'Forrest Gump' romanının yazarı Winston Groom hayatını kaybetti
Bıçak kemiğe dayandı, dayanamıyoruz! #MüziğeSesVer
Işıl ÇALIŞKAN Müzik sektörü pandeminin başlangıcından bu yana ekonomik sıkıntılarla boğuşuyor. Bir milyon civarı kişinin istihdam edildiği sektör neredeyse çökme noktasına geldi. Enstrümanını satan, memleketine dönenlerin yanı sıra intihar haberleri durumun vahametini gün yüzüne çıkarıyor. Kültür Bakanlığı’nın opera, bale ve tiyatrolar için yayınladığı kontrollü normalleşme genelgesine müzik dahil edilmezken “yok sayılan” müzisyenler ekonomik sıkıntılar bahanesiyle kaşelerinin yarıya düşürüldüğüne dikkat çekiyor. Temel problemin örgütsüzlük olduğunu vurgulayan müzisyen ve müzik emekçilerinin sorunlarını kendilerinden dinledik. SADECE SAHNE SANATLARINI YASAKLAYARAK OLMAZ  Müzisyen Orçun Sünear: En önce müzik susar. Bu her zaman gerçek oldu ve bu durum biz müzisyen ve müzik emekçilerini çok üzdü. Kendi adıma söyleyebilirim ki; beni basta manevi olarak çok uzuyordu, maddi olarak da üzmeye başladı. Ve pandemi geldi. Eve kapanmalıydık, sosyal devlet olmalı ve eksikleri tüm sektör ve hizmet için kontrollü yapmalı ve yerine getirmeliydi. Yoksa yüksek bulaşma oranında deli miyiz konser isteyelim! Bütün sektörler duracak ki hep birlikte koronadan uzak duralım fakat o kadar vergiler verdiğimiz elektrik, su bazen kiralar, eğitim ücretleri durmuyor. Müzik sektöründe intihara teşebbüs eden ve hata eden o kadar arkadaşımız var ki… Çok üzücü, uygulanan yönetim yanlış. Sadece sahne sanatlarını yasaklama ile bu iş olamaz. ENSTRÜMAN BİLE LÜKS TÜKETİM!  Gitarist Murat Çekem: Bol bol kredi borcu ile ve sürekli dostlardan para bulmaya çalışarak geçiyor süreç. Her şey iptal. Ben aynı anda birkaç iş yapabilen biriyim. Hem şarkı yazıyorum hem stüdyom var kayıt, mix, mastering yapıyorum. 7-8 sepetten beslenmeme rağmen çok kötü durumdayım. Müzisyenler ellerindeki aletleri satıyor. Kredi kartı borçlarını, kirasını ödemek için. Televizyon dizileri yapanlar da fiyatları düşürmeye çalışıyor. Piyasada kriz var diyor. Eskiden 10 bin liraya yaptığın işi 5 bin liraya yap diyor. Dolar oldu 3 katı. Ve bizim müzik aletlerimiz dövizle, dolarla artıyor. Devlet de bunların üzerine yüzde 30 ek vergi koydu. Amerika’da 1000 dolara alınan şeyi biz burada 2 bin 2 bin 500 liraya almak zorunda kalıyoruz. Üstelik lüks tüketim olarak geçiyor. Doktorların aldıkları lüks tüketim olarak geçmiyor, bizimki lüks tüketim! Dolayısıyla ne kendi sektörümüzden ne devletimizden hiç ses çıkmadı. Demek ki herkes iyi gün dostuymuş…. YA İZİN VERECEKLER YA YARDIM EDECEKLER  Ses mühendisi ve baterist Arıkan Sırakaya: Biz zaten Ocak ayından beri çok durgunuz. İlk önce bizim sektör kepenk indiriyor üstüne bir de bu gelince gerçekten çok kötü oldu. Enstrümanlarını satanları duymaya başladım ben. Ben normalde ayda 10 – 12 konser çalıyorum. Şubat ayından beri toplam 4 konser çaldım. Meslektaşların kayıt altında olmaması sektörün en büyük yarası. Bir Cumhurbaşkanlığı konserleri yapıldı göstermelik. Orada bir 300 – 500 insan gelir sağladı. Patronlar artık ekonomik durumları bahane edip normal kaşelerinin 3’te 1’ini 4’te 1’ini teklif ediyor. Zor durumda olanlar bunu kabul etmek zorunda kalıyor tabii. Otel sahipleri, restoran, kafe sahipleri normalde telif bedeli altında her yıl lisanslama bedeli ödüyorlar. Bunlar zorunlu. Şimdi patronlar biz zaten para kazanamıyoruz size telif veremeyeceğiz diyorlar. Biz Meslek Birlikleri’nden telif ödemesi bekliyoruz. Meslek Birliği de diyor ki ben paramı tahsis edemedim. Sana da az para veriyorum. Her taraftan kuşatılmış durumda müzisyenler. Hem müzisyenin çalıştığı alanı kapatıp hem de başının çaresine bak demeye hakkı yok devletin. Ya çalışmasına izin verilecek ya da yardım edecek. Başka bir çözüm yok! EN BÜYÜK SIKINTI YETERİ KADAR ÖRGÜTLENEMEMEK  Müzik-sen Yönetim Kurulu Üyesi Hasan Aldemir: Müzisyenler, intihar ediyor, enstrümanlarını satıyor, başka mesleklere yöneliyorlar, ailelerinin yanına geri dönmek zorunda kalıyorlar, mesleklerini bırakmak zorunda kalıyorlar. Müzisyenler arasında “Bana dokunmayan yılan bin yaşasın” anlayışı var. En büyük sıkıntı sendikalaşmamak! Siyasilerle görüşme talebinde bulunuyoruz bakıyorlar daha biz kendi aramızda örgütlenememişiz. O yüzden ciddiye alınmıyoruz. Müzik-sen olarak bağımsız bir sendikayız. Müzisyenlerin içinde her etnik kökenden, her inanıştan insan var o yüzden bir siyasi görüşe aidiyet hissetmiyorlar. Bu görüş bizi maalesef bertaraf eden bir görüş. Sendikalaşmaktan imtina ediyorlar. Taraf olmayan bertaraf olur. Çıkıp acılarını, kaygılarını anlatmak yerine müzisyenler tarafsız ve sessiz kalmayı tercih ediyor. Müzisyenlerin örgütsüzlüğü daha da artarak devam edecek ve işte o zaman daha net göreceksiniz intihar eden, enstrümanını satan, meslek değiştiren müzisyenleri. Hala daha sendikaları olduğunu bilmiyorlar. Kafasını kuma saklamış birçok müzisyen var. Sanırsınız ki sosyal güvencesizlik, fakirlik yok. *** KENDİ ÇABAMIZLA KURTULAMAYIZ  Zor günler geçiren ve konserleri iptal edilen müzisyenler, sosyal medyada yeni bir kampanya başlattı. #MüziğeSesVer etiketi ile bir çağrıda bulunan sanatçılar, sektörün şalteri kapatma noktasına geldiğini vurgulayarak, "Mevcut ekonomik hasardan kendi çabalarımız ile kurtulmamız imkansızdır" dedi. O açıklamada şu ifadeler kullanıldı: ‘HER TÜRLÜ ÖZVERİYİ GÖNÜLDEN YAPACAĞIZ’ ► Küresel bir salgın olan ve maalesef ülkemizde de görülmeye başlanan corona virüsü ile ilgili gelişmeleri önce insan olarak, sonra da uzun yıllardır tökezleyerek ilerlemeye çalışan bir sektörün çalışanları olarak derin üzüntü ve büyük endişe ile izlemekteyiz. ► Tüm insanlık olarak, içinde bulunduğumuz durum son derece tedirgin edici boyutta. Bu salgının ülkemize bu kadar geç sirayet etmesinde, devletimizin gösterdiği iradeyi canı gönülden kutluyor ve destekliyoruz. Müzik sektörü çalışanları olarak, bu krizde elimizden gelen her türlü özveriyi gönülden yapacağımızın bilinmesini istiyoruz. ‘MÜZİK SADECE EĞLENCE DEĞİL’ ► İnsan hayatının mevzu bahis olduğu bu sağlık krizinde, pek çok sektörde olduğu gibi müzik sektöründe de derin ekonomik hasarlar oluşmakta. Uzun bir süredir ülkemizde yaşanan deprem, maden faciası, yurt içinde ve yurt dışında yaşanan terör saldırıları olaylarında kepenk kapatan ilk sektör olarak müzik camiası, bu krizlerde ekonomik batağa saplanmış olmasına karşın elinden geleni yapmış; müziğin sadece eğlence olmadığını, insanların müzik ile bir araya gelip, birbirine el uzatıp can verdiğini göstermiştir. ► Van depremi için pek çok organizatör, mekân, işletmeci ve müzisyen bir araya gelip yardım konseri yapmış ve Van'a bir okul hediye etmiştir. Şehitlerimizin haberi geldiğinde ilk önce mekânlar ve müzisyenler tepkilerini göstermiş, sahnelerini susturmuş, bir kısmı gelirlerini ihtiyaç sahiplerine bağışlamıştır. Her dönemde yaşanan ekonomik kriz sonrasında hiçbir devlet kurumunun desteği olmadan, tamamen kendi imkanlarıyla tekrar ve tekrar ayağa kalkmıştır. ‘BİR MİLYON KİŞİ İSTİHDAM EDİLİYOR’ ► Müzisyenler, bağımsız yapım firmaları, bağımsız menajerlik firmaları, konser mekânları gibi başlıklar altında toplanabilecek müzik sektörü, garsonlardan güvenlik elemanlarına, komilerden sesçilere, kulis sorumlularından teknik ekibe, müzisyenlerden rodilere, aşçılardan temizlik elemanlarına, firmalardaki sekreterlerden asistanlara yaklaşık 1 milyon kişiye istihdam sağlamaktadır. ► Devletin önemli gelir kaynaklarından olan bu sektörün SGK ödemelerinden stopaja, KDV'den personel maaşlarına, mekân kiralarından seyahat sigortalarına kadar ciddi bir ödeme yükü vardır. Hali hazırda bir ekonomik darboğazda olan ve gelinen noktada tamamen şalteri indirme konumuna gelen sektörün, mevcut ekonomik hasardan kendi çabaları ile kurtulması imkânsızdır. Müzik, eğlence sektörü ve sahne sanatçıları emekçileri kısaca Türk müzik sektörü çalışanları herkesi birliğe ve sesimizi duyurmaya davet ediyoruz. Siz hiç haritadan çıktınız mı?
Durmadan çatallanan yolları, çatallandıkça anlamı çoğaltan anlatıları hiç sevmedik. Bizim istediğimiz, kestirmeden anlama ulaşmak. Kıssadan hisseler olsun, yormasınlar bizi. Soruları çoğaltanları değil, anlamı tekleştirenleri, dünyayı tek bir anlamın içine sığdıranları sevdik en çok. Sözü, açık havada gezdirenlerin söylediklerinden hiçbir şey anlamadık. Bizim istediğimiz, paketlenmiş, hemen tüketebileceğimiz mamul anlamlar; anlamı yitirdiğimizde, hap gibi, bir yudum suyla alındığında yeniden anlamlı bir hayata kavuşacağımız kapsüller. Biz, hayatın dolambaçlı yollarında kaybolmaktan, kayboldukça anlamı yitireceğimiz ve yeni anlamlar keşfetmek zorunda kalacağımız yolculuktan korktuğumuz kadar hiçbir şeyden korkmadık. Bu yüzden evimizi ve değerlerini hiç terk etmedik. Nereye gidersek gidelim, dışarıya evin penceresinden baktık ve evin değerlerine göre yargıladık her şeyi. Biz aslında hiç yolculuğa çıkmadık. Yolculuk, mevcut anlamın yitirildiği ve karşılaşmalarla, yer ve bağlam değiştirmelerle anlamın durmadan değişebileceğini keşfedeceğimiz bir süreç. Süreç, bize yabancı. Biz, olup bitmiş şeyleri sevdik; olup bitmiş şeylerin kalıcığını. Ve ne zaman başımız zora girse, olup bitmiş şeylerden medet umuyor, ellerimizi göğe kaldırıp kurtarıcılara yakarıyoruz. Kurtarıcılar değişse de baba sıfatları hiç değişmiyor. Babalarının dizinin dibinden ayrılmayan çocuklarız. Çocuk derken, babalarının paçalarına tutunan, kurtarıcı babaların haritalarıyla yollarını bulmaya çalışan yetişkinlerden bahsediyorum. Yoksa henüz haritalandırılmamış bir düzlemde gezintiye çıkan, verili haritaya yerleşmek yerine, yeryüzünde dolaştıkça kendi haritasını çıkaran gerçek çocuklardan değil. Çocukluk, sonu gelmeyen sorularla dünyayı, şeyleri ve aralarındaki ilişkileri tanıma süreci; yanıttan çok soruların peşinden gidilen oluş hâli. Süreç kesintiye uğradığında ve hâlihazır haritalara yerleştiğinizde yetişkinsiniz artık. Aradığınız her şey haritaya yerleştirilmiş; yolunuzu asla kaybetmezsiniz. Çocuk, aradığı yanıtlardan çok sorduğu sorularla tanımlanır; verili bir anlam haritasına yerleşmiş/yerleştirilmiş yetişkinlerden farkı. Çocuk, sorularıyla mevcut anlam haritasını yerinden edebilir, sizi de. Hazır yanıtlarınız bir işe yaramaz ve düşünmek zorunda kalırsınız. Asılı kaldığınız anlam ağlarını çökertebilir. Henüz haritalandırılmamış bir düzlemde oradan oraya sıçrar, yan yana gelmesi mümkün olmayan şeyler arasında bağlantılar kurar; bir bozguncu. Oysa yetişkin olmak, haritayı öğrenmek ve haritaya sadık kalmaktır. Haritanın içinde hareket ediyoruz şimdi. Haritaya yerleştiğimiz an, yeryüzündeki yolculuğumuz sona erdi. Artık orienteering (yön bulma) sporu yapıyoruz. Zaman ve mekândaki çatallanmalarıyla anlamı çoğaltan bir ormanda gezintiye çıkabilirdik; yaşam formlarına çocuk gözleriyle bakabilir, şaşırabilirdik ve yaşamı olabildiğince duyumsayabilirdik. Oysa şimdi aynı ormanda, elimize tutuşturdukları haritada gösterilen hedefleri bulmak ve parkuru en kısa zamanda tamamlamak için zamana karşı yarışıyoruz. Acele etmeliyiz, zamanında hedeflere ulaşamayanlar diskalifiye ediliyor. Bir parkuru tamamladığımızda, bir diğeri başlıyor. Yeryüzünde değil, haritada dolaşıyoruz. Bir çocuk gibi haritanın dışına, yeryüzüne sıçramak ve yeryüzündeki karşılaşmalarla kendi haritalarımızı çıkarmak aklımızın ucundan geçmiyor. Kaybolmaktan çok korkuyoruz çünkü. Kaybolmak, iktidarın yakalama aygıtı, haritadan çıkmaktır. “Ormanda çizilmiş patikalar bulunmadığında, herkes belli bir ağacın, sağından ya da solundan ilerlemeye karar vererek, her karşılaştığı ağaçta bir seçim yaparak kendi güzergâhını çizebilir” (Eco, Anlatı Ormanlarında Altı Gezinti, Can). Güzergâhımızı birlikte çizebilirdik. Ama yaptığımız şey, iktidarın çizdiği parkurda, iktidarın yerleştirdiği hedeflere ulaşmak; iktidarın penceresinden bakarak yaşamı olumsuzlamak ve ötekileştirdiklerini canavarlaştırmak. Haritanın dışına çıktığımızda, dünyanın hiç de evin penceresinden göründüğü gibi olmadığını keşfedebilirdik; yeryüzüyle ve birbirimizle buluşabilir ve karşılaştığımız her yaşam formuyla birlikte anlamın nasıl da çoğaldığını görebilirdik. Göremiyoruz, o çok güvendiğiniz harita, algıların köreltildiği hapishanedir. Antalya Film Forum jürileri belli oldu
Antalya Büyükşehir Belediyesi tarafından Kültür ve Turizm Bakanlığı’nın katkılarıyla gerçekleşecek 57. Antalya Altın Portakal Film Festivali’nin ortak yapım marketi ve proje geliştirme platformu Antalya Film Forum’un jürileri belli oldu. 5 Ekim’de başlayacak Antalya Film Forum kapsamında beş bölümde dokuz projeye toplam 470 bin TL para ödülü verilecek. Jürilerin değerlendirmesi sonucu kazanan projeler, 7 Ekim akşamı gerçekleşecek Ödül Töreni’nde açıklanacak. Antalya Film Forum’da bu yıl Kurmaca Work in Progress Platformu, Belgesel Work in Progress Platformu, Uzun Metraj Kurmaca Pitching Platformu, Antalya’yı bir film platosuna dönüştürmeyi amaçlayan Sümer Tilmaç Antalya Film Destek Fonu Pitching Platformu ve bu yıl başlatılan Dizi/Kısa Dizi Pitching Platformu gerçekleşecek. Türkiye’den yapımcı ve yönetmenlere açık olan ve proje aşamasındaki uzun metraj film projelerinin yarışacağı Uzun Metraj Kurmaca Pitching Platformu’nda bu yıl yarışacak sekiz projeyi; Mubi Yapımlar Başkan Yardımcısı, yapımcı ve dağıtımcı Bobby Allen, Doha Film Enstitüsü ve Hubert Bals Fonu’nda çalışan danışman ve senaryo analisti, Rotterdam Film Festivali’nin programcılarından Delly Shirazi ile farklı kurum ve festivallerde senaryo geliştirme alanında çalışan, senaryo danışmanı Dilara Omur’dan oluşan jüri üyeleri değerlendirecek. Uzun Metraj Kurmaca Pitching Platformu kapsamında iki projeye her biri 30 bin TL değerinde para ödülü, bir projeye de Film Standartları Post Prodüksiyon Ödülü verilecek.  Yeni projelerin hayata geçirilmesine fon ve network desteği sağlayan Antalya Film Forum’un Kurmaca Work in Progress Platformu’nun jüri üyeleri, Locarno Film Festivali ve Cinéma du Réel’in seçici kurul üyelerinden, Fransız film eleştirmeni ve festival programcısı Antoine Thirion, “Köprüdekiler”, “Hayatboyu” ve “Ansızın” filmleriyle tanıdığımız senarist ve yönetmen Aslı Özge ile uzun yıllar Pablo Larrain’le birlikte çalışan, usta sinemacının “Neruda” filminin yapımcısı Renan Artukmaç’tan oluşuyor. Kurmaca Work in Progress Platformu’na seçilen beş proje içinden bir projeye 80 bin TL, bir projeye de 40 bin TL para ödülü verilecek. Bu bölümde ayrıca 50 bin TL değerinde TRT Ödülü ile Başka Sinema Dağıtım ve Promosyon Ödülü var.  Çekimlerinde sona gelinen ya da post prodüksiyon aşamasındaki belgesel projelerin desteklendiği Belgesel Work in Progress Platformu’nda, IDFA Endüstri Ofisi başkanı ve IDFA Bertha Fund seçici kurul üyesi Adriek van Nieuwenhuyzen, Documentarist İstanbul Belgesel Günleri’nin kurucularından, film eleştirmeni, belgesel sinemacı ve festival programcısı Necati Sönmez ile Kudüs Film Festivali ve Sinematek’i yönetim kurulu üyesi, Cinephil’in kurucusu Philippa Kowarsky’den oluşan jüri seçilen yedi projeyi değerlendirecek. Bu projeler içinden iki belgesele her biri 30 bin TL değerinde ödül verilecek. Belgesel projeler aynı zamanda Postbıyık Ses Post Prodüksiyon Ödülü ve Başka Sinema Dağıtım Ödülü için de yarışacak.  Çekimlerinin en az üçte ikisi Antalya kentinde gerçekleştirilerek, filmin son kurgusunda aynı oranda Antalya sahneleri yer alması şartıyla ulusal uzun metraj bir filme 150 bin TL maddi destek sağlayacak Sümer Tilmaç Antalya Film Destek Fonu Pitching Platformu için bu yıl üç proje yarışacak. Bu projeleri değerlendirecek jüri üyeleri ise; film eleştirmeni, gazeteci, yazar ve senarist Burak Göral, “Nergis Hanım” ve “Biz Böyleyiz” filmlerinin uygulayıcı yapımcısı, “Radiogram” ve geçtiğimiz yıl Toronto Film Festivali’nde prömiyerini yapan “Bina” filminin ortak yapımcısı Müge Özen, “Sonbahar”, “Denizden Gelen”, “Rüzgârın Hatıraları”nda izlediğimiz ve bol ödüllü ilk filmi “Daha” ile yönetmenliğe adım atan oyuncu ve yönetmen Onur Saylak. Sümer Tilmaç Antalya Film Destek Fonu Pitching Platformu Ödülü’nü alan filme Fono Film tarafından ayrıca Post Prodüksiyon Ödülü verilecek.  Antalya Film Forum’un, dizilerin endüstrideki rolünün ve öneminin artışı nedeniyle; yeni yetenekleri saptamak, ulusal ve uluslararası destek sağlayarak özgün ve yaratıcı içerik geliştirmeye katkıda bulunmak ve yapımcıları desteklemek amacıyla bu yıl programına eklediği Dizi/Kısa Dizi Pitching Platformu için altı proje yarışacak. Bu projeleri, bir dönem Forum des Images başkanlığı yapan, on yıl önce kurduğu Séries Mania’da çalışmalarına devam eden Laurence Herszberg, son iki yıldır BluTv’nin dramalar departmanını yöneten Sarp Kalfaoğlu ve Beta Film Doğu Avrupa, Türkiye ve Yunanistan bölgesinin uluslararası satış ve satın almadan sorumlu başkan yardımcısı Veronika Kovacova’dan oluşan jüri değerlendirecek. Yarışacak projelerden birine pilot bölümün prodüksiyonunda kullanılmak üzere 30 bin TL tutarındaki BluTv Ödülü, bir projeye de Color Up Renk Düzenleme Ödülü verilecek.  Antalya Film Forum Ödülleri, 7 Ekim akşamı düzenlenecek Ödül Töreni’nde sahiplerini bulacak. Antalya Büyükşehir Belediye Başkanı Muhittin Böcek’in başkanlığını yaptığı 57. Antalya Altın Portakal Film Festivali’nin İdari Direktörlüğünü Cansel Çevikol Tuncer, yönetmenliğini Ahmet Boyacıoğlu, sanat yönetmenliğini Başak Emre üstleniyor. Halil Sezai 'silahla kasten yaralama' suçundan tutuklandı
Tuzla'da komşusunu darp ettiği gerekçesiyle mevcutlu şekilde adliyeye getirilen şarkıcı Halil Sezai Paracıkoğlu, "silahla kasten yaralama" suçundan tutuklandı. 67 yaşındaki komşusunu darp eden Halil Sezai, tutuklama talebiyle mahkemeye sevk edildi. Tuzla’da dün bir sitede çekim yapan şarkıcı Halil Sezai, çekime izin vermeyen mahalle sakini 67 yaşındaki Hüseyin Meriç ile tartışma yaşamış; Sezai, yaşlı adamı darp etmişti. Yaşanan olayın ardından İstanbul Anadolu Cumhuriyet Başsavcılığı, şarkıcı Halil Sezai’yi ifadeye çağırdı. 67 yaşındaki komşusunu darp eden Halil Sezai ifade vermek üzere adliyeye geldi. Halil Sezai'nin sağ elinin sargılı olduğu görüldü. Sezai'nin savcıya ifade vermesi yaklaşık 2 saat sürdü. Sezai savcılıkta ifadesinin alınmasının ardından "Silahla kasten yaralama" ve "Silahla tehdit" suçlarından tutuklama talebiyle sulh ceza hakimliğine sevk edildi. Sezai, savcılık tarafından silahla yaralamadan tutuklama talebiyle mahkemeye sevk edildi. TUTUKLANDI Basın Suçları Soruşturma Bürosu'nda savcılık tarafından ifadesi alınan Sezai, "silahla kasten yaralama" ve "silahla tehdit" suçlarından tutuklanması talebiyle nöbetçi sulh ceza hekimliğine sevk edildi. Anadolu 7. Sulh Ceza Hakimliği, şarkıcı Halil Sezai'nin "silahla kasten yaralama" suçundan tutuklanmasına karar verdi. Hakimlik, olayın oluş şekli ve mevcut delil durumu, dosya kapsamındaki suç vasfının şüpheli lehine değişme ihtimalini dikkate alarak, şüphelinin "silahla tehdit" suçundan tutuklama talebini reddetti. "YAPTIĞIM HAYVANLIKTI, PİŞMANIM" Halil Sezai'nin hakimlikte verdiği ifadesinde, olayın yönetmen Murat Aytar Ağırlar ile müşteki arasında yaşanan husumetten kaynaklandığını savundu. Villada yemek programı çekimi yaptıklarını anlatan Sezai, tutulan 4. villaya dekor yaptırıp çekim yapmaya başlayınca tacizlerin başladığını, müştekinin çeşitli şekillerde çekim yapmalarına engel olduğunu öne sürdü. Bu nedenle yeni bir yer arayışına girdiklerini, olay günü de müşteki ile bir kez daha görüşmek üzere villasına gittiklerini dile getiren Sezai, şunları kaydetti: "Hatta bu amaçla yolda çiçek aldım. Olay öncesinde bir önceki günden aldığım alkolün etkisi halen vardı. Müştekinin evine gittiğimizde 4 villanın da ortak bahçesinden geçtik. Ancak konutun içine girmedik. Ben o sırada eskiden onunla masalarda sohbetimizdeki şakalaşmalardan mülhem olarak bahçeden odun almak istedim. Amacım bununla müştekiye 'Odun mu olalım, yoksa çiçek mi olalım, aramız nasıl olsun?' diye takılmaktı. Tümüyle espri amaçlıydı. Bu odunla asla müştekiye vurmadım." Müşteki Hüseyin Meriç'e seslendiğinde kendisine küfür ettiğini, olayın şokuyla bir an durakladığını ve aralarında itiş kakış olduğunu ama müştekiye vurmadığını, vurma olayı daha sonra dışarıda yaşandığını anlatan Sezai, şöyle devam etti: "Bahçede vurduğumu hatırlamıyorum. Ancak sokakta ağır küfürleri devam ettiği için yapmamam gereken şeyleri yaptım. Kendime yakıştıramıyorum. Yaptığım hayvanlıktı. Gerek böyle bir eylemle yaraladığım için gerekse müştekinin durumunu göz önünde bulundurduğumda yaptığımı tasvip etmiyorum. Pişmanım. O an yaptığım şey bir öfke patlaması gibiydi. Görüntüye yansımayan yerlerde müştekinin bana saldırıları da oldu." Sezai, müşteki ile arasında yaşanan ezan diyoluğunu da değinerek, "Ben hiçbir şekilde ezan ve dini kavramlarla kavga etmem. Konserlerimde ezana saygım nedeniyle ara vermiş biriyim" dedi. Şarkıcı Halil Sezai, kararın ardından Maltepe Cezaevi'ne gönderildi. KONUŞMAMA KARARI ALDI Sezai bugün avukatı aracılığıyla yeni bir açıklama yaptı:" Öncelikle müvekkilimizin, dün sabah saatlerinde yaşanan talihsiz olayın merkezinde yer aldığı için son derece üzgün ve pişman olduğunun bilinmesini isteriz. Şiddetin ne fiziksel ne de psikolojik hiçbir türü kabul edilemeyeceği gibi, hiçbir makul gerekçesi de olamaz. Müvekkilimiz, kamuoyuna karşı olan mahcubiyeti ve şiddetin hiçbir makul açıklaması ve gerekçesi olamayacağına dair inancı sebebi ile konuşmama kararı almıştır. "GÖRÜNTÜLERİN ÜZERİNDE OYNANDI" Müvekkilimiz kararına sadık kalacağını beyanla; yalnızca, üzüntü ve pişmanlığını dile getirmek, kamuoyundan özür dilemek ve yaşanan talihsiz olayın esasında medyaya servis edildiği gibi gerçekleşmediğini beyan etmek istemiştir. Olayla ilgili şahısların, olaya ilişkin görüntüleri ellerinde bulundurmalarının avantajı ile bilinçli ve manipülatif bir şekilde görüntüler üzerinde oynayarak (kesip-düzenleyerek) yaşananları farklı şekilde lanse etmeye çalıştığının, bu amaçla görüntülerin medyaya bu şekilde servis edildiğinin bilinmesini isteriz. "YARGI SÜRECİNDE ORTAYA ÇIKACAK" Bu şekilde medyaya servis edilen görüntülerde ilgili şahsın küfürleri, tehditleri ve müvekkile uyguladığı şiddete ilişkin kısımların kesildiğine dikkat çekmek isteriz. İlgili şahıs daha önce de sarhoş bir şekilde müvekkilin yaşlı annesine ağza alınmayacak küfürler ve tehditler savurmuştur. Olayın esasen nasıl geliştiği yargılama sürecinde ortaya çıkacaktır ancak kısaca kamuoyunu bilgilendirmek gerekir ise; talihsiz olay müvekkilimizin yönetmeni Murat Aytaç Ağırlar’ın bahçesinde gerçekleşmiştir, ilgili şahıslar da Murat Aytaç Ağırları’ın komşusudur. "PROJEYE ENGEL OLDULAR" İlgili şahıslar, Murat Aytaç Ağırlar ile süregelen şahsi problemleri sebebi ile uzun süredir Murat Aytaç Ağırlar ile yapmaya çalıştıkları projenin çekimleri sırasında her seferinde yüksek ses ile kayıt/müzik açarak elinde içki şişeleriyle yönetmene ve müvekkilin annesine küfürler savurmak suretiyle defalarca rahatsız etmiş; projenin çekimine ve işlerini yapmalarına engel olmuşlardır. "SON KEZ KONUŞMAK İSTEDİLER" Müvekkilimiz ve yönetmeni ilgili şahısları bu hususta defaatle uyarmasına rağmen ilgili şahısların tutumunda herhangi bir değişiklik olmadığı gibi aksine tacizleri artarak devam etmiştir. Müvekkil ve Murat Aytaç Ağırlar işlerinin daha fazla sekteye uğramaması adına yeni bir adres arayışı içine girmiştir. Arkadaşları tarafından önerilen başka bir kiralık yeri görmeden önce; ilgili şahıslar ile eskiden kaynaklanan samimiyetine güvenerek orta bir yol bulunabilir ise yeni bir yer kiralamalarına gerek kalmayacağı düşüncesi ile son kez ilgili şahıslarla konuşmak istemiştir. SİLAHLA TEHDİT ETTİLER Bu amaçla ilgili şahıslarla görüşmeye giden müvekkilimiz, ilgili şahısların sinkaflı hakaret ve tehditleri ile karşılaşmıştır. Bunun üzerine taraflar arasında arbede yaşanmıştır. Arbedenin akabinde müvekkilimiz ve arkadaşları araçlarına binerek olay yerinden uzaklaşmaya çalışmış ancak birkaç sokak ötede ilgili şahıslar, deyim yerinde ise eşkıya gibi arabanın önünü keserek sinkaflı hakaret ve silahla tehditlerde bulunmuşlardır." DARP EDİLEN KİŞİ KONUŞTU Halil Sezai'nin darp ettiği Hüseyin Meriç, “Neler Oluyor Hayatta” programına bağlandı. Meriç, yaşananlarla ilgili, "Defalarca darbedildim, ben elimi bile kaldırmadım, savunmaya bile geçmedim. Sanatçı kendisi, topluma örnek olmalıydı. Şu anda iyiyim bu topluma çok kötü bir örnek, yaşlı olup olmamın bir önemi yok yapmaması gereken bir hareketti" dedi. "BU RADDEYE GELMEMİN SÜRECİ VAR" Şarkıcı, dün "Bu adam yan komşum. 5 aydır bizi rahatsız ediyor. Aylardır ‘gel lan’ tekliflerini reddettim. İçip içip ana bacı söverken sabır çektim. Silah çekmesine, bahçeye 30 adam yığmasına girmiyorum bile. Bu raddeye gelmemin süreci var" demişti. Sezai sözlerini şöyle sürdürmüştü: Olayı şöyle özetleyeyim de siz yine linçe devam edin; Evet 65 yaşında bir adamla kavga ettim. Kavga ettim diyorum çünkü daha önce defalarca bu abimizin 'gelin lan'lı tekliflerini reddettim. Güldüm geçtim. İkiz bir villada yan komşumuz oluyor kendileri. Oğlu ile beraber yaşıyorlar. Biz yönetmenimiz Aytaç Ağırlar ile beraber orada 6 kişilik bir ekiple Youtube formatı hazırlıyoruz. Yemek talk showu. Konuk alıyor, yemek yapıyor sohbet ediyoruz. Fakat maalesef 5 aydır 1 bölüm bile çekemedik. Maddi zararı geçtim manevi olarak burnunuzdan getirdi. Çünkü bu 65 yaşında ki abimiz yönetmenimiz ile olan husumetinden dolayı bize programı çektirtmemeye yemin etmiş. Bağıra çağıra öyle söylüyor 5 aydır! Başardı da zaten sonunda. 5 ay boyunca bu abimiz içip içip ana bacı sülale söverken biz ya sabır çekmekten başka bir şey yapmadık. İlk zamanlarda ki sofra muhabbetlerimizin hatırına. 2 senelik bir komşuluk geçmişi içinde çok yiyip içip muhabbet etmişliğimiz vardır. Arasının bozulduğu yönetmenimiz Aytaç yüzünden sabahtan akşama kadar müzik açan, (evde değilken bile kurduğu düzenekle uzaktan yayın yapıyordu) kafası yerinde değilken ana avrat söven bu 65 yaşında ki abimiz şimdi çıkmış her yerde konuşuyormuş. Varsın konuşsun. Silah göstermelere, bahçeye 30 tane adam yığmaya filan girmiyorum bile. Çiçekle gittiğim evde sonuç buna dönüştü. Görüntüleri kırpmak kendi küfürlerini hakaretlerini yumruklarını kesmek zaten beni şaşırtmadı. Bunların hepsi dün anlatıldı gerekli mercilere. Benim yaptığım şeyde hayvanlık buna söyleyecek bir lafım yok... Beni bilen bilir aşırı sabırlı ve sakin bir insanımdır ama bu raddeye gelmenin de bir süreci var. Üzgün müyüm? Hem de çok. Değmezdi bu mafya hikayelerini ballandıra ballandır anlatan, parasıyla her şeyi, herkesi satın alabileceğini düşünen abimiz için. Ben bilmiyor muyum sitenin 50 tane kamerası olduğunu, bilmiyor muyum magazin gezeceklerini beni ve ailemi çok kötü bir pozisyonda bırakacaklarını? Elbette biliyorum. Ama dayanamadım işte. Taş olsa çatlardı aylardır süren bu kadar ağır küfür ve tacize. Dün ifademi verdim. Daha bir sürü detay var tek tek anlattık. Gerekli adli başvurularımızı yaptık. Savunulacak da bir tarafım da yok. Olan oldu. Çok üzgünüm. Herkesten de özür diliyorum. Kendisinden de özür diliyorum. Her ne olursa olsun yapmamam gereken bir şeydi ama işte… Keanu Reeves ve Neil Patrick Harris'ten Matrix 4 ipuçları
Sinema tarihine kazınan Matrix serisi, yeni bir filmle karşımıza çıkmaya hazırlanıyor. Filmin başrolü Keanu Reeves ile ana karakterlerden Neil Patrick Harris filmle ilgili yeni bilgiler verdi. BBC'nin The One Show programında konuşan Keanu Reeves, merakla beklenen Matrix 4’ü “ilham veren bir aşk hikayesi” diye nitelendirdi. Berlin’de çekim yaptıklarını söyleyen Reeves, "çüncü filmin finalinde pek de geri dönecekmişsin gibi görünmüyordu” ifadelerine, "Evet Neo için biraz korkunç bir finaldi" diye yanıt verdi. Reeves, "Lana Wachowski diye harika bir yönetmenimiz var ve o bir aşk hikayesi, ilham veren güzel bir senaryo yazdı. Bu başka bir versiyon, bir uyanma çağrısı. Ve aksiyonu harika, her şey açığa çıkacak," dedi. MORPHEUS ARTIK YOK Filmin anahtar karakterlerinden Neil Patrick Harris ise "Bence Lana Wachowski'nın harika bir enerjisi var ve geçmişte kullandığı görsel tarzı taşımaya devam ediyor. Hep büyük bir aksiyon filminde başrol olmak istemişimdir. Bu benim için hiç kötü değil. Ama biraz yüzeysel ve kum havuzunda oynamak bana göre eğlenceli," dedi. Matrix serisinin yapı taşlarını oluşturan Ajan Smith ya da Morpheus gibi karakterler Matrix 4'te yer almayacak. Ancak onun yerine yıldız oyuncular ve yeni karakterleri gelecek. Matrix 4'ün oyuncu kadrosunda Neil Patrick Harris'in yanı sıra orijinal filmlerin Neo'su Keanu Reeves, Trinity'ye hayat veren Carrie Anne Moss, Merovingian olarak Lambert Wilson ve Niobe olarak Jada Pinkett Smith'in yer alacak. Ayrıca Yahya Abdul-Mateen II, Jessica Henwick, Matrix 4'ün diğer önemli isimleri arasında yer alıyor. Matrix 4, 1 Nisan 2022'de tüm dünyadaki izleyicileriyle buluşacak gibi görünüyor. (Independent Türkçe, Beyazperde, Daily Mail) İBB şehir tiyatroları yeni sezon repertuvarını açıklıyor
Komşusunu darp eden Halil Sezai'den yeni açıklama
Şarkıcı Halil Sezai'nin Tuzla'da film çekimi için kiraladığı villanın önünde 67 yaşındaki Hüseyin Meriç'i dövdüğü görüntüler ortaya çıktı. Görüntüler sosyal medyada tepki çekti. Tuzla'da kiraladığı villada çekim yaparken, yan villasında yaşayan 67 yaşındaki Hüseyin Meriç'le tartıştı. Tartışma büyüdü. Sezai, çekim yapmalarına izin vermeyen komşu Meriç'i darp etti. Dün özür dileyen Halil Sezai, avukatı aracılığıyla yeni bir açıklama yaptı: "Öncelikle müvekkilimizin, dün sabah saatlerinde yaşanan talihsiz olayın merkezinde yer aldığı için son derece üzgün ve pişman olduğunun bilinmesini isteriz. Şiddetin ne fiziksel ne de psikolojik hiçbir türü kabul edilemeyeceği gibi, hiçbir makul gerekçesi de olamaz. Müvekkilimiz, kamuoyuna karşı olan mahcubiyeti ve şiddetin hiçbir makul açıklaması ve gerekçesi olamayacağına dair inancı sebebi ile konuşmama kararı almıştır. Müvekkilimiz kararına sadık kalacağını beyanla; yalnızca, üzüntü ve pişmanlığını dile getirmek, kamuoyundan özür dilemek ve yaşanan talihsiz olayın esasında medyaya servis edildiği gibi gerçekleşmediğini beyan etmek istemiştir. Olayla ilgili şahısların, olaya ilişkin görüntüleri ellerinde bulundurmalarının avantajı ile bilinçli ve manipülatif bir şekilde görüntüler üzerinde oynayarak (kesip-düzenleyerek) yaşananları farklı şekilde lanse etmeye çalıştığının, bu amaçla görüntülerin medyaya bu şekilde servis edildiğinin bilinmesini isteriz. Bu şekilde medyaya servis edilen görüntülerde ilgili şahsın küfürleri, tehditleri ve müvekkile uyguladığı şiddete ilişkin kısımların kesildiğine dikkat çekmek isteriz. İlgili şahıs daha önce de sarhoş bir şekilde müvekkilin yaşlı annesine ağza alınmayacak küfürler ve tehditler savurmuştur. Olayın esasen nasıl geliştiği yargılama sürecinde ortaya çıkacaktır ancak kısaca kamuoyunu bilgilendirmek gerekir ise; talihsiz olay müvekkilimizin yönetmeni Murat Aytaç Ağırlar’ın bahçesinde gerçekleşmiştir, ilgili şahıslar da Murat Aytaç Ağırları’ın komşusudur. İlgili şahıslar, Murat Aytaç Ağırlar ile süregelen şahsi problemleri sebebi ile uzun süredir Murat Aytaç Ağırlar ile yapmaya çalıştıkları projenin çekimleri sırasında her seferinde yüksek ses ile kayıt/müzik açarak elinde içki şişeleriyle yönetmene ve müvekkilin annesine küfürler savurmak suretiyle defalarca rahatsız etmiş; projenin çekimine ve işlerini yapmalarına engel olmuşlardır. Müvekkilimiz ve yönetmeni ilgili şahısları bu hususta defaatle uyarmasına rağmen ilgili şahısların tutumunda herhangi bir değişiklik olmadığı gibi aksine tacizleri artarak devam etmiştir. Müvekkil ve Murat Aytaç Ağırlar işlerinin daha fazla sekteye uğramaması adına yeni bir adres arayışı içine girmiştir. Arkadaşları tarafından önerilen başka bir kiralık yeri görmeden önce; ilgili şahıslar ile eskiden kaynaklanan samimiyetine güvenerek orta bir yol bulunabilir ise yeni bir yer kiralamalarına gerek kalmayacağı düşüncesi ile son kez ilgili şahıslarla konuşmak istemiştir. Bu amaçla ilgili şahıslarla görüşmeye giden müvekkilimiz, ilgili şahısların sinkaflı hakaret ve tehditleri ile karşılaşmıştır. Bunun üzerine taraflar arasında arbede yaşanmıştır. Arbedenin akabinde müvekkilimiz ve arkadaşları araçlarına binerek olay yerinden uzaklaşmaya çalışmış ancak birkaç sokak ötede ilgili şahıslar, deyim yerinde ise eşkıya gibi arabanın önünü keserek sinkaflı hakaret ve silahla tehditlerde bulunmuşlardır." "BU RADDEYE GELMEMİN SÜRECİ VAR" Şarkıcı, "Bu adam yan komşum. 5 aydır bizi rahatsız ediyor. Aylardır ‘gel lan’ tekliflerini reddettim. İçip içip ana bacı söverken sabır çektim. Silah çekmesine, bahçeye 30 adam yığmasına girmiyorum bile. Bu raddeye gelmemin süreci var." demişti. Sezai sözlerini şöyle sürdürmüştü: "Olayı şöyle özetleyeyim de siz yine linçe devam edin; Evet 65 yaşında bir adamla kavga ettim. Kavga ettim diyorum çünkü daha önce defalarca bu abimizin 'gelin lan'lı tekliflerini reddettim. Güldüm geçtim. İkiz bir villada yan komşumuz oluyor kendileri. Oğlu ile beraber yaşıyorlar. Biz yönetmenimiz Aytaç Ağırlar ile beraber orada 6 kişilik bir ekiple Youtube formatı hazırlıyoruz. Yemek talk showu. Konuk alıyor, yemek yapıyor sohbet ediyoruz. Fakat maalesef 5 aydır 1 bölüm bile çekemedik. Maddi zararı geçtim manevi olarak burnunuzdan getirdi. Çünkü bu 65 yaşında ki abimiz yönetmenimiz ile olan husumetinden dolayı bize programı çektirtmemeye yemin etmiş. Bağıra çağıra öyle söylüyor 5 aydır! Başardı da zaten sonunda. 5 ay boyunca bu abimiz içip içip ana bacı sülale söverken biz ya sabır çekmekten başka bir şey yapmadık. İlk zamanlarda ki sofra muhabbetlerimizin hatırına. 2 senelik bir komşuluk geçmişi içinde çok yiyip içip muhabbet etmişliğimiz vardır. Arasının bozulduğu yönetmenimiz Aytaç yüzünden sabahtan akşama kadar müzik açan, (evde değilken bile kurduğu düzenekle uzaktan yayın yapıyordu) kafası yerinde değilken ana avrat söven bu 65 yaşında ki abimiz şimdi çıkmış her yerde konuşuyormuş. Varsın konuşsun. Silah göstermelere, bahçeye 30 tane adam yığmaya filan girmiyorum bile. Çiçekle gittiğim evde sonuç buna dönüştü. Görüntüleri kırpmak kendi küfürlerini hakaretlerini yumruklarını kesmek zaten beni şaşırtmadı. Bunların hepsi dün anlatıldı gerekli mercilere. Benim yaptığım şeyde hayvanlık buna söyleyecek bir lafım yok... Beni bilen bilir aşırı sabırlı ve sakin bir insanımdır ama bu raddeye gelmenin de bir süreci var. Üzgün müyüm? Hem de çok. Değmezdi bu mafya hikayelerini ballandıra ballandır anlatan, parasıyla her şeyi, herkesi satın alabileceğini düşünen abimiz için. Ben bilmiyor muyum sitenin 50 tane kamerası olduğunu, bilmiyor muyum magazin gezeceklerini beni ve ailemi çok kötü bir pozisyonda bırakacaklarını? Elbette biliyorum. Ama dayanamadım işte. Taş olsa çatlardı aylardır süren bu kadar ağır küfür ve tacize. Dün ifademi verdim. Daha bir sürü detay var tek tek anlattık. Gerekli adli başvurularımızı yaptık. Savunulacak da bir tarafım da yok. Olan oldu. Çok üzgünüm. Herkesten de özür diliyorum. Kendisinden de özür diliyorum. Her ne olursa olsun yapmamam gereken bir şeydi ama işte…" *** NE OLMUŞTU? Halil Sezai ve ‘İncir Reçeli’, ‘Bölük’ ve ‘Cennet’ gibi filmlerin yönetmeni Aytaç Ağırlar, Tuzla Postane Mahallesi Cafer Bey Sokak’ta film çekimi için villa kiraladı. Halil Sezai kiraladığı villada film çekimi yapmak istedi. Ancak dört villadan oluşan sitede oturan Hüseyin Meriç ve Mesih Meriç, şarkıcının villada film çekimine izin vermedi. Sanatçı ve diğer villa sahipleri arasında bu nedenle nisan ayından itibaren tartışma ve anlaşmazlıklar yaşandı. İKİ KİŞİ İLE BİRLİKTE GİTTİ Halil Sezai dün saat 10.00 sıralarında Hüseyin Meriç’in ikametine yanında iki kişi ile birlikte geldi. İddiaya göre Sezai ve yanındakiler burada Meriç’i darp ederek tehdit etti. Olay yerinden ayrılan sanatçı ve yanındakiler hakkında Hüseyin Meriç karakola giderek şikayetçi oldu. Polis, İstanbul Anadolu Cumhuriyet Başsavcılığı’na haber vererek tahkikat başlattı. Polis şikayetçinin ikametinde bulunan kamera kayıtlarını alarak olayda ismi geçen yönetmen Aytaç Ağırlar, Ecem Ağırlar ve Mustafa Taner Okçular’ı Tuzla Asayiş Büro Amirliği’ne davet etti. SERBEST BIRAKILDI Polis Halil Sezai ve diğer şüphelileri yakalamak için çalışma başlattı. Halil Sezai akşam saatlerinde Kadıköy’deki evinde yakalandı. Halil Sezai karakola götürülerek ifadesi alındıktan sonra serbest bırakıldı. Sahnede 8 enstrüman kullanan DJ: Ali Taş
Öykü ÖZFIRAT Müzisyenlik ve DJ’lik kariyeri dışında Web Tasarım ve İnternet Programcılığı bölümünden mezun olmuş Ali Taş. Onu özgün kılan özelliği sahne performansı. Nasıl mı? Taş, DJ’liğin yanı sıra sahnede çeşitli enstrüman aletleri çalıyor. Taş ile müzik serüvenini konuştuk.  Müziğe 2008 yılında başladığını belirten Taş, ilk dönemlerde DJ’likle pek alakası olmadığını anlatıyor. Çeşitli tarz ve türlerde projelerin içerisinde ve kendi kurduğu gruplarda bas gitarist olarak rol almasının ardından, son 6-7 senedir ise çeşitli sanal radyolarda yayın yaparak ve ilk programı olan Sound of the 80’s projesini hayata geçirerek mekânlarda çalmaya başladığını söylüyor. 90’lar Türkçe Pop formatı ile birlikte 3 senedir aktif olarak sahnelerde…  DJ’lik yaparken aynı anda çeşitli enstrümanlar çalan Taş, “İlk başta bas gitar ve elektro gitar ile başladığımız enstrüman şovumuza keytar, ud, darbuka, bateri gibi birçok enstrüman ekledik” diye anlatıyor. Diğer DJ performanslarından farkını sorduğumuzda ise Taş, “Öncelikle insanların pek rastladığı bir durum olmaması. Hatta dünyanın birçok yerinde dünyaca bilinen en meşhur DJ’ler bile USB belleğe 2 saatlik set atıp çalıyormuş gibi yapıyor” cevabını veriyor ve ekliyor: “Beni burada diğerlerinden ayıran durum sahnede kullandığım 9 enstrümanın 8’ini kendim çalıyor olmam.” GEÇMİŞE ÖZLEM SÖZ KONUSU  Konu 90’lar partileri olunca, “Hayatımızda her zaman bir geçmişimize özlem durumu söz konusu” diyor Taş. “Senelerce 80’ler 90’lar çaldık söyledik. Bu güzelliğin tadını, eski şarkıların ve o dönemin samimiyetinin nasıl bir his olduğunu bu partilere katılan herkesin hissederek geldiğine inanıyorum” ifadelerini kullanan müzisyen, 90’lar partilerinin gittikçe artmasının en büyük sebebi olarak ise “O dönemde yapılan ve hâlâ üzerlerine bir yenisi konulamayacak harika besteler” diyor. 90’lar partilerine sadece o dönemi yaşayan insanların değil, yaş olarak 90’ları görmemiş insanların bile gelmesine dikkat çeken Taş, “Bu müziğin ne kadar kaliteli ve samimi olduğunun en büyük göstergelerinden biri” diyor.  Sahneye hiçbir zaman belirlenmiş bir setlist ile çıkmadığını belirten Taş, bazen başlayacağı şarkıyı planlayıp sahneye çıktığı anda fikrini değiştirebildiğini anlatıyor. Taş, “Neredeyse sahnede yaptığım şeylerin çoğunu an içerisinde planladığımı söyleyebilirim ve bunu yaşamayı gerçekten çok seviyorum” diyor. Tek istediğinin sadece elinden geldiğince bu işi güzel yapabilmek olduğunu söyleyen Taş, “Konserlerime gelen insanların 2-3 saatliğine de olsa dertlerini, sıkıntılarını, kötü anılarını, borçlarını, bunalımlarını onlara unutturup eğlendiklerini ve oradan mutlu ayrıldıklarını görmek. Bu bana yeter artar bile” diyerek sözlerini noktalıyor.  Sıla'dan müzisyenler için destek çağrısı
Müzisyen Sıla Gençoğlu, müzisyenlerin pandemi döneminde devlet tarafından herhangi bir şekilde desteklenmemesi üzerine başlatılan Müziğe Ses Ver kampanyasına destek amacıyla Instagram hesabından bir video paylaştı. Sıla, "Buraların "tu kaka" çocukları olarak görülmek de istemiyoruz. Kalabalığız. Takım arkadaşlarımız için de müzisyen arkadaşlarımız için de endişeliyiz" ifadelerini kullandı. Siyah ekran üzerine kampanya etiketinin kullanıldığı bir video ile ekip arkadaşlarıyla söylediği bir şakıyı paylaşan Sıla Gençoğlu, şunları söyledi: "2015 Harbiye konserlerinin birinde "Müzik susturulamaz" başlığı altında Efe'yle yazdığımız bu şarkıyı tüm ekip arkadaşlarımızla birlikte sahnede söylemiştik. Kadim dostumuz müziğin elini hiçbir zaman bırakmayacağımızın sözünü bir de orada vererek ve elbet müzik işçileri olarak. Temasın kontrol altında tutulamadığı önlemleri noksan bir atmosferde işimizi icra edemeyeceğimizin, hiç kimse adına öyle bir sorumluluk alamayacağımızın da çokça farkındayız. Ancak buraların "tu kaka" çocukları olarak görülmek de istemiyoruz. Kalabalığız. Takım arkadaşlarımız için de müzisyen arkadaşlarımız için de endişeliyiz. Aklınızın bir köşesinde dursun." 2015 Harbiye konserlerinin birinde "Müzik susturulamaz" başlığı altında Efe'yle yazdığımız bu şarkıyı tüm ekip arkadaşlarımızla birlikte sahnede söylemiştik. Kadim dostumuz müziğin elini hiçbir zaman bırakmayacağımızın sözünü bir de orada vererek ve elbet müzik işçileri olarak. Temasın kontrol altında tutulamadığı önlemleri noksan bir atmosferde işimizi icra edemeyeceğimizin, hiç kimse adına öyle bir sorumluluk alamayacağımızın da çokça farkındayız. Ancak buraların "tu kaka" çocukları olarak görülmek de istemiyoruz. Kalabalığız. Takım arkadaşlarımız için de müzisyen arkadaşlarımız için de endişeliyiz. Aklınızın bir köşesinde dursun. #müziğesesver Sıla (@silagencoglu)'in paylaştığı bir gönderi (16 Eyl, 2020, 1:37ös PDT) Bir rüyam var...
Isabel Allende, daha sonra filme de çekilen ünlü romanı Ruhlar Evi’nde, bir ailenin penceresinden Pinochet darbesi öncesinde ve sonrasında yaşananları anlatır. Doğaüstü olaylara sahip Clara, geleceği görmekte, ancak yaşananların tıpkı mitolojideki Kassandra gibi önüne geçememektedir. Allende kendisiyle yapılan söyleşide, Ruhlar Evi’ndeki Clara’yı büyükannesinden esinlenerek yazdığını söyler. Büyükannesi öldüğünde küçük bir çocuktur. Ama Allende’nin rüyalarına girmekte, yazdıklarına ilham olmaktadır. Üstelik rüyalarında büyükannesi genceciktir. Çoğunlukla bir fotoğraf arkasına ya da bir deftere yazılar yazmaktadır. Sanki ona bir şeyler söylemek, bir şeyler anlatmak ister gibi… Büyükannenin de, romandaki Clara’nın da en büyük arzusu ailesini kötülüklerden korumak, evlatlarının da, torunlarının da geleceğe mutlulukla adım atmasını sağlamaktır. Ama bir rüya esintisidir o. Üstelik Clara, ülkenin bütün çocuklarını korumaktan ziyade kendi soyunu kollama isteğiyle yanıp tutuşmaktadır. Yine de bir dönemin acılı ve öldürümlerle dolu fotoğrafı çıkar ortaya. Herkesin nerelere savrulduğunu gözler önüne seren… Böylece yazar Allende’nin rüyalarıyla büyükannesinin hayatı birleşir. O, eşitlik ve hak dolu bir dünya tasarımıyla birleşen bir hayalden akmakta, toplumsal düzeni allak bullak eden darbelere karşı bir insanlık çağrısı yapmakta, iktidarların sömürüsüne itirazını yükseltmektedir. Rüyalar, gerçeğin bazen de gerçeğin dışında kalan her şeyin belli aralıklarla yoğunlaşması sonucunda hayatımıza dahil olur. Bir anda gördüklerimizin öznesine dönüşürüz. Yabanıl bir ormanda kartalın pençesinde havalanır, ardından da ışıl ışıl bir denize düşebilecek duruma geliriz. Zihnimizin bize sunduğu küçük oyunlar değilidir gördüklerimiz: Bizizdir! Adnan Azar, Paul Celan’ın “Bademlerden Say Beni” şiirinden yola çıkarak rüyasıyla Celan’ı birleştiren bir şiirle çıkar karşımıza: “Paul Celan’la ben Ankara’da bir sokağı arıyoruz / kimi diyor öyle bir sokak yok!” “Bir rüya yap benden” diye devam eder şiirine. Ama rüyası yitip girmiştir, belki de tarih olmuştur. Adorno’nun, “Rüya Kitabı”ndaki düşlerin kişinin kendi denetiminde olduğu bir yapının kapısını yeniden aralar. Rüyalar bireysel gibi görünsel de en geniş halkası toplumsaldır aslında. Savaş, sosyal ortam, bunaltı, salgın, hemen her şey dahildir gördüklerimize. Bu bir derin mesele, bizim meselemiz şiarı içinde karşımıza çıkar. Malcolm X’in siyah beyaz çatışmasını, siyahların kendi özgürlük alanının genişletmesini isteyen meşhur, “Bir Rüya Gördüm” başlıklı seslenişi vardır mesela. Bizdeki rüyalar yalnızca kendi hayallerimizle ilgili değil geleceğe dair düşlerimizle de birleşir. Bunlar eşitlikçi, özgürlükçü, hukukun üstünlüğünün tesis edildiği bir dünyadan geçer. Bize rüyaları en adil bir biçimde sağlayan ise kuşkusuz sanattır. Ve onun elinde de bizim insanlığa dair en temel istekleri dayattığımız hayatın reçetesi vardır. Asıl sorgulamamız gereken ise taleplerimizin neden hep bir rüya olarak kalacağıdır! Manifesto
Bu yazı, tüm müzisyenlere, meslektaşlarıma ve sektördeki yetkililere samimi bir yakınmadır, seslenmedir. Eski, yeni, pop star, duayen, baba, kent ozanı, mega star, rock star, ılımlı, yandaş, muhalif, İslami demeden tüm müzisyenlere de bir çağrıdır. >> Müzik sektörü soluk alamazken, müzisyenler evine bir ekmeği bile zor götürürken, geleceğin parlak müzisyenleri yaşadıkları bu süreç sonunda üzülerek birer birer bu alanı terk ederken ustalarımız kiralarını faturalarını ödeyemezken suskunluğunuz niye? >> “Bana dokunmayan yılan bin yıl yaşasın”, “Her koyun kendi bacağından asılır” mantığıyla müzisyenliğinizi, yaratıcılığınızı nasıl sürdüreceksiniz? Bu dünyayı güzelleştirmeye nasıl katkı sunacaksınız? >> Bu salgın döneminde tiyatro ve bale gösterileri devam ederken konserlerin yasaklanmasına, çalışma saatlerimizin 24.00 ile kısıtlanmasına performans salonlarının birer birer kapılarına kilit vurmasına müzik yapma hakkımızın elimizden alınmasına, bizim sahnelerimiz bomboşken mitinglerdeki ulaşım araçlarındaki açılışlardaki diğer kalabalıklara nasıl göz yumacaksınız? >> Siyasi görüşünüz beni ilgilendirmez ama bu pandemi döneminde bile, ne olursa olsun iktidarla ve yerel yönetimlerle ters düşmemek, birkaç konser kaçırmamak, protokolde ön sıralarda yer almak için kafanızı ne zaman kumdan çıkaracaksınız? >> Hiç mi söyleyecek bir şeyiniz yok bu olanlar karşısında? Yıllardır ekmek yediğiniz müziğin pandemi bahanesiyle yasaklanmasına karşı duyarsız mı kalacaksınız? Vicdanınızın sesini ne zaman duyacaksınız? Sesinizi ne zaman yükselteceksiniz? >> Eylem, örgütlü mücadele, demokrasi kültürü, sivil toplum, hak, adalet sözlerine bu denli yabancılaşmanız hatta korkmanız ne zaman son bulacak? >> Dinleyiciler izleyiciler, müzikseverler vatandaşlar bile bu adaletsizliği dile getirirken bu yaşadıklarımıza tepki gösterirken siz sosyal medyada hâlâ ne yediğinizi ne içtiğinizi nereleri gezdiğinizi mi paylaşacaksınız? >> Eski solcu lafını hiç sevmem ama sektör içinde yer alan, zamanında kitleleri peşlerinden sürükleyen arkadaşlarımız adil, eşit ve sömürüye karşı bir düzen için hayatlarını ortaya koymuşken, günümüzün bu ağır şartlarında böyle susarak, duymazdan görmezden gelerek mi örnek olacaksınız geleceğin müzisyenlerine? Yıllardır eleştirdiğiniz oportünizm’ in savunucusu kapitalizmin bekçisi mi olacaksınız? >> Müzik Meslek Birlikleri’nin değerli yöneticileri bu olağanüstü dönemde ve olağanüstü koşullarda kavgayı, gürültüyü, zıtlaşmayı bırakıp birlikte hareket etmeyeceğiz de ne zaman hareket edeceğiz? “Hak verilmez alınır” sözünü rafa mı kaldırdık? >> Sen! Genç müzisyen arkadaşım. Bu yazdıklarım sakın ola ki moralini bozmasın. Ben bir kere daha dünyaya gelsem yine şarkı söylemek, enstrüman çalmak, beste yapmak isterdim. Yine sahneye çıkmak, şarkılarımı kimi zaman ufak bir toplulukla kimi zaman binlerce insanla bir arada söylemek isterdim. Akşam olup da kafamı yastığa koyduğumda sevdiğim bir işi yapmanın, onunla ailemi geçindirmenin tarifsiz bahtiyarlığıyla. Müziğe küsme, içindeki yeteneğe ihanet etme! Ne demiş Nâzım usta: “En güzel günler henüz yaşamadıklarımızdır.” Fırat Tanış, 'Bir Zamanlar Anadolu'da'nın galasına neden gitmediğini yıllar sonra açıkladı: Klinikteydim
48. İstanbul Müzik Festivali’nin açılışı ücretsiz izlenebilecek
‘Bazı Tipler’ çok şekil
Işıl ÇALIŞKAN ‘Ot’ isimli mizah dergisindeki ‘Replikler’ köşesi ve ‘Osman Gazi ve Mahdumları’ kitaplarıyla bilinen çizer Emirhan Perker, bu defa ‘Bazı Tipler’ isimli kitabını çıkardı. Tatil beldesi sakinleri, mahalle bakkalı, üçüncü nesil kahveci, nargile kafe müdavimi, 90’lar popçusu, berber, plaza çalışanı, ev sahibi… Perker, bu karakterleri aşı izinden jöleli saçlarına, durmayan terinden devrimci bıyığına birçok detayıyla öne çıkarıyor. Hayatın içindeki gözden kaçan detayları okurla buluşturan Perker ile kitabını konuştuk.  Çocukluğundan beri gözlem yapmayı çok sevdiğini söyleyen Perker, Bazı Tipleri’n nasıl oluştuğunu, “Genelde birçok detayı hafızama alırım. İnsanların farkında olmadığı ama söyleyince de ‘Aa gerçekten de öyle’ dediği özellikleri yakalarım. İşte tüm bu gözlemlerimi ve tespitlerimi karakterleri çizerek anlatmak istedim ve Bazı Tipler böyle şekilllendi” sözleriyle anlatıyor. ÇİZDİĞİM KARAKTER KARŞIMDA BELİRİYOR  Önce karakterleri çizdiğini ve detayları sonra eklediğini anlatan çizer, “Genelde çizeceğim karaktere odaklanıyorum. Tüm ayrıntıları kafamda şekillendiriyorum. Yazılarını hemen yazmıyorum. Önce karakteri çiziyorum, ardından üzerindeki detaylarını yapıyorum. Sonrasında zaten tespitler geliyor aklıma ve bir anda o çizdiğim karakter karşımda oturuyor” diye konuşuyor.  Günlük hayatta görülen tüm tiplerin çizimlerine malzeme olabileceğini belirten Perker, “Çizeceğim tipler genelde kendini bana gösteriyor, karşıma çıkıyor, bir şekilde yakalıyorum onları. Başkalarının değil de benim yakaladığım tespitlerle çıkıyor ortaya” diyor ve ekliyor “Mesala noter teyzesi, yazlıkçı amca, spordan çıkmış kaslı çocuk, metrobüs yolcusu. Hepimizin hayatında olan ya da karşılaştığı, gördüğü, bildiği karakterler aslında. Bunlardan o kadar çok detay çıkabilir ki.” Perker, ayrıca, “Sadece insanların hoşuna gidecek, 'budur' diyeceği detayları ekliyorum” vurgusunu yapıyor. İNSANLAR KENDİLERİNİ ÇİZİMLERLE TANIYOR  2 buçuk senedir ‘Bazı Tipler’ köşesini çizen Perker, “İnsanların çok sevdiğini hatta bazen kendi fotograflarına Bazı Tipler’deki gibi oklarla tespitler yapıp paylaştıklarını anlatıyor. Aslında okuyan herkes kendinde ya da çevresinde olan ama farketmediği birçok yönünü bu karakterlerle farkettiğini anlatıyor Perker.  Belki bir gün siz de Bazı Tipler’den bir olursunuz. Belli mi olur. Takipte kalın… Yanılsama ve gerçeklik
Kişisel gelişim endüstrisinin çizdiği doğrultuda bir insan olmak istendiğinde, nasıl biri olunurdu? Sanırım ilk akla gelen ‘pasif’in karşıtı ‘aktif’ biri olurdu. Kendi hayatının dizginlerini eline almış, güçlü, bağımsız, enerjik, özgüveni yüksek, yeni ve farklı biri… Risk alabilen, tuhaf görünmekten çekinmeyen, kışkırtıcı, özel, pervasız… Şüpheci biri olurdu muhtemelen, sadece kendime inanıyorum diyen biri. Hayatın bir oyun yeri olduğuna inanan, oyunun kurallarını kendine göre esnetmeye çalışan, uçlarda yaşamayı tercih eden, sınırları zorlayan, kendisinin sınırsız olduğunu sanan, ölümü inkâr eden… Bütün travmalarından kurtulmuş, hatta bazı yöntemlerle o travmaları beyninden silmiş… Bu liste daha da uzatılabilir, ama listeye şöyle bir bakınca, karşımıza tümgüçlü bir varlık çıkıyor.  Winnicott, insanın daima tümgüçlü bir kontrol sağladığı iç dünyasının ihtiyaçlarına göre düzenlenmiş bir dünya ile dış dünyaya uyum arasında salınıp durduğunu iddia etmişti. Aktif ben-odaklı kişi, sanki bu salınımın bir tarafına takılı kalmış gibi. Kişisel gelişim endüstrisi, bu yanılsamanın nasıl sürdürülebileceği üzerinde duruyor çoğunlukla. Çocuk eğitiminde de benzer bir sorun var. Çocuk dünyaya geldiğinde, tümgüçlülük yanılsaması içindedir, eğer anne eksiksiz bir biçimde, sanki bütünüyle bebeğin kontrolündeymiş gibi davrandığında, yani onun uzantısı gibi hareket ettiğinde, bebek Winnicott’un tabiriyle ‘büyüsel denetim deneyimi’ yaşar. Bir süre bu deneyimi yaşaması, dış gerçekliğe uyum sağlarken önemli olsa da, bu ‘denetim deneyimi’ devam ederse, dış dünyanın gereklilikleri, zorlukları karşısında dayanıksızlaşır, kırılmalar yaşar, Freud’un bahsettiği ‘haz ilkesi’nin yerine ‘gerçeklik ilkesi’nin geçtiği benliğin oluşumunda sorunlar yaşanır. Günümüzde pek çok anne-baba, çocuklarını yıllar boyunca, okul hayatlarında bile öğretmenleri ya da arkadaşlarıyla karşı karşıya gelecek denli koruyucu ve hiç üzülmeyecekleri, sorun yaşamayacakları bir dünya yaratma konusunda yoğun bir çaba içindeler ve bu tavırlarıyla aslında çocuklarına zarar verdiklerinden habersizler. Bunun bir nedeni toplumun çözülüyor oluşu, üstünlük ve ayrıcalık talebi kadar, eğitim kurumlarına duyulan güvensizlik de etkili…  İç dünya ile dış dünya arasındaki sınırın oluşması, günümüzde daha da güç bir hale geldi. Dijital teknolojideki gelişmeler, fantezi ve gerçeklik arasındaki sınırları belirsizleştirdikçe, küçük yaşlarda dijital teknolojiyle karşılaşan çocuklardaki ruhsal gelişim de doğal olarak bu süreçten etkileniyor. Bu durumu geriye alma seçeneği olmadığı için, başka bir bakışaçısı geliştirmek gerekiyor. Ama bu bakışaçısı, kişisel gelişim endüstrisinin tümgüçlülük yanılsamasını sürdürmeyi önceleyen bakışaçısından farklı olmalı. Sanırım bu bakışaçısını geliştirmek için, adını sık sık anma ihtiyacı duyduğum Winnicott’a başvurmamız gerek, özellikle onun ‘oyun’ kavramına yüklediği anlama.  Yaratıcı bir yaşam, kişinin hayatın yaşanmaya değer olduğunu hissetmesiyle ilişkilidir, yani oyunlar aracılığıyla gerçekliğe boyun eğmeden ona hayal gücümüzü katıp değiştirebildiğimizde… Yaratıcılık denilince de sadece akla sanat geliyor, çocukları sanata yöneltmek… Aslında gündelik hayattan başlayarak, kendi yaşamımızı yaratıcı bir biçimde, iç dünyamızla dış dünyayı buluşturabildiğimiz alanlar oluşturabildiğimizde hayatımız daha yaşanılır bir hale gelir. Kendimizde ve çocuklarımızda bunu teşvik edebildiğimizde, edilgin olmayıp hayata karışabildiğimizde, acısıyla tatlısıyla oyuna katılabildiğimizde… Çocuk için oyun her zaman zevk veren değil azap da çektiği bir yerdir ve o azaptan bile zevk alır oyunun bir parçasına dönüştüğü sürece. Bakanlık, tiyatro, opera ve bale gösterileri için getirilen yasağı iptal etti
Kültür ve Turizm Bakanlığı, yeni tip koronavirüs (Covid-19) salgını nedeniyle tiyatroların kapatılması ve açık hava etkinliklerinin yasaklanması kararını iptal etti. Bakanlık gelen yoğun tepkilerin ardından, açık ve kapalı mekânlarda sahnelenecek tüm tiyatro, opera ve bale gösterilerinin yasak kapsamının dışına alındığını duyurdu. Koronavirüs salgını bahane edilerek, açık alanlarda konser, gösteri, tiyatro, festival vb. etkinliklerin yasaklanmasının ardından karara birçok özel tiyatro tepki göstermişti. Tepkilerin ardından Kültür ve Turizm Bakanlığı, söz konusu yasakların Covid-19 tedbirlerine uyulması koşuluyla açık ve kapalı mekânlarda sahnelecek tüm tiyatro gösterimleri ile opera ve bale temsillerini kapsamayacağını duyurdu. Kültür ve Turizm Bakanlığı'ndan yapılan açıklama şu şekilde: "İçişleri ve Sağlık Bakanlıklarımız ile yaptığımız değerlendirmeler neticesinde, açık ve kapalı mekânlarda sahnelecek tüm tiyatro gösterimleri ile opera ve bale temsilleri, Bakanlığımızca 23 Haziran 2020 tarihinde yayımlanan Kültür ve Sanat Tesislerinde Kontrollü Normalleşme Süreci Genelgesi’ndeki kurallara uyulmak koşulu ile Hıfzıssıhha Kurullarınca alınan kararların kapsamı dışına alınmıştır." Jimi Hendrix'in 1970'teki canlı performansı belgesel oluyor
Hayatını kaybeden sağlık çalışanları için fotoğraf sergisi
Antalya Film Forum Pitching Platformları projeleri açıklandı
Bağımsız yönetmen, yapımcı ve senaristleri uluslararası film profesyonelleriyle buluşturan ve filmleri için fon yaratan Antalya Film Forum, 5-7 Ekim tarihleri arasında Antalya Büyükşehir Belediye Başkanı Muhittin Böcek’in ev sahipliğinde yedinci kez düzenlenecek. Tüm etkinliklerin çevrimiçi gerçekleşeceği Forum’un; çekimlerinin en az üçte ikisi Antalya kentinde gerçekleştirilerek, filmin son kurgusunda aynı oranda Antalya sahneleri yer alacak olan ulusal uzun metraj bir filme destek olmak amacıyla oluşturduğu Sümer Tilmaç Antalya Film Destek Fonu Pitching Platformu için adaylar belli oldu. Yönetmen Tevfik Başer, dramaturg ve akademisyen Yeşim Gökçe ve sinema yazarı Burak Göral’dan oluşan seçici kurul 15 başvuru arasından üç projeyi seçti. Senarist ve yönetmenliğini Emine Yıldırım’ın yaptığı ve yapımcılığını Dilde Mahalli ile paylaştığı “Gündüz Apollon Gece Athena”, senaryosu ve yönetmenliği İsmail Akgün’e, yapımcılığı Okan Üzey’e ait “Karanlıktan Önce” ile senarist ve yönetmenliğini Aytaç Uzun’un, yapımcılığını Nermin Aytekin’in yaptığı “Yaz Düşleri”, 150 bin TL tutarındaki ödül için yarışacak. Seçilecek filme ayrıca Fono Film tarafından Post Prodüksiyon Ödülü verilecek. KURMACA PİTCHİNG PLATFORMU'NDA 8 PROJE YARIŞACAK Türkiye’den yapımcı ve yönetmenlere açık olan ve proje aşamasındaki uzun metraj film projelerinin yarışacağı Uzun Metraj Kurmaca Pitching Platformu’na bu yıl 64 başvuru yapıldı. Yarışacak sekiz film, Eye Film International’ın 20 yıl boyunca yöneticiliğini yapan, Hollandalı danışman Claudia Landsberger, festivallerden ödüllerle dönen “İşe Yarar Bir Şey”, “Kraliçe Lear” ve “Kronoloji” filmlerinin yapımcısı Dilde Mahalli, “Tatil Kitabı” ile başladığı yapımcılık kariyerine pek çok ödüllü film sığdıran, en son “Kız Kardeşler” filminin yapımcılığını üstlenen Nadir Öperli ve kısa filmi “Raju” ile Oscar’a aday olan Alman senarist ve yapımcı Stefan Gieren’den oluşan seçici kurul tarafından belirlendi. Soner Sert yönetmenliğinde, Seçkin Akyıldız yapımcılığındaki “Bağlar”, yönetmen ve yapımcılığını Vuslat Saraçoğlu’nun yaptığı “Bildiğin Gibi Değil”, yönetmen Erman Bostan’ın Nilüfer Küyel yapımcılığındaki filmi “Cadı”, yönetmenliğini Zeynep Güzel’in, yapımcılığını Beste Yamalıoğlu, Armağan Lale ve Cansu Menlikli’nin paylaştığı “Güneş”, Murat Uğurlu’nun yönetmenliğini, Asena Bulduk’un yapımcılığını yaptığı ”Hak Edilmiş Bir Öpücük”, Hüseyin Karabey’in yönetmen ve yapımcılığındaki ”Kül”, Lusin Dink’in yönetmenliğini, Özcan Alper ve İbrahim Karatay’ın yapımcılığını yaptığı “Meçhul” ile M. Tayfur Aydın yönetmenliğinde, Diloy Gülün yapımcılığındaki “Yedi” bu yıl platformda yarışacak projeler. Seçilen projeler arasından ana jüri değerlendirmesi sonrası iki projeye her biri 30 bin TL değerinde para ödülü, bir projeye de Film Standartları Post Prodüksiyon Ödülü verilecek. BU YILIN YENİSİ: DİZİ/KISA DİZİ PİTCHİNG PLATFORMU Yöneticiliğini Olena Yershova Yıldız’ın yaptığı Antalya Film Forum, dizilerin endüstrideki rolünün ve öneminin artışı nedeniyle bu yıl programına yeni bir platform ekledi. Amacı yeni yetenekleri saptamak, ulusal ve uluslararası destek sağlayarak özgün ve yaratıcı içerik geliştirmeye katkıda bulunmak ve yapımcıları desteklemek olan Dizi/Kısa Dizi Pitching Platformu’na ilk yılında 35 başvuru yapıldı. Avrupa Film Akademisi üyesi, Tamtam Film’in kurucularından, Alman yapımcı Dirk Decker, başarılı film ve tv projelerine imza atan, Çek yapımcı Janka Neustupova ve BluTV Dramalar ekibinde yer alan Zeynep Can’dan oluşan seçici kurul tarafından altı proje seçildi. Seçilen projeler; yaratıcılığı, senaryosu, yönetmenliği ve yapımcılığı Doğacan Aktaş’a ait “Anahtarlar ve Era’nın Hikâyesi”, yönetmenliğini Levent Çetin’in, yaratıcılığını ve senaristliğini Serdar Kökçeoğlu’nun yaptığı, yapımcılığını birlikte üstlendikleri “Berlinist”, yapımcılığını Deniz Bayraktaroğlu’nun yaptığı, yaratıcılığını ve senaristliğini Ahmet İlker Coşkun’la birlikte üstlendikleri “Bir Suçluyu Doğurmak”, yaratıcılığı, senaryosu ve yönetmenliği Ali Kemal Güven’e, yapımcılığı Seda Özkaraca’ya ait “İstanbul’un Erkekleri”, senaryosunu Jamie Grefe’nin yazdığı, yaratıcılığını ve yönetmenliğini Can Evrenol’un, yapımcılığını Bora Yüksel’in yaptığı “Kısık Ateşte Pişmiş Kalp”, yaratıcılığını, senaristliğini ve yönetmenliğini Mustafa Haktanır’ın yaptığı, Yonca Ertürk yapımcılığındaki “Matruşka”... Seçilen altı projeden birine dizinin pilot bölümünün prodüksiyonunda kullanılmak üzere 30 bin TL tutarındaki BluTv Ödülü, bir projeye de Color Up Renk Düzenleme Ödülü verilecek. Antalya Film Forum platformlarının ana jürileri önümüzdeki günlerde açıklanacak. Antalya Büyükşehir Belediye Başkanı Muhittin Böcek’in başkanlığını yaptığı 57. Antalya Altın Portakal Film Festivali’nin İdari Direktörlüğünü Cansel Çevikol Tuncer, yönetmenliğini Ahmet Boyacıoğlu, sanat yönetmenliğini Başak Emre üstleniyor. Çin koronavirüs aşısı için tarih verdi: Hiçbir olumsuz yan etkiyle karşılaşmadık
Çin Salgın Kontrol ve Önleme Merkezi’nden (CDC) bir yetkili, Çin’in geliştirdiği yeni tip koronavirüs (Covid-19) aşısının Kasım ayında yaygın olarak kullanılmaya başlayabileceğini duyurdu. BBC Türkçe'nin aktardığına göre Çin, Covid-19 için 4 farklı aşı çalışması yürütüyor, tümü de son aşamasında. Bir tanesi Temmuz ayında ülkedeki işçilere uygulanmaya başladı. Devlet televizyonuna konuşan CDC’den Guizhen Wu, son aylarda aşılardan birini denemek için kendi üzerinde uyguladığını söyledi. Hiçbir olumsuz yan etkiyle karşılaşmadığını belirten Wu, bunun hangi aşı olduğunu ise söylemedi. Ancak aşının Kasım ya da en geç Aralık ayında toplu olarak Çinlilere uygulanabileceğini söyledi. KLİNİK DENEMELER 3 AŞAMADA YAPILIYOR Bir aşının yaygın olarak kullanılabilmesi için 3 aşamada insanlar üzerinde test edilmesi gerekiyor. Klinik denemelerin ilk aşamasında, az sayıdaki gönüllü sağlıklı denek üzerinde aşının güvenli olup olmadığı ve insanlar üzerindeki olası yan etkileri araştırılıyor. 2. aşamada, aşının bağışık tepkilerini uyandırmadaki etkinliği 100’den fazla denek üzerinde test ediliyor. 3. ve son aşamada ise aynı işlem, binlerce denekle tekrarlanıyor. Tüm bu süreç, aylar ve hatta yıllar alabiliyor. Tiyatrocular anayasal haklarını istiyor
KÜLTÜR SANAT SERVİSİ Koronavirüs vakalarındaki artış nedeniyle dün itibariyle İstanbul’da açık havada yapılması planlanan konser ve etkinlikler iptal edildi. Tiyatrocular, AVM gibi kapalı alanların kapatılmayıp, sanat etkinliklerinin iptal edilmesine tepki gösterdi. Tiyatromuz Yaşasın İnisiyatifi konuyla ilgili bir açıklama yaptı. Açıklamada şu ifadeler kullanıldı:  * Pandeminin yükselişe geçmesi nedeniyle açık havada yapılması planlanan sanatsal gösterilere yasaklar/iptaller gelmeye başladı. Kuşkusuz toplum sağlığını dikkate alan her türlü önlemin yanındayız ancak yasaklama/kısıtlama söz konusu olunca her zaman ilk akla gelenin kültür-sanat etkinlikleri olması düşündürücü. Gidişat böyle olursa bu ‘boynu bükük’ sezonumuzu bir türlü açamayacağız. Şimdiden tek tek tiyatro salonları kapanıyor ya da kapanmanın eşiğine gelmiş halde. Bu durumda merkezi ve yerel yönetimlerden acil beklentilerimizi bir kez daha paylaşmak istiyoruz.  YEREL YÖNETİMLERDEN DESTEK TALEBİ  * Alınan önlemler çerçevesinde iptal edilen veya ertelenen festival ya da benzeri etkinliklerde sergilenecek oyunların ücretlerinin (koşullar normale döndüğünde etkinliğin gerçekleştirilmesi şartıyla) yerel yönetimler tarafından peşinen ödenmesini istiyoruz.  * Kültür ve Turizm Bakanlığı Telif İşleri Genel Müdürlüğü tarafından yapılan değerlendirmede dijital proje desteği hakkı alan tiyatroların çoğunluğunun 3 aydır süren bürokratik oyalamaya maruz kaldığını hatırlatıyor ve ödeneklerin bir an önce verilmesini talep ediyoruz.  KURULA ÇAĞRI  * Kültür ve Turizm Bakanlığı Güzel Sanatlar Genel Müdürlüğü'nün ‘Özel Tiyatrolara Destek' kurulunun bir an önce toplanıp, söz verildiği gibi Eylül ayı içerisinde tiyatrolara destek ödeneklerinin verilmesini istiyoruz. * Tiyatro topluluklarının kamu kurum ve kuruluşlarıyla kredi, hibe, fon vb. faydalanma işlemlerinde ön şartlar arasında yer alan vergi ve SGK borcu olmaması kriterinin 2021 sonuna kadar göz ardı edilmesini, pandemiden dolayı zaten borçlu durumda olan toplulukların hakkaniyetsiz bir biçimde destek programlarından dışlanmamasını talep ediyoruz.  * Kültür ve Turizm Bakanlığı'nın, salon sahibi olan tiyatro toplulukları için özel bir hibe programını bir an önce gündemine almasının ve hayata geçirmesinin elzem olduğunu ısrarla vurguluyoruz.  * Özetle; tiyatromuzu yaşatmak ve yaşamak için anayasal Hakkımızı İstiyoruz. İçinde bulunduğumuz Pandemi koşullarından dolayı oyunlarını oynayamayan, sahnelerini açamayan tiyatro üreticileri ve yaşamsal koşullarını sürdüremeyen tüm tiyatro emekçileri için karşılıksız maddi destekler talep ediyoruz. Adaletsizlik de salgın kadar öldürücü
Gizem ERTÜRK Müzisyen, yazar Hüsnü Arkan, yeni romanı “Nasreddin” ile okuyucu karşısında. Sia Kitap etiketiyle çıkan kitap, Selçuklularla Moğolların cirit attığı topraklardaki kanlı mücadelelere, el değiştiren kentlere, aşklara ve ihanetlere, esirlere ve cinayetlere, kısacası o dönemin insan hikâyelerine o günlerin diliyle, o günlerin bakış açısıyla hem maceralı hem eğlenceli bir pencere açıyor. Arkan ile yeni kitabını konuştuk. ► Nasreddin romanını kaleme almak ilk ne zaman düştü aklınıza? Epey bir zaman oldu. Pertev Naili Boratav’ın Nasreddin’ini doksanların sonunda okumuştum. Buradaki Hoca figürü, bilinen, anlatılan, sansürden geçirilen fıkralarla pek örtüşmez. Ne bileyim, daha gerçek bir dünyayı anlatırlar. Romanda asıl olarak Pertev Naili’nin açtığı gerçeklik yolunu, temel olarak da tarihî alanda kayda alınan ilk iki yüz fıkranın atmosferini izledim. Ne kadar becerebildim bilemiyorum. O dönemin zaten pek kısıtlı olan “resmî tarih” kurmacalarından da faydalanmaya çalıştım ama uydurduğum Ortaçağ dünyası kendine özgü bir şeydir ve her şeyden önce düzmecedir. Zaten resmî tarihler de düzmecedir. Kendi payıma, kendi düzmece tarihimi tercih ederim. İkinci olarak, 1277 yılının atmosferi dışında, o dönemin konuşma diliyle ilgili bir bakış açısı edinmem ve bunu yansıtmam gerekiyordu. Ne yazık ki bu dili kıyaslayabileceğimiz gerçek verilere sahip değiliz. En iyi ihtimalle Yunus Emre’nin, Sait Emre’nin, Aşık Paşa’nın ve birkaç yüzyıl öncesiyle birkaç yüzyıl sonrasının yazı diline sahibiz. Bunlar da hangi koşullar altında kayda alındılar, bilemiyoruz. Kısaca dil konusunda da bir kurmaca oluşturmam gerekiyordu.  ► Kitabın başkahramanı Hâce, Türk halkının mizah sembolü kimi zaman bir alim, bir kadı, bir hekim ya da bir elçi olarak karşımıza çıkan Nasreddin Hoca... Romanda hangisinin izini sürüyoruz? Fıkralar yüzyıllar içinde defalarca yüz değiştirmişler, sosyal değişimlere, siyasî ortamlara uyum sağlamışlar. İlk ortaya çıkan fıkralar bugünün ahlak anlayışlarıyla, mizah anlayışlarıyla pek bağdaşmaz. O fıkralardaki Nasreddin Hoca da bugün bildiğimiz Nasreddin Hoca’ya benzemiyor. Romanda anlattığım Nasreddin Hoca, bir fıkra uydurucusu ya da fıkralara konu olabilecek biri değil. Bir bilge filan da değil. Romanın kendi gerçekliği içinde yaşayan, mektep hocalığı yapan, yardımsever, sıradan bir ortaçağ insanı.  ÇÖKEN ŞEY GENELDE SIRADAN İNSANLARA YIKILIR  ► Okurunuzu Anadolu’ya, birkaç yüzyıl öncesinin Akşar’ına, şimdiki adıyla Akşehir’ine götürmek istemenizin en temelde sizi harekete geçiren duygusu neydi? Tam olarak 740 yıl diyelim… 1277 yılı, Anadolu ortaçağı açısından her şeyin bir anda olup bittiği konsantre bir yıl. Bir yanda Karamanlılar diş gösteriyor, Konya’yı işgal ediyorlar. Öte yandan Selçuklu iyice çöküyor. İlhanlı Moğolları’nın Anadolu’ya kesin hâkimiyeti başlıyor. İnsanların yığınlar halinde oradan oraya sürüklendikleri, yalnızca hayatta kalmaya çalıştıkları bir ortam. Bir göç ortamı, bir savaş ortamı. Bir sistemin çöküşü küçük insanların hayatını nasıl etkiler, nasıl değiştirir, hayatta kalmak için ne tür çareler ararlar? Bu sorulara yanıt bulmaya çalıştım. Bizdeki anlatılar genellikle kuruluş ve başarı yıllarına, zamanlarına ilişkindir. Çöküş görmezden gelinir. Gerçek çöküş sebepleri atlanır, sağıra yatılır, hamasi laflarla çöküşün üstü kapatılır. Hâlbuki çöküş gerçek bir şeydir. Çöken şey genellikle sıradan insanların üstüne yıkılır.  ► Gelecek kuşaklara nasıl bir dünya bıraktık sorusunun sorumluluğu beni çok korkutuyor demiştiniz. Nasreddin’in gelecek kuşaklara nasıl dokunmasını hayal ediyorsunuz? Salgın hastalıklar hep var; biz ilk kez karşılaşıyoruz ve haklı telaşımız bundandır. Ama şu da var; adaletsizlik, savaşlar, iklim değişiklikleri, hukukun ve diplomasinin kalmadığı bir ortam salgınlar kadar öldürücüdür. Nasreddin’in bu işlerle pek ilgisinin olmadığını söyleyebilirim. O, yaşadığı çağın barışını istiyor. Ben de öyle istiyorum. HER DEVRİN ŞİŞİRİLMİŞ ANLATILARI VARDIR  ► Günümüzde müziğin hızlı tüketimi artık çılgınlık boyutunda. Edebiyatta ise durum farklı, yine de insanlar hâlâ kitap satın alıyor. Sizce edebiyatın bir şekilde yerini korumasının sebebi ne? Popüler müzikten bahsediyorsanız, o hep hızlı tüketilen bir şeydir; elli yıl önce de öyleydi ve hâlâ öyle… Öte yandan klasik müziği, cazı öyle o kadar hızlı tüketemezsiniz. Bunları dinlemek belli bir ilgi, belli bir okuma uğraşı, bir emek gerektirir. Buna isterseniz bir çeşit elitçilik de diyebilirsiniz ama böyledir. Bu şekil dinleyiciliği kişisel bir çalışma alanı olarak görürseniz etnik müziğe de, klasik Türk müziğine de farklı pencerelerden bakma şansınız olur. Bunların aslında hiyerarşik dizilimler olmadığını öğrenirsiniz. Ama yalnızca bunları dinlerseniz, ilginizi genişletmezseniz hiçbir şey öğrenemezsiniz. Edebiyat da üç aşağı beş yukarı böyledir. Her devrin çok satan, şişirilmiş anlatıları vardır; otuz yıl sonra kimse hatırlamaz. Geriye yine Cervantes kalır, Kafka kalır, üç beş anlatıcı kalır. Yani edebiyatın yerini korumasını bunlara borçluyuz. Müziğin yerini korumasını da asıl sanat sahiplerine borçluyuz. Bir de tabii, insanlığın hafızasını oluşturan asıl dinleyici ve asıl okuyucu kimliğine, yani meraklı, sorgulayan, emek veren kimliklere borçluyuz.  ‘Yeni’ dostluk
Daha önceleri epey bir süre birlikte çalıştığımız bir arkadaşıma kısa sürelik geçici bir görevde çalışırken rast geldim. Gene aynı yerde çalışıyorduk, eskisi gibi… Hesapladık, ayrılalı tam on altı yıl olmuş. Orda burada karşılaşmıştık tabii ama oturup da bir muhabbet etmek nasip olmamıştı. Buna çok şaşırdık. Aynı yerde çoğunu eskiden tanıdığım başkaları da görevliydi. Hepsini gördüğüme çok sevinmiştim. Aslında eski arkadaşları, eskilerin güzel deyişiyle rû-be-rû yani yüzyüze görmekti beni mutlu eden. Çünkü hep birlikte evlere tıkıldığımız, işyerlerinin bir süreliğine kapandığı dönemin daraltısını akla gelen-gelmeyen her türlü işi üstlenerek neredeyse sıfıra indirsem de, içimde hep bir boşluk hissediyordum. Ama dışarı çıkan arkadaşların anlattıklarına bakılırsa ‘dışarı’nın da pek matah bir hâli yoktu. Mekânlar ya bomboştu, ya da sosyal mesafeyi tamamen boşlamış durumdaydılar. Sonuç olarak dışarısı bizim derdimize deva değildi. Zaten evlat mezalimi yüzünden dışarı da pek çıkamıyorduk. Doktor kontrollerimi hiç aksatmayan kızım bile, beni “Amerikan”a götürmek istemediğini açık açık söylüyordu. İşte o sıralar, bir çeviri iki yazı arasında en çok neyin eksikliğini hissettiğimi nihayet çözdüm. Kahvehanelerde, kafelerde dostlarla oturup sohbet etmeyi özlüyordum. Ama bir-iki kez arabayla geçerken gördüğüm kadarıyla o kafeler de artık benim hatırladığım yerler değildi. Öyleyse ben de evde otururum dedim. Eve gelenleri maske eşliğinde buyur ediyorduk ama ben sokağa çıkmıyordum. Sanırım salgının başından eylül başına kadar dışarı taş çatlasın on kere çıkmışımdır. O gün bugün kızımı da görmüyorum zaten. Öte yandan, bir bahçe katında oturduğumu da itiraf edeyim. Dolayısıyla gerçek bir ‘eve kapanma’ duygusuna kapılmadım hiç. Ama canlı olan her türlü etkinliği özlüyorum. Gerçi güvenli olan yerlerdeki etkinlikler çok şarta şurta tabi olduğu için kıymetli müzik ve caz festivallerime bile gidemedim ama, izleyiciyle icracının yüz yüze olması sağlıklı bir etkileşim sağlar hep. Çok da iyidir. Müziğin virüsü çektiğini sanmıyorum (Öyle bir iddia okumuştum da). Buna karşılık, canlı müziğin yokluğunun bizi mutsuz ettiğini de biliyorum. Tiyatroda oyun, sinemada film izlememenin de… Ne var ki Hıfzısıhha emriyle dünden itibaren “açık alanlarda yapılacak konser, gösteri, festival gibi etkinlikler” yasaklandı. Acaba aynı hassasiyet Cuma namazları, asker uğurlamaları gibi ‘ciddi’ faaliyetlerde de gösterilecek mi? Oysa daha salgının başlangıcında, örneğin İtalya’daki kara günlerde küçük bir balkonda bir ya da iki kişinin icra ettiği müziğin, söylenen şarkıların bile ne kadar moral yükselttiğini görmüştük. Bu tür yasakların, hayatlarında benzer sanat etkinlikleri zaten yer almayan, bu nedenle de onların eksikliklerini duymayan kişiler tarafından konuyor olması acıdır. Demek ki gene elimizde programlar, Intermezzo’da, Marque TV’de, You Tube vb’de ne var diye listeler hazırlayacağız. Filmler için de internetten medet umacağız. Gene de diyorum, ne yaparsak yapalım, dostlardan uzak kalmayalım. Küçük bir bahçemizde büyükçe bir masamız var, bekleriz. Maske refakatinde olması içimizi rahatlatır. Yukarıda sözü edilen geçici görev gibi şeylerden de mümkün mertebe kaçmayalım ki, eşi-dostu görmek mümkün olsun. Hepsi bir yana, anlıyorum ki ruhumuzun dost sohbetine ihtiyacı var. Hem Ayferciğim, bak benim numaram sende varmış, seninki de bende var. Artık aynı yerde çalışmıyoruz diye kadere rıza göstermenin âlemi yok. Birbirimizi arayalım, o zaman buluşuruz da… Pandemi şartlarına dayanamayan Toy İstanbul kapanıyor
Pandemi yazında en çok dinlenen 20 şarkı
Spotify Güney ve Doğu Avrupa Yöneticisi Federica Tremolada, koronavirüs salgınının devam ettiği bu yaz en çok dinlenen 20 şarkıyı, yılın ilk 6 ayında en çok dinlenen 10 şarkı ve 10 sanatçıyı açıkladı. Hürriyet’ten Ertuğrul Özkök’e konuşan Tremolada’nın açıkladığı şarkılar ve isimler şöyle: PANDEMİ YAZINDA EN ÇOK DİNLENEN 20 ŞARKI Kendime Sardım - Oğuzhan Koç  Bi Sonraki Hayatımda Gel - Ezhel, Murda  Her Mevsim Yazım - Zeynep Bastık  Siyah - Patron, Sagopa Kajmer  Unutulacak Dünler - Gazapizm  Aykız - Remix - Ben Büdü, Reynmen  Made In Turkey - Ezhel, Murda  Nimet - Didomido, Eglo G  Roses - Imanbek Remix - Imanbek, SAINt JHN  Sağı Solu Kes - Gazapizm  Kafamda Kentsel Dönüşümler - İkiye On Kala  Cennetten Çiçek - Zehra  AYA - Ezhel, Murda  NAPIYON LAN - Murda, SFB  Kalmam - Ebru Yaşar  Kazılı Kuyum - Yüzyüzeyken Konuşuruz  ALEV ALEV - Ati242, Zen-G  Yağmurlar - Anıl Piyancı, Perdenin Ardındakiler  Uslanmıyor Bu - Zeynep Bastık  Salına Salına - Velet  BU YIL İLK 6 AYDA EN ÇOK DİNLENEN 10 ŞARKI Ezhel, Murda - Bi Sonraki Hayatımda Gel Reynmen - Leila Gazapizm - Unutulacak Dünler Zeynep Bastık - Uslanmıyor Bu Ezhel, Murda - AYA Tones And I - Dance Monkey Murda - EH BABA Gazapizm - Sağı Solu Kes Yüzyüzeyken Konuşuruz - Kazılı Kuyum İkiye On Kala - Bütün İstanbul Biliyo BU YILIN İLK 6 AYINDA EN ÇOK DİNLENEN 10 SANATÇI Ezhel Murda Sezen Aksu Sagopa Kajmer Patron Yüzyüzeyken Konuşuruz Gazapizm Reynmen Ufo361 Dolu Kadehi Ters Tut Harun Tekin müzisyenlerin durumunu anlattı, taleplerini sıraladı: "Sahne ve müzik bitmek üzere"
Türkiye’nin en önemli rock gruplarından mor ve ötesi'nin solisti Harun Tekin, salgın tedbirleri kapsamında konserlerin iptal edilmesi ile ilgili açıklamalarda bulundu. Twitter hesabından yaptığı açıklamada müzisyenlerin sorunlarından bahseden Tekin, "Salgın tedbirleri kapsamında konser yasakları meselesi anlaşılmaya muhtaç. bu konudaki uygulamalar halk sağlığı gözetilerek yapılacak, sebebi iyi açıklanan ve istisnasız uygulanacak tedbirler olsaydı, en önemli geçim kaynağı yok olmuş müzisyenler de bağrına taş basar desteklerdi" dedi. YOK ETMEK Mİ İSTİYORSUNUZ? Tekin açıklamasına şöyle devam etti: "Ama durum şöyle: merkezi idare gözünde en ufak inşaatın en küçük tuğlası kadar değeri olmadığını hisseden; halk tarafından işleri yolunda diye düşünülüp neden feveran ettiği anlaşılamayan; kendi içinde de yeterli örgütlenmeye ve ortak akla sahip olamayan kimseler müzisyenler. Önümüzdeki hafta açık alan yasaklarına kapalı alan yasaklarının da eklenmesi bekleniyor. Salgınla mücadeleye kimsenin itirazı olamaz, ama önlemlere uymaya en hazır kitle ve organizasyonları, zaten zor giden bir ekonominin normalde en kırılgan parçalarını yok etmek mi istiyoruz?"  "Onbinlerce insanı ilgilendiren bu konuyla ilgili önümüzdeki gün ve haftalarda, umarım; bağımsız & bireysel çağrılar, kurumsal & ortak çağrılar, çeşitli iletişim çabaları, isyanlar ve çözüm önerleri duyacaksınız" diyen Tekin, sorunları ve talepleri şöyle sıraladı: 1- Sahne sanatlarıyla ilgilenen ve geçimini bununla sağlayan insanlar, hayatlarının en zor kışına hazırlanıyor. Bahsettiğimiz kitle temel gelirini kaybetmiş, sosyal güvencesi olmayan, çok büyük bölümü zaten zar zor geçinen bir kitledir. Ülke çapında en az onbinlerden söz ediyoruz. 2- Vergi indirimi, SGK prim ötelemesi gibi - zar zor ve kısmen müzik&eğlence sektörünün de dahil edildiği - önlemler, vergi mükellefi olan ve olmayanlar için ayrı ayrı yetersizdir. Kaldı ki vergi indiriminin uğramadığı alanlarımız da var. İş kolu tamamen durmuş durumda. 3- Sorunların bir kısmına dair kalıcı, bir kısmına dair acil çözümler aramalıyız; arıyoruz; ancak salgının en az 1 yıl daha süreceğine göre plan yapmak gerekir. Şehir ve meslek değiştirenler başlamış; maddi ve moral yıkım tablosu ağırlaşmaktadır. İç dayanışma yeterli olamıyor. 4- Bu noktada aslında bu işleri (kültür sanat) ve bunlarla uğraşanları pek önemsemiyor gibi duran merkezi idareden istenebilecek, bu ülke için en az inşaat ve turizm kadar değerli olan ve ölüm döşeğindeki kültür sanat dünyasını yaşatmaya yardım edecek 3 şey olduğunu düşünüyorum. a) Özel kopyalama harcı; derhal hakları olduğu üzere müzik, sinema ve edebiyat meslek birliklerine tahsis edilmelidir. Bu kaynak, acil yardımlaşma fonu olarak kullanıma açılmalıdır. b) Yerel yönetimlerin, meslek birliklerinin, vakıf ve derneklerin dayanışma amacıyla oluşturacakları fonlara, yardım kampanyalarına müdahale edilmemeli, örtülü müdahale imaları bırakılmalı, aksine bunlar desteklenmelidir. toplumun kendi dayanışma kanalları serbest bırakılmalıdır. c) Evrensel temel gelir modelli bir uygulama ile, sınırlı süre için dahi olsa, yoksulluk sınırı altındaki sahne emekçileri için acil nakit yardımı seçeneği üzerinde çalışılmalıdır.  "BOŞ MÜNAKAŞALARLA ENERJİ KAYBETMEMEK GEREK" "Bunların hepsinin ve daha fazlasının yapılabilmesi için bizlere düşenler de var. Sahne sanatlarıyla uğraşanların, ekonomik ve idari olarak kayıt dışı kalma yaygın tercihinden vazgeçmeleri doğru olabilir" diyen Tekin, açıklamasında şu ifadeleri kullandı: "Özellikle böyle kriz dönemlerinde kime destek olunması gerektiğini belirlemek, meslek tanımları olmadan herkes için çok zor. Buna yönelik çalışmalar da hızlandırılmalı. Alanımıza dair var olan kurumların çalışmalarına katılmak, onları desteklemek ve daha iyisi için eleştirmek, görev tanımlarını bilmek, boş alanlara dair yeni aksiyonları bilfiil örgütlemek hep değerli çabalar. Boş münakaşalarla enerji kaybetmemek gerek." Müzik alanında meslek birliklerinin olduğunu ancak isimlendirme nedeniyle yanlış anlaşıldığını vurgulayan Tekin, "MSG ve MESAM telif örgütleridir. Sendika, dernek, oda olmadıkları gibi, kayıtlı müziğin ve performansın telif gelirini toplayıp besteciye söz yazarına dağıtırlar; yani isimlerinin (meslek birliği) ima ettiğini düşüneceğimiz gibi müzisyenlerin, sahne sanatçılarının sorunları onların faaliyet alanında değildir. Tabii ki tüm ortak çabalar için bu kurumlar da yeri geldiğinde destek vermelidir; ancak sahne sanatlarına dair mesele çok daha derindir" dedi. "BİZİM DÜNYAMIZ EKRANDA GÖRDÜĞÜNÜZ İSİMLERDEN İBARET DEĞİL" "Ülkemizin müzik (ve “eğlence”) endüstrisi aslında hak ettiği yerin, potansiyelinin oldukça altında bir ekonomik büyüklüğe sahip" diyen Tekin, şunları söyledi: "Bu belki salgının etkilerini atlatmamıza yarayabilecek bir yan içeriyor: 80 milyonluk bir ülkede tüm paydaşlarıyla kültür sanat dünyasını yaşatmak için yine yaklaşık 80 milyonluk Almanya’nın yaptığı on milyarlarca euroluk yardımlara, ayrıca devlet tarafından sanatın değerinin bilindiği yönünde açıklamalara filan hiç başvurulmasa bile bu dönem atlatılabilir. Toparlamak gerekirse, toplumun bilmesi gerekir ki bizim dünyamız sizin ekranda gördüğünüz isimlerden ibaret değil. Kaldı ki o isimlerin de çoğunun hayatı çoğunlukla size hiç yansımayan maddi manevi dertlerle dolu. sahne sanatçıları ve emekçileri, kolay olmayan hayatlarını hayatınıza güzellik katmak için geçiriyor dersek, çok da yanlış olmaz. Kendi dertlerinden pek bahsedememeleri ve bazen hırçınlaşmaları da yanıltmasın: büyük kısmı sadece sahnede veya civarında olup hayatını medeni biçimde sürdürmekle mutlu olabilen bir kitleden bahsediyoruz. ancak, sevgili halkımız, sahne ve müzik bitmek üzere, haberin olsun." "HAKKIMIZ OLAN ÖZEL KOPYALAMA HARCINI İSTERİZ" "Ve sayın idare. saygıda kusur etmeden yazmaya çalıştık ama, bizim tayfanın senden gerçekten ciddi bir beklentisi yok" diyen Tekin, "Hakkımız olan özel kopyalama harcını isteriz, kendi ürettiğimiz ve başkalarının ürettiği yardımlaşma çabalarını engelleme ve engellemeyeceğini de ilan et isteriz, belli sınırlamalar geldiğinde, özel olarak da bizi hedef almıyorsan, böyle hissettirme ve düğün dernekle sahne sanatlarını bir tutma isteriz, bir de en zor durumda olanlarımızı tesbit edebilirsek, onları bir süre maddi olarak destekle isteriz. bunlar da fazla ise, hiçbir şey yapma, her şey bildiğin gibi olsun, sadece sektör içi ve sektörler arası dayanışma/yardımlaşma/fon oluşturma faaliyetlerinin kısıtlanmaması bile; bu kışı atlatmaya yetebilir. tabii eğer sahne sanatlarının bu kışı atlatabilmesi isteniyorsa" ifadelerini kullandı. salgın tedbirleri kapsamında konser yasakları meselesi anlaşılmaya muhtaç. bu konudaki uygulamalar halk sağlığı gözetilerek yapılacak, sebebi iyi açıklanan ve istisnasız uygulanacak tedbirler olsaydı, en önemli geçim kaynağı yok olmuş müzisyenler de bağrına taş basar desteklerdi. İçişleri Bakanlığı'ndan uyarı geldi, Düzyatan sözleşmesini feshetti
Oyuncu Engin Altan Düzyatan’a İçişleri Bakanlığı tarafından uyarı geldi. Bakanlık, Diriliş Ertuğrul yapımıyla dünya çapında tanınırlık kazanan Engin Altan Düzyatan’ın marka yüzü olmak için anlaştığı Blue World City'nin Pakistan'da yasadışı yollarla faaliyet gösterdiğini açıklayınca oyuncu yapmış olduğu anlaşmayı geri çekti. TRT1'in Diriliş Ertuğrul dizi projesinin oyuncu kadrosunda yer alan Engin Altan Düzyatan, Pakistan'da hatrı sayılır bir marka ile geçtiğimiz haftalarda anlaşarak işbirliği gerçekleştirmişti. Düzyatan, Pakistanlı Blue World City şirketiyle el sıkışarak projelerin marka yüzü oldu. Dünya Gazetesi'nden Kerim Ülker'in aktardığı habere göre Türkiye Cumhuriyeti İçişleri Bakanlığı, Engin Altan Düzyatan'a bilgilendirmede bulunarak, marka elçisi olmak üzere anlaştığı Blue World City'nin Pakistan'da yasadışı yollarla faaliyet gösterdiğini ve Rawalpindi Eyaleti Kalkınma Otoritesi'nin (Rawalpindi Development Authority) halihazırda buna karşı yasal işlem başlattığını belirtti. Aynı zamanda Pakistan medyasında yer alan bilgilere göre; Engin Altan Düzyatan, İçişleri Bakanlığı tarafından gelen uyarı raporların akabinde Blue World City ile yaptığı anlaşmadan geri çekildi. Uluslararası Adana Altın Koza Film Festivali başladı
Adana Büyükşehir Belediyesince gerçekleştirilen 27. Uluslararası Adana Altın Koza Film Festivali, yeni tip koronavirüs (Covid-19) önlemleri kapsamında film gösterimiyle başladı. Adana Büyükşehir Belediyesi Şehir Tiyatro Salonu'nda senaryo ve yönetmenliğini Anıl Gelberi'nin yaptığı "Plaza" filmi, festival kapsamında izleyicilerle buluştu. Festival Yürütme Kurulu Üyesi İsmail Timuçin, AA muhabirine yaptığı açıklamada, bu yıl Covid-19 salgını nedeniyle festivale biraz buruk başladıklarını söyledi. YARIŞMA FİLMLERİ ONLİNE YAYINLANACAK Festivalin, salgın önlemleri çerçevesinde konuk kabul etmeden gerçekleştirildiğini aktaran Timuçin, sadece "Ulusal Uzun Metraj Film Yarışması" ve "Ulusal Öğrenci Kısa Film Yarışması"nın gerçekleştirileceği etkinlikteki yarışma filmlerinin ise "on-line" sistemle izleyicilerle buluşacağını belirtti. Adana'da Büyükşehir Belediyesi Şehir Tiyatrosu ile Amfi Tiyatro'da salgın kriterleri dikkate alınarak önceki yıllarda festivalde ödül almış filmlerin sanatseverlerle buluşturulacağını ifade eden Timuçin, seyircilere, Seyhan Nehri üzerinde, sosyal mesafe kriterlerine uygun şekilde gondollarda 20 Eylül'e kadar film gösterimi yapılacağını kaydetti. Salgın nedeniyle konuk kabul etmedikleri festivalin jüri üyelerinin de kente gelmediğini ve İstanbul'da sinema salonunda filmleri izlediğini belirten Timuçin, etkinliğin son günü olan 20 Eylül'de, ödül alanlar ve verenlerin buluşacağı, konuksuz bir tören yapılacağını ifade etti. 57. Antalya Altın Portakal Film Festivali iki afiş ile izleyicinin karşısına çıkacak
Antalya Büyükşehir Belediye Başkanı Muhittin Böcek’in ev sahipliğinde gerçekleşecek 57. Antalya Altın Portakal Film Festivali, bu yıl Fatma Girik’i afişine taşıyor. Bunun yanı sıra festival tarihinde bir ilke imza atarak özel bir afiş ile sağlık çalışanları onurlandırılıyor. Festival, Altın Portakal Ödülü'nü büyük risk altında koronavirüse karşı hayatlarını ortaya koyarak mücadele eden sağlık emekçilerine adıyor. Altın Portakal Heykelini havaya kaldıran genç bir sağlık çalışanının tasvir edildiği illüstrasyon afiş çalışması ile tüm sağlık emekçilerine sonsuz bir teşekkür ediyor ve onlara bu zor dönemde moral vermeyi amaçlıyor.  Fatma Girik, 1965'te düzenlenen ikinci Antalya Altın Portakal Film Festivali'nde Atıf Yılmaz'ın yönettiği "Keşanlı Ali Destanı" filmindeki performansı ile En İyi Kadın Oyuncu Ödülü'nü aldı, 1967 yılında "Sürtüğün Kızı" adlı filmiyle bir kez daha aynı ödüle layık görüldü. Beyaz perdede 180’in üzerinde yapımda rol alan Fatma Girik; Atıf Yılmaz ve Memduh Ün başta olmak üzere Metin Erksan, Şerif Gören, Osman Seden, Halit Refiğ ve Ertem Eğilmez gibi usta yönetmenlerle çalışarak Zilha, Şöför Nebahat, Irazca, Kanlı Nigar, Ezo Gelin ve Kadın Hamlet başta olmak üzere birbirinden farklı karakterleri canlandırdı.  Beyaz perdede en son 2005 yılında Tunç Başaran imzalı “Sinema Bir Mucizedir” ile ve 2000’li yıllarda da televizyon dizilerinde izleyici karşısına çıkan Fatma Girik, bu kez 57. Antalya Altın Portakal Film Festivali afişiyle sinemaseverlerle buluşacak. Antalya Büyükşehir Belediyesi tarafından Kültür ve Turizm Bakanlığı’nın katkılarıyla 3-10 Ekim tarihlerinde gerçekleştirilecek 57. Antalya Altın Portakal Film Festivali’nde tüm film gösterimleri açık hava sinemalarında yapılacak. 77. Venedik Film Festivali'nde ödüller dağıtıldı
İtalya'da bu yıl 77'ncisi düzenlenen Venedik Film Festivali’nin büyük ödülü "Altın Aslan"ı yönetmen Chloe Zhao’nun çektiği Nomadland filmi kazandı. Venedik'teki Lido Yarımadası'nda yeni tip koronavirüs (Covid-19) önlemleri dolayısıyla kısıtlı imkanlarla yapılan dünyanın en eski film festivali, ödül töreniyle son buldu. Ödül gecesinde, festivalin büyük ödülü "Altın Aslan"ı, Amerikan filmleri üzerine yaptığı çalışmalarla tanınan yönetmen Chloe Zhao’nun "Nomadland" isimli filmi kazandı. Başrolünde Frances McDormand'nın oynadığı filmde, ABD’nin Nevada eyaleti kırsalındaki bir şehirde yaşayan Fern’in ekonomik krizle tüm eşyalarını kaybetmesinin ardından karavanıyla modern bir göçebe olarak yola çıkması işleniyor. Festivalde en iyi yönetmene verilen "Gümüş Aslan" ödülünü ise "Spy No Tsuma" filminin Japon yönetmeni Kiyoshi Kuroawa aldı. Ödül gecesinde, en iyi erkek oyuncu ödülüne "Padrenostro" isimli filmde gösterdiği performansla İtalyan aktör Pierfrancesco Favino layık görülürken, en iyi kadın oyuncu ödülünü ise "Piece of A Woman" filmindeki rolüyle İngiliz aktris Vanessa Kirby aldı. Bu yıl jüri özel ödülü ise "Dear Comrades" filminin yönetmeni Rus senarist ve yönetmen Andrei Konchalovsky'ye verildi. Festivalde "Geleceğin Aslanı" ödülüne, Ana Rocha de Sousa'nın çektiği "Listen" filmi layık görüldü. Bir sonraki festival, 1-11 Eylül 2021 tarihlerinde yapılacak. Bu arada, Venedik Film Festivali’nin bir parçası olarak 35 yıldır düzenlenen Sinema Eleştirmenleri Haftası'nın büyük ödülünü de Türk yönetmen Azra Deniz Okyay'ın "Hayaletler (Ghosts)" adlı filmi aldı.  77. Venedik Film Festivali Ödülleri’ni kazananların tam listesi: Altın Aslan: Nomadland Jüri Büyük Ödülü: Nuevo Orden – Michel Franco En İyi Yönetmen: Kiyoshi Kurosawa – Spy No Tsuma En İyi Kadın Oyuncu: Vanessa Kirby – Pieces of a Woman En İyi Erkek Oyuncu: Pierfrancesco Favino – Padrenostro En İyi Senaryo: Chaitanya Tamhane – The Disciple Jüri Özel Ödülü: Dear Comrades! – Andrei Konchalovsky En İyi Genç Oyuncu: Rouhollah Zamani – Khorshid  Orizzonti/Horizons bölümü En İyi Film: Dashte Khamoush – Ahmad Bahrami En İyi Yönetmen: Lav Diaz – Lahi, Hayop Jüri Özel Ödülü: Listen – Ana Rocha de Sousa En İyi Kadın Oyuncu: Khansa Batma – Zanka Contact En İyi Erkek Oyuncu: Yahya Mahayni – The Man Who Sold His Skin En İyi Senaryo: I Predatori – Pietro Castellitto En İyi Kısa Film: Entre tú y milagros – Mariana Safron Geleceğin Aslanı Ödülü: Listen – Ana Rocha de Sousa  Sanal Gerçeklik Bölümü En İyi Sanal Gerçeklik Filmi: The Hangman at Home: An Immersive Single User Experience – Michelle ve Uri Kranot En İyi Sanal Gerçeklik Deneyimi: Finding Pandora X – Kiira Benzing En İyi Sanal Gerçeklik Öyküsü: Killing a Superstar – Fan Fan AA Salgın, bize Türkiye’nin görülmeyenlerini gösterdi
Işıl ÇALIŞKAN Televizyon ve edebiyat dünyasıyla tanınan Metin Uca’nın tüm dünyayı etkisi altına alan koronavirüs günlerini ve Türkiye’nin koronavirüs öykülerini, şahsına münhasır muzip ve eleştirel üslubuyla anlattığı ‘Tanrı Vermiş Pırasa, Hiç Yenir Mi Yarasa?’ adlı yeni kitabı İnkılâp Kitabevi etiketiyle çıktı. Kitap, dünyayı etkisi altına alan salgın hastalıkların tarihsel ve siyasal yansımalarının bir panoramasını sunarken, Türkiye’nin kendine özgü korona hallerini de eğlenceli üslubuyla okuyucuya aktarıyor. Uca, değişen hayatlarımız, alışkanlıklarımız ve bunların nedenleri konusunda inanılmaz komplo iddialarını ve cevap sanılan cevapları, yani koronavirüsün Türkiye yolculuğunu anlatıyor. Uca ile kitabı vesilesiyle salgını konuştuk. ► Bir korona isyanı olan ‘Tanrı vermiş pırasa, hiç yenir mi yarasa?’ kitabının ismiyle başlayalım. Hikâyesi nedir bu ismin? Bu benim buluşum değil. Hem yaşadığımız bilgi kirliliği hem de mizahla bütünleştirilmiş bir pazarcının buluşu. Kendisi pırasa satarken piyasanın da durgunlaşmasına gösterdiği tepkiyle “Tanrı vermiş pırasa hiç yenir mi yarasa” yazdığı pankartı satış yaptığı tezgâhın üstüne koymuştu. Bizim yaşadıklarımızı da bundan daha iyi anlatacak bir cümle bulamadım gerçekten. Kitabımız umudu yitirmemenin de altını çiziyor. Görür görmez “Budur” dedim. Benim tuhaf isimli kitaplarımdan biri oldu ama yaşadığımız salgın günlerinin bize özgü tuhaf renkleri de olduğunun altını çizmek için yapıldı bu.  ► Kitap karantina döneminde yazılmış belli ki… Mizah kısmını bir tarafa bırakırsak tüm odağınız koronayken ruh sağlığınızı korumak için nasıl yöntemler izlediniz? Dipsiz kuyu gibi içine çektikçe çekiyordu ev hapsinde bu haberler… Tarihte bütün salgınların çok kolay bitmediğinizi görebilirsiniz. Öyle bir ortamda bir tek bilimin öncülüğüne ve akla inanmak gerekiyor. Hekimler, uzmanlar ne söylediyse onu yapmak... Biz tabii burada sorun yaşadık ve bize sorun yaşatıldı. Sosyal devlet olamadığımız için 12 milyonu aşkın insan her gün çalışmaya gitmek zorundaydı. Onlar toplu taşıma araçlarını kullanmak zorundaydı, maskeyle ilgili çözülemeyen sorunlar vardı. İnsanların bir kısmı kurallara uyarken bir kısmı yaşamını sürdürmek için hayatını tehlikeye attı. Böyle bir ortamda bu belirsizliğin farkında olarak kendimi izole ettim. Boccaccio nasıl Decameron Hikayeleri’ni yazdıysa ben de kendimi ve yaşadığım ülkenin insanlarını dinleyerek belki de bir daha asla göremeyeceğimiz sosyal deney olan yalnızlaşma sürecini gözlemlemeye çalıştım. O süreçte de bunu bir günlük gibi değil de yaşamdan, tarihten ipuçlarıyla anlatmak istedim. Kitap an be an içinde olarak yaptıklarınız ve buna sağlayacağınız katkı aslında yaşadıklarınızdı. Ben öyle baktım. Bilim ve akıldan uzaklaşanların bize önerdiği saçmalıklar, bizim kendi aklımız veya bilim felsefesinden uzak kalmamız nedeniyle nasıl bazı spekülasyonlara açık hale gelişimizin de trajikomik öyküleri var elbette içinde. Yani mizah burada eğlenceli değil kara bir mizah halinde ortaya çıktı.  ‘YOK’ DEYİNCE YOK OLMUYOR  ► Görünen o ki korona bile politize edildi bu süreçte. İzleniminiz nedir bu yönde? “Yok” demek gibi işte. “Yok” diyen bazı diktatörler oldu ya. Yok dediğin zaman yok olmuyor ne yazık ki. O tam tersi seni tarih karşısında gülünç hale getiriyor. Bu aynı zamanda ilk başlarda önlem almayıp sosyal devlet olamayan bin 500 lirayla geçinin deyip kendisi gülünç duruma düşüren siyasetçiler için de geçerli. Çizdikleri o pembe tablonun altında hazırlıksız yakalandıkları sosyal devlet olamadıkları var. İnsanlar önce o Luppo denilen çikolatalı yiyeceği alan güzel yurdum insanıyla dalga geçti. Sonra anladılar ki bu adam dalga geçilecek durumda değil. Çünkü emeğiyle yaşıyor. Ve ertesi gün aç kalma ihtimali olduğu başka hiçbir şey bulamadığı için Luppo almış. Bu Luppo’nun reklamı olmadı, Türkiye’nin başka bir yüzünü göstermesi açısından çok önemli bir ayrıntı oldu.  Bu salgının en önemli göstergelerinden birisi klasik anlayış ve düşüncemizin de değişmesi. Hatta bu alanda siyasi yapıların ve kişilerin de değişeceğine yönelik umudu körüklemesidir.  ► Ama tabii bu süreçte sanatçılardan intihar haberleri de almaya başladık yazık ki… Çünkü sahne emekçilerinin bir kısmı çalışarak kazandıkları parayla yaşıyorlardı. Amaç o uyanık iş adamının yaptığı gibi kendisine yakın sanatçılara para kazandırmak değil sahne emekçilerinin, onunla beraber çalışanların aç kalışında devreye girmekti. Utanmazca 13 milyon lira param var ama. Şu anda cebimde para kalmadı evleri mi yiyeyim diyen tuhaf şarkıcılara destek olmak yerine sahne emekçilerine destek olmak gerekiyordu. Sorun orada başladı zaten.  ► Umut var mı peki ufukta? Bilim ve akıl bunu elbette yenecek. Bunun komplo teorileriyle bir kurgu olmadığını düşünüyorum. Kitapta bir öykü var. 2013 yılında yüzen bir domuzun öyküsü. Orada da gösterdiğimiz şu: Biz sanayi devrimiyle birlikte çok rezil bir biçimde başka hayatları, canlıları ortadan kaldıracak ve tüm canlıları yok edecek bir süreç yarattık. Bu kaçınılmazdı, eninde sonunda gelecekti. Çünkü insanlık tarihi boyunca hep gelmiş ama her seferinde bilim ve akılla ve ya da tıp biliminde bir gelişmeye yol açmış. Ve bu alışılagelmiş bütün düşünce sistemlerini başta dinlerin profesyonelleri olmak üzere dayatılan bütün tuhaf akıl dışılıklarını sorgulama sürecini yaratmış. Bu süreci bizim de değerlendireceğimiz 130 bin kişiden oluşan bomboş hiçbir işe yaramayan bir yapının, çocuk tecavüzleri şeyhleri bile engelleyemeyen tuhaf 5-6 tane bilim üretecek insanları yetiştiren bakanlığın bütçesini aşmış bir diyaneti ortaya çıkarışının öyküsünü de her salgından sonra bilim ve aklın öne geçişi çerçevesinde değerlendirmek gerektiğini düşünüyorum. Yerleşik bütün inançları, bilim ve akıl dışılıkların sorgulanacağı bu süreçte evet umut besliyorum. Ama asıl önemli olan bu süreçte çalışarak yaşamını sürdürmek zorunda kalan, yasağa rağmen evine götürecek yiyecek olmadığı için o çikolatalı tatlıyı almak dışında başka şansı kalmayan insanlar burada nasıl savrulacak ve biz onlar için ne yapıyoruz. Asıl sorun bu. Bunun üzerine kafa yormak lazım. *** AYASOFYA’DA DEĞİL SANAT ETKİNLİKLERİNDE BULAŞIYOR! ► Salgının Ayasofya evresine de değinmişsiniz kitapta. Sanat etkinlikleri esnasında bulaşan virüs nasıl bir seçicilikte? Zaten tuhaflık orada. Ayasofya’da bulaşmıyor. AKP Milletvekili’nin oğlunun düğününde bulaşmıyor ama sanat etkinliklerinde bulaşıyor. Geçtiğimiz günlerde Altın Güvercin Müzik Festivali’ni sundum ben. Oturma düzeni bir boşluklu ve arkası da boş gelecek şekilde ayarlanmıştı. 2 bin kişiyi aşkın bir salon 800 kişiye düşürülmüştü. Bunlar önemli ayrıntılar. Bir yandan da hayatın devam ettiğini ve bütün renklerini korumamız gerektiğini göstermemiz gerekiyor ama bunu yaparken de ilacı veya aşısı olmayan bir salgın olduğu için sosyal mesafeye özen göstermemiz gerektiği ortada. Şu anda dünya genelinde ölen insan sayısı 900 bine doğru gidiyor. Yani neredeyse savaş verisi. Bu rakam tüm dünya ülkelerinden. Bizim de 7 bine yakın bizim de yitirdiğimiz can var. Bu bir rakam değil. Bu insanların hayalleri umutları vardı. Ben hala iki çocuğunu emanet edip hayatını kaybeden hekimimizin acısını hissediyorum. Böyle bir ortamdan geçerken bu virüsün birtakım ayrıcalıklar gösterdiği saçmalıklara inanmak yerine eğer bir şeye özen gösteriliyorsa her şeye gösterilmeli. Virüsü politize etmenin bir manası yok. Tiyatroculardan yasağa tepki, iktidara pandemi çağrısı: Beraber çözüm üretelim
HABER MERKEZİ Pandemi gerekçe gösterilerek 14 Eylül’den itibaren açık alanlarda yapılan konser, gösteri, tiyatro, festival gibi etkinlikler bir bir yasaklanırken AKP kendi koyduğu kuralları unutmaya devam ediyor. AKP Kocaeli Milletvekili Cemil Yaman’ın, oğlu Hüseyin Yaman için gerçekleştirdiği 500 kişilik düğün ve AKP’li Cumhurbaşkanı Erdoğan’ın Giresun’da sosyal mesafesiz düzenlediği mitingin ardından, önceki gün yine Erdoğan’ın katılımıyla İstanbul’daki Haliç Kongre Merkezi’nde AKP için ‘100 bin üye’ etkinliği düzenlendi. Ülke genelinde birçok sahne oyuncusu konuya dair tepki gösterirken, bir açıklama da Tiyatro Kooperatifi’nden geldi. GEÇİCİ ÖNLEMLER YETERSİZ  Kooperatif tarafından yapılan yazılı açıklamada kısa dönemli çözümlerin var olan problemi daha da derinleştirdiğine vurgu yapıldı: “Mart ayında verilen öncelikli ilk tedbir kararıyla salonlarımız temmuz ayına kadar tamamen kapatıldı. Sahne önü ve arkasındaki binlerce çalışan, 6 aydır gelir elde edememekte; ekonomik olarak çok zor zamanlardan geçmektedir. Oluşturulan geçici önlemler de ne yazık ki yetersiz kalmaktadır. Bu karar; belediyeler ve özel sektörle beraber, sahne sanatlarına destek amaçlı üretilen açık hava sahnelerinde yer alma imkânını da ortadan kaldırarak sahne sanatları alanının son umudunu da tüketmiştir. Kuşkusuz ki salgın koşullarında toplumun her bir zerresi çeşitli ölçülerde yara almış ve almaya devam etmektedir.  Ancak bu gibi olağanüstü koşullara çözüm üretmesi gereken yegâne yapı, devlet mekanizmasıdır. Gerçek ve planlı risk yönetimi, ancak bu mekanizmayı işler kılmakla uygulanabilir.”  Kültür ve Turizm Bakanlığı başta olmak üzere tüm kamu kurum ve kuruluşlarına sorumlu davranma çağrısında bulunan Tiyatro Kooperatifi, açıklamasında şu ifadelere yer verdi: “Seyircimizin, oyuncularımızın ve emekçilerimizin sağlığı bizler için her şeyden önemli. Lakin temmuz ayı itibarıyla, kontrollü serbestlik kapsamında Sağlık Bakanlığı’nca belirtilen tüm tedbir koşullarına uyulmasına rağmen; yayınlanan genelgeyle yasaklanan düğün, kına gecesi, nişan, nikâh, sünnet düğünü vb. eğlencelere, ‘tiyatro’ etkinliklerinin de salt eğlence olarak görülüp dâhil edilmesi bizleri derinden yaralamıştır. Bu konuda iş birliği yaparak, acil önlem ve kalıcı çözümler üretilmesini talep ediyoruz. Aksi halde çok yakın bir zamanda tüm alanın çöküşüne şahitlik edeceğiz. Buna engel olmak için Kültür ve Turizm Bakanlığı başta olmak üzere tüm kamu kurum ve kuruluşlarını sorumlu davranmaya ve beraber çözüm üretmeye davet ediyoruz.”  Tiyatro Kooperatifi’nin talepleri ise şöyle oldu:  ■ Salgın dönemine özel acil bir yardım fonu oluşturularak var olan krizin hafifletilmesi,  ■ Sahne sanatlarının ayakta kalması için gereken maddi koşulların oluşturulması,  ■ Var olan sahnelerin ayakta kalabilmesi ve seyirciyle buluşabilmesi için salonlarda standardın oluşturulması.  SANATÇILAR DA TEPKİ GÖSTERDİ  Öte yandan birçok sanatçı da konuya tepki gösterdi. Tiyatro oyuncularının sosyal medya üzerinden yaptığı paylaşımlar şöyle: Genco Erkal, Haliç Kongre Merkezi’nde düzenlenen etkinliği paylaşarak şöyle yazdı: Bu Covid-19’un en vahim etkisi, bazı yöneticilerin beyninde tutukluk yapıyor. Kapalı salonlarda sinema, tiyatro gösterileri sürüyor, açık havada sosyal mesafeli gösteriler yasak. Saltanat mitinglerine evet, tiyatroya hayır. Anlayan varsa beri gelsin.  Füsun Demirel: Tiyatro bir meslektir, yani eğlence değildir. Düğün dernek gibi keyfi hiç değildir. Binlerce insan tiyatroyla geçimini sağlar. Tıpkı kapanmayan Turizm sektörü, AVM’ler, uçak şirketleri gibi ticaridir, KDV, muhtasar, gelir vergisi ödeyen kurumlardır. Biz tiyatrocular yüzyıllardır bir meslek icra ediyoruz. Binlercesi ile kocaman bir sektörüz. Mesleğimizi maskeli, sosyal mesafeli açık ve kapalı salonlarda sürdürmek istiyoruz. Yasak yerine çözümü birlikte üretelim ve perde kapatmasın. Düğün dernek değiliz biz. Tiyatro bir ‘iş’tir. Binlerce insanın ekmek yediği bir meslek grubudur. Tiyatrolar pandemi koşullarına en hassas davranan gruptur. Çünkü sahneden her akşam doğruyu eğriyi anlatır. Yasak yerine birlikte çözüm bulmak ve lütfen perdenin kapanmasına razı olmamak lazım.  Levent Üzümcü: Tek nefes alacağımız yer açık hava oyunları ve konserleriydi. Gelen tüm seyircilere ateş kontrolü yapılıyor; maskeli bir şekilde 1,5 metre aralıklı mesafede oturuyorlardı. Size, “sizden destek bekleyen sizin gibi olsun, gölge etmeyin yeter” demiştik, onu da beceremediniz.  Hande Doğandemir: Açık hava kültür sanat etkinliklerinde çalışanlar için bir çözüm var mı? AVM’ler, uçaklar tüm kapalı mekanlar tıklım tıklım doluyken açık hava etkinlikleri neden? İlginç bir pandemi yönetimi. Aklına yatan var mı?  Sumru Yavrucuk: Neden bu yasak? Mesafeniz bize anlaşılan…  Ahlakı kurtulan dünya!
Amy, Senegal göçmeni bir ailenin, Paris'te getto benzeri bir binada yaşayan 11 yaşındaki kız çocuğu. İki küçük oğlan kardeşi var. Annesi belli günlerde Amy’nin başını örtüp binadaki Afrika kökenli Müslüman kadınların düzenlediği dini toplantılara götürüyor. Burada vaaz veren hoca hanım şöyle diyor: “Hanım kardeşler, burada toplandığımızı gören meleklerin nasıl mutlu olduğuna inanamazsınız. Çünkü melekler Allah’a dua ettiğimizi duyuyor. Bize geliyor, kanatlarıyla bizi kucaklamak için gökyüzünden iniyorlar. İşte bu yüzden kadınlar daima dindar olmalı. Çünkü cehennemde erkekten çok kadın var. Bu yüzden Allah’ın emirlerine uymalıyız, çünkü biz Allah’ın gözünde çok kıymetliyiz. Şeytan kendini nerede gösteriyor biliyor musunuz? O yarı çıplak giyinen kadınlarda gösteriyor. Biz namuslu olmalıyız. Kocalarımıza itaat etmeliyiz. Çocuklarımızı eğitirken de bunları düşünüp korkmalıyız.” Amy’nin babası ortada yok. Annenin ağlamasını zar zor bastırdığı bazı telefon konuşmalarından anlaşılıyor ki, baba bir süreliğine Senegal’e gitmiş, orada bir kadınla daha evlenmiş, yakında ikinci karısıyla eve dönecek. Amy 11 yaşında. O yaşta bir çocuğun yaşamaması gereken mutsuzlukları yaşarken tam da o yaşta bir çocuğun merak edeceği şeylere ilgi duyuyor. Okulda kendilerince dans grubu kurmuş dört kızın arkadaşlığını görüp imreniyor. Belli ki bunca olayın ortasında tek başlarına olsalar onlar da Amy gibi üzgün olacaklar, ama neyse ki birbirlerini bulmuşlar, varoşlarda tek başlarına yaşayamayacakları çocuk özgürlüğünü birlikte tadıyorlar. Amy kendini kızlara kabul ettiriyor, birlikte gezip dans etmeye başlıyorlar. Onlara yol gösterecek birileri de yok, dans dersine gidecek paraları da… E, onlar da herkesin yapacağını yapıyor, Youtube’da gördükleri en beğenilen figürleri taklit etmeye başlıyorlar. Bırakın 11 yaşındaki çocukları, yetişkinlerde bile çirkin duran dans figürleri yapıyorlar aslında, ama bunu zaten tam da ‘çocuk’ oldukları için yapıyorlar. ‘Müslümanlara hakaret’ ve ‘çocukların cinsel objeye dönüştürülmesi’ gibi bahanelerle yürütülen kampanya sonucu Netflix’ten kaldırılan Mignonnes/Minnoşlar adlı filmin hikâyesi işte böyle gelişiyor. Öncelikle, filmin tek bir anında bile Müslümanlara hakaret yok! Eğer vaazda hoca hanımın söylediklerini hakaret sayıyorlarsa bilemem, o zaman Müslümanların kafası epey karışık olmalı. Cinsellik meselesine gelince… Film hiç de iddia edildiği gibi küçük kız çocuklarını ‘twerk’ yapmaya özendirmeyi hedeflemiyor. Tam tersi, 11 yaşında çocuklar cinsel birleşmeyi tasvir eden figürlerle dans ettiklerinde ortaya ne kadar absürt bir sonuç çıktığını göstermeyi amaçlıyor. Çocuklar izledikleri videolara dayanarak, cinselliği ön plana çıkaracak dans hareketleri yapmaları gerektiğini, hatta bazen cinselliklerini başkalarına karşı silah gibi kullanabileceklerini düşünüyorlar. Lakin bunlar henüz çocuk, daha bedenleri değişmeye başlamamış, değişmeye başlayanlar da neyin ne olduğunu bilmiyor. Dünya ve cinselliğe dair edindikleri yanlış bilgilerle Amy ve arkadaşları yarışmaya son derece kötü bir dans seçimiyle katılıyorlar. Yarışmada izleyicilerin küçük kızların yaptığı figürlere gösterdiği olumsuz tepki, aslında filmin de tepkisini ortaya koyuyor. 11 yaşında bir çocuk ne kadar isterse istesin seksi olamaz, çünkü adı üstünde, ‘çocuk’tur. Eğer birileri bir çocuğun bacağını görünce tahrik oluyorsa, sorun çocukta değil tahrik olandadır. Finalde, çocukluğunu yaşamasına izin vermeyen geleneksel kültürden kaçmaya çalışırken bu sefer de çocukluğun neredeyse hiçbir anlam taşımadığı karman çorman internet kültürüne kapılan Amy’nin nihayet yaşıtı çocuklarla birlikte ip atlamaya başladığını görüyoruz. Yazılar akmaya başlamadan hemen önce kızın yüzünde gördüğümüz müthiş mutluluk ifadesi, filmin temel söylemini de pekiştiriyor. Sonuç olarak; Salman Rüşdi’nin öldürülmesi gerektiğine inananların neredeyse hiçbirinin Şeytan Ayetleri’ni okumamış olmasındaki gibi, burada da kimsenin izlemediği bir film, sadece fragmanına bakılarak sansüre kurban edildi. Şeyhlerin çocuklara tecavüz ettiği bir dünyada böylece seyircilerin ahlakı kurtulmuş oldu. Beyaz perdede kara lekeler
Tarihin en karanlık sahnelerine tanıklık etmiş bir aydır Eylül. Hitler faşizminin Polonya’yı işgal ettiği gün ve İkinci Dünya Savaşı’nın başlangıcı olan 1 Eylül (1939), bu karanlıklar zincirinin ilk halkasını oluşturur. 11 Eylül (2001), üzerindeki kuşku bulutları dağılmamış bir saldırı (İkiz Kuleler ve Pentagon’a) ve bu faciayı fırsat bilerek Ortadoğu’nun talan edilmesi ile tarihin karanlık sayfaları arasında yerini aldı. Ama, bir başka facia, çoktan takvimin o sayfasını karartmıştı. Şili halkının sevgilisi Başkan Salvador Allende’nin öldürüldüğü ve kanlı Pinochet cuntasının yola çıktığı tarih de 11 Eylül’dü (1973). Ülkemiz de, aynı sayfalarda kapkara harflerle yerini almıştır. 6-7 Eylül (1955) pogromu ve 12 Eylül (1980) cuntası ile... Tarihimizin acı sayfalarından bir diğeri de, 1890 yılının 16 Eylül’ünde Ertuğrul faciası (Ertuğrul fırkateyninin Japonya sularında batması)dır... Ama, hep de karanlık değildir takvimin Eylül yaprakları. Büyük Zafer’in ardından, 2 Eylül Eskişehir’in, 9 Eylül İzmir’in kurtuluşu (1922), 4-11 Eylül (1919) Sivas Kongresi, 25 Eylül (1396) Cumhuriyet tarihimizin parlak sayfaları arasındadır. Peki, bu olumlu ve olumsuz olaylar, sinemamızda yeterince yansıtılmış mıdır diye sorarsanız, yanıtımız pek olumlu olmayacak. Ne Osmanlı tarihinin zaferleri hakkıyla yansıtılabilmiştir beyaz perdeye, ne de Cumhuriyet tarihimizin zaferleri... Trajik olaylar ise, tümüyle gözardı edilmiştir. 6-7 Eylül’ü anlatan tek filmimiz Tomris Giritlioğlu’nun, Yılmaz Karakoyunlu’nun romanından uyarladığı “Güz Sancısı”dır, belleğim beni yanıltmıyorsa. 12 Eylül’ü konu alan filmlerimiz sayıca fazla olmasına karşın, darbenin arka planını yeterince yansıtamayan, o dönemin acılarını beyaz perdeye aktarmakla yetinen işler olmuştur. Kayda değer yapımlar arasında, Erden Kıral’ın “Av Zamanı”, Zeki Ökten’in “Ses”, Zülfü Livaneli’nin “Sis”, Tunç Başaran’ın “Uçurtmayı Vurmasınlar”, Handan İpekçi’nin “Babam Askerde”, Memduh Ün’ün “Bütün Kapılar Kapalıydı”, Atıf Yılmaz’ın “Eylül Fırtınası”, Zeki Alasya’nın “Dikenli Yol”, Şerif Gören’in “Sen Türkülerini Söyle”, Çağan Irmak’ın “Babam ve Oğlum”, Murat Saraçoğlu’nun “O... Çocukları”, Yılmaz Erdoğan’ın “Vizontele” ve Barış Atay’ın “Eksik” filmlerini sayabilirim. Ertuğrul Faciası ise, devletimizin tanıtım fonu desteğinde ve İskender Pala danışmanlığında çekilen bir Japon filmine konu olmuştur. Mitsutoshi Tanaka’nın “Ertuğrul 1890”unun, adına yakışır bir ‘facia’ olarak dünya sinema tarihine geçtiğini söylemeliyim.  FAŞİZME BAKIŞLAR Sinemamızın Kurtuluş Savaşı filmleri hamaset dışında bir özellik taşımazken, dünya sinemalarının tarihsel gerçekleri titizlikle irdeleyen, yapım kalitesi açısından kıyas kabul etmeyecek filmler yaptığını biliyoruz. Yalnızca İkinci Dünya Savaşı filmlerini saymaya kalksam, sayfamızın sınırları yetmez. Beyaz perdede savaşın, sıradan bir aksiyon filminin ötesinde nasıl yansıtılabileceğinin en iyi örneklerini veren Polonyalı yönetmen Andrzej Wajda’nın “Küller ve Elmas”, “Kanal”, “Bir Kuşak”, “Savaş Sonrası Manzara”, “Korczak”, “Lotna” adlı filmlerini, Tarkovski’nin “Ivan’ın Çocukluğu”nu, Fransız yönetmenler Andre Malraux’nun “Umut”unu, Alain Resnais’nin “Savaş Bitti”sini genç kuşaklar tanıyor mu emin değilim. Keşke tanışmayı deneseler... Bir de yeni film önereyim (2019’dan): Şili kökenli İspanyol yönetmen Alejandro Amenabar’ın “Savaşın Gölgesinde”, İspanyol İç Savaşı sırasında Falanjistlere karşı önceleri suskun kalan, ama yaşanan acılara tanıklık ettikten, Falanjistlerin “Kahrolsun Entelektüeller! Yaşasın Ölüm!” sloganları ile yüzleştikten sonra seçimini yapan ünlü yazar Unomuno’nun yaşam öyküsünü anlatırken, bir dönemi tüm gerçekliği ile beyaz perdeye yansıtır. Bunları niye anlattım? Sinemacılarımız, ne yaşadığımız gerçekleri derinliğine yorumlayabiliyor ne de tarihimizin sayfaları arasından günümüze ışık tutabilecek hikâyeler bulup çıkarabiliyor. “Ayla” gibi melodramların ötesine geçebilecek, resmi tarihin sınırlarını zorlayabilecek genç yönetmenlerimizin olduğunu biliyorum. Önlerinin kesilmeyeceği, hak ettikleri desteği alabilecekleri günlerin çok uzak olmamasını dileyelim... SANATA ÇİFTE STANDART Sinema ve gösteri sanatları çok zor günlerden geçiyor. Uygar ülkeler, sanatçılarını ve sanat kurumlarını korumak adına destek mekanizmalarını hayata geçirirken, ülkemizde Kültür ve Turizm Bakanlığı sanatçıların taleplerine yanıt vermek zahmetine bile katlanmıyor. Borç erteleme, dijital yapım destekleri gibi palyatif önlemlerle dönemi atlatmaya çalışıyor. Sinema, tiyatro, müzik alanlarındaki sanat emekçilerinin çoğunluğu sosyal güvenceden yoksun olduğu için çalışmadıkları zaman sembolik desteklerden bile yararlanamıyorlar. Müzik sektörü büyük bir kriz içinde. ‘Saray’a yakın olmayanlar, dijital ‘Saray konserleri’nden (resmi adı: İstanbul Yeditepe Konserleri) yararlanamadığı için, tek seçenek yerel yönetimlerin ‘pandemi koşullarına uygun’ düzenlediği konserler oluyor. Ama, bu noktada da karşılarına bir çifte standart çıkıyor. Kültür ve Turizm Bakanlığı, kendine bağlı sanat kurumlarının, olağan tarihi -sanat mevsimi başlangıcı olan ekim başını- beklemeden, eylül başında açılmasına karar verdi. Seyirciyi sanattan mahrum bırakmamak adına güzel bir karar. Gösterilerin kimi açık alanlarda, kimi kapalı salonlarda yapılıyor. Devlet Tiyatroları haftada üç gün, salon kapasitesinin üçte biri kadar bir seyirciye sergiliyor ‘az kişili’ oyunlarını. Bunu eleştirenler de var, oyuncuların ve teknik personelin sağlık koşullarını düşünerek. Ama, neden olmasın? Tüm işyerleri açıkken, sanat kurumları neden kapalı kalsın? Peki, devletin sanat kurumları çalışmaya devam ederken, yerel yönetimlerin sanat kurumlarına yasak gelmesi nasıl izah edilebilir? İzmir Valiliği, önceki günden başlayarak tüm sosyal faaliyetlerin, kültür sanat etkinliklerinin yapılamayacağını duyurdu, İl Hıfzısıhha Kurulu’nun kararını gerekçe göstererek. İzmir Fuarı kapsamında başlayan ‘Kültürpark’ta Sinema’ gösterimleri de bu yasak çerçevesinde durduruldu. Oysa, açıkhavada, fiziksel mesafe gözetilen bir oturma düzeninde, maske çıkartmadan izlenen gösteriler hiçbir sıkıntı yaşanmadan sürüyordu. İzmir Büyükşehir’in ‘Deneme Sahnesi’nin ilk oyunu olan “Kuvayi Milliye Destanı” da bu yasaklamadan payını aldı. 9 Eylül’de galasını izlediğimiz oyun, yönetmen Ayşe Emel Mesci’nin dinamik yorumu ve genç oyuncuların başarılı performansları ile, İzmirli seyirciye moral veren, her yaştan gençlerin mutlaka izlemesi gereken bir oyundu. Devlet Tiyatroları perdelerini açmaya devam ederken, Büyükşehir Belediyesi’nin etkinliklerine yasak gelmesi sansür değil de nedir? Gelelim bir başka çifte standarda... Büyükşehir’in açıkhavada düzenlediği gösteriler ve ‘arabalı sinema’ gösterileri durdurulurken, ticari sinemalara karışan yok... Demek ki, iş Belediye’nin olunca açıkhavada da olsa tüm etkinlikler sakıncalı, özel sektör olunca, kapalı mekânlarda da olsa tüm etkinlikler serbest! Pandemi gerekçe gösterilerek, gece 12’den sonra müziğin susturulması kadar komik bir karar bu. Herhalde, işin içinde ticaret varsa, virüs pas geçiyor; yok yerel yönetim halka ücretsiz hizmet sunma gayretinde ise, son derece sakıncalı! Çifte standart dedik ama bir ‘çift’in çok ötesinde standart farklılıkları var. ‘Urla Caz ve Gastronomi Festivali’, Uluslararası İstanbul Caz Festivali sakıncalı ama, beach club’larda, otel teraslarında, büyük sermayenin sanat kurumlarında her şey serbest! 24.00’den sonra müziğin yasaklanması kararı (pandemiyle ilişkisini anlayabilmiş değiliz ama gürültü kirliliğine karşı doğru bir önlem, özellikle konut alanlarına yakın mekânlar söz konusu olduğunda) tüm ülkede geçerli, ama pandemi nedeniyle sanatsal etkinliklerin durdurulması kararı yerel. Turistik bölgelere ilişkin herhangi bir karar yok ortada. Yoksa, turizm söz konusu olunca akan sular duruyor mu? Plajlardaki kalabalıklara müdahale eden yok, ama sanat etkinlikleri yasak... Bu çifte standardı izah edebiliyor musunuz?  Sürdürülebilirlik geleceğin var olma koşulu olacak
SEVİL ASLAN Yeni İnsan Yayınevi’nden çıkan kolektif kitap ‘Modada Yavaşlık’, farklı ülke ve kültürlerden 11 yazarın araştırma yazılarına ve aynı zamanda Türkiye’de yavaş modanın gelişimine öncülük eden tasarımcı, marka ve sivil oluşumlara da yer veriliyor. Ayrıca ‘yavaş yemek’, ‘yavaş kent’, ‘yavaş tasarım’ ile birlikte ‘yavaş moda’nın da son yılların düşünce ve üretim alanlarından biri olduğu gerçeği ile ‘Yavaş Moda Bugün Nerede Duruyor’ sorusunun cevabını da veriyor. Şölen Kipöz ile endüstriyel modanın sürdürülebilir bir yapıya nasıl dönüşeceğini ve moda sektöründeki alternatif oluşumları konuştuk. ►Yılın modası trendleri, tüketicileri ihtiyaç duymadıkları yeni giysileri satın almalarına teşvik ederken, çoğu zaman insanları ‘aynılaşma’ tuzağına düşürüyor. Sürdürülebilir moda bilincini nasıl aşılamalıyız? Yavaşlığı benimsemek konusunda iki yol bize rehber olacak gibi görünüyor; yerellik ve küçülme. Küresel ve aynılaşmış olan hızlı moda anlayışı ile mücadele edecek olan yerel dayanışma ağları olacak. Böylece İstanbul’da bir kimlikle inşa edilmiş olan dünyanın tüm metropollerinde farklı bir kimlikle ve saygınlıkla gözlenebilecek. Örneğin, yavaş moda akımının referans isimlerinden biri olan Parsons Tasarım Okulu profesörlerinden Hazel Clark kitabımızda daha yavaş bir moda arayışı için kaleme aldığı bölümde yaşadığı kent New York’tan etkili örnekler sunuyor. Bu örneklerden birinde özgün bedenlere göre ceketler geliştiren bir dokuma kolektifinden bahsediyor ve her bir ceketin “tek kullanımlık” bir moda nesnesi olmaktan çok yaratım sürecine katılan insanların kolektif bilgisinin ifadesi olduğunu, ceketlerin üretimlerine harcanan bu emek ve el işçiliğinin onları uzun ömürlü, konfor sağlayan birer “yatırım” nesnesine dönüştürdüğünden söz ediyor. Böyle bir sürece tanıklık edebilen bir tüketici o ceketlerin hayalini kuracak ve aldığı ceketi ömür boyu saklamak isteyecektir. ►Sizce Covid-19, tüketim anlamında insanları dönüştürmeye başladı mı? Pandemi sürecinde endüstriyel modanın karakteri değişmeye başlayacak mı? Değişmeye başladı diyebiliriz. İçinden geçtiğimiz küresel sağlık krizi moda sektöründe yavaşlama beklentisinin gerçek bir temele oturmasına yol açtı. Salgın öncesinde senede 5-6 koleksiyon sunan, 100 milyardan fazla giysinin döngüye sokulduğu bir moda sisteminden söz ediyorduk. Bu kadar çok giysi modanın yaratıcı dehasına ve niteliğine de darbe vurdu. Pek çok tasarımcı bu hızla üretemeyeceklerini itiraf edip köşelerine çekildi. Pandemi bir taraftan gözle görülür bir ekonomik daralma yaratırken diğer taraftan tüketici vicdanını harekete geçirdi. Eve kapanma, sosyal mesafe ve izolasyonla tanımlanan bu dönem, tüketiciler açısından öncelikleri değiştirdi. Öncelikle hayatımıza yeni bir tekstil nesnesi; maske girdi, maske tüm koleksiyonlara da girdi, stil kazandı. ►Hızlı tüketim ve alışveriş alışkanlığı insanları mutsuzluğa sürüklüyor. İnsanlar maddi imkânını zorluyor ve ulaşmak istediği ürün için zamanının çoğunu harcıyor. Dolayısıyla bireyler geçici tatminler sağlıyor. Kitapta da bu durumdan ‘Hedonik Mutluluk Yanılsaması’ olarak bahsedilmiş. Bu konuyu açar mısınız? Bugün 20 yıl öncesine oranla beş kat daha fazla giysi satın alabiliyoruz, üstelik her birini en fazla 7-8 defa kullanmak için. Bir tişört yerine beş tane birden alabildiğimiz için placebo etkisinde geçici bir mutluluk yanılsaması yaşıyoruz. İhtiyacımız karşılandığı anda başka bir şeyin hayalini kurmaya başlıyoruz ve moda bizi etkisi altına alan görsel dünyası ile bunu çok güzel kullanıyor. Kitabımızda akademisyen Nesrin Türkmen kaleme aldığı yazıda bu durumu “Hedonik Mutluluk Yanılsaması” olarak tarifliyor. Sanatçılardan etkinlik yasaklarına tepki: "Bu insanlar yaşamını nasıl sürdürecek?"
Sanatçılar, İstanbul Valiliği'nin 14 Eylül'den itibaren konser, festival ve etkinliklerini yasaklaması kararına sosyal medya hesaplarından tepki gösterdi. Pandemi sürecinde zor günlerden geçtiklerini belirten birçok sanatçı, AVM, miting alanları, restoran, kafe gibi birçok alanın insanlarla dolu olmasına rağmen, sanat etkinliklerine yapılan bu yasaklamalara tutarsızlık vurgusu yaptı. Sanatçıların sosyal medya hesaplarından yaptığı açıklamalar şöyle: Harun Tekin: Başka yollar bulunacak, başka şeyler yapılacak. Dayanışmanın bütün yolları denenecek. Hiç kimsenin şüphesi olmasın: tedbiri de istibdadı da anlayan anlatacak. Müzik, uygarlık tarihi boyunca her toplumda var. Yine olacak. Başka ne var, ne yoksa, hepsini de yine biz anlatacağız.  Levent Üzümcü: Tek nefes alacağımız yer açık hava oyunları ve konserleriydi. Gelen tüm seyircilere ateş kontrolü yapılıyor; maskeli bir şekilde 1,5 metre aralıklı mesafede oturuyorlardı. Size, “sizden destek bekleyen sizin gibi olsun, gölge etmeyin yeter” demiştik, onu da beceremediniz.  Yeşim Özsoy: Sanat temel bir kimlik alanı ve ihtiyaçtır. Bu alanda gururla yaşayan var olan bireyler vardır. Bu bireyler ancak bu alanda yaşarlar yoksa hem sanat hem de bireylerin kendisi yok olur. Sanat keyfekeder iptal edilip üstü kapanacak değersiz bir malzeme değildir.  Mert Fırat: Uçaklar, havaalanları, marketler, pazar yerleri, miting alanları, kafe ve restoranlar ve diğer toplanma alanları açık. Yani hiç sorun yok?!  Kıvanç Sezer: Müzik, tiyatro ve gösteri sanatları emekçilerini bir gecede alınan kararla İstanbul’daki açıkhava etkinlikleri dahil iptal ederek ne yapmak istiyorsunuz? Bu insanlar yaşamını nasıl sürdürecek? Neden bir gecede alınıyor bu kararlar? Bir destek planınız var mı?  Yonca Lodi: Kitap okumanın ceza olarak verildiği bir ülkede sanatla uğraşmaya çalışan bir avuç insanız işte! Gerçekten çok üzgün ve bezginim.  Engel tanımayan filmler eve geliyor
Kültür Sanat Servisi Engelsiz Filmler Festivali, "Normali Ararken" teması ile 12-18 Ekim'de Türkiye'deki sinemaseverlerle buluşacak. Salgın önlemleri dolayısıyla bu yıl çevrim içi gerçekleştirilecek festivaldeki film gösterimleri, orijinal dil seçeneğinin yanı sıra göremeyenler için sesli betimleme, duyamayanlar için ayrıntılı alt yazı seçenekleriyle izlenebilecek. Bu yıl iki filme yer verilen "Dünyadan" seçkisinde, Emma de Swaef ile Marc James Roels'in yönettiği, "Bu Enfes Pasta!" ile Jan Komasa’nın "İsa'nın Bedeni" filmlerine yer verilecek. 2019 Clermont-Ferrand Uluslararası Kısa Film Festivali Ulusal Yarışma Grand Prix ödülünü alan "Bu Enfes Pasta!", 19’uncu yüzyıl sonlarında, dertli bir kral, lüks bir otelde çalışan orta yaşlı bir pigme, seyahate çıkmış başarısız bir iş adamı, kayıp bir hamal ve genç bir asker kaçağının, bir Afrika sömürgesinde geçen hikâyesini işliyor. Islahevinde yaşadığı ruhsal dönüşümle rahip olmaya karar veren 20 yaşındaki bir gencin sahip olduğu sabıka kaydının bu hayale engel olması yüzünden yaşadıklarını konu edinen "İsa'nın Bedeni" ise 92. Akademi Ödülleri'nde En İyi Uluslararası Film ödülüne aday gösterilmişti. Sinemaya bir nefes: Ankara Film Festivali
MURAT TIRPAN Bu yılın ilk online olmayan film festivalinde ödüller sahiplerini buldu. Ulusal Uzun Metraj yarışmasının sonuçlarına baktığımızda Bilmemek, Aşk Büyü Vs. ve Topal Şükran’ın Maceraları olmak üzere zaten öne çıkan üç film vardı ve en iyi film ödülü de onlardan birine gitti. Ümit Ünal’ın Aşk Büyü Vs. filmi ikidir ödüle ulaşamıyor, önce Antalya’da tuhaf bir kararla Bozkır sonra da şimdi Bilmemek bence aslında Ünal’ın alması gereken ödülleri topladı. Büyülü Fener’in ortamında büyülü bir filmin ödüllendirilmesi güzel olurdu ama film Ankara’dan sadece Selen Uçer’in Eni yi Kadın Oyuncu ödülüyle döndü ki gerçekten de oyuncunun performansı ödüle layıktı. Tesellimiz bu yıl İstanbul Film Festivali’nin Aşk Büyü Vs.’nin değerini bilmiş olması. KISA FİLM VE BELGESELDE GÜÇLÜ YILLAR Festival jürisinin “Bencil, sıkışmış dünyalarından çıkamayan bireylerin, büyümekte olan bir çocuğu anlamadaki acizliklerini çok etkileyici bir dille anlatabilme becerisi ve toplumsal çürümeye yaptığı vurgudan dolayı” ödül verdiği Bilmemek’in ıskaladığı şeyin asıl meselenin bilmemek değil “bilmek ama buna rağmen bir şey yapmamak” olduğunu daha önce BirGün’de kaleme almıştım, meraklısı okur. Jürinin bu didaktik sosyal mesaja ödül verip son yılların en etkileyici ve “büyülü” aşk hikâyelerinden Aşk Büyü Vs.’i (hatta belki Topla Şükran’ı da) es geçmesi zamanın ruhuyla ilgili sanki, giderek bir sorunsal haline gelmeye başlayan politik doğruculuk endişesi ile. Cihan Sağlam’ın yazıp yönettiği “Uzun Zaman Önce”nin ise atmosferi, meselesi, müziği ve oyunculuklarıyla En İyi İlk Film ödülünü almayı hak ettiğini söyleyebiliriz. Bilmemek’in En İyi Yardımcı Rolde Kadın Oyuncu (Senan Kara) ve En İyi Yardımcı Rolde Erkek Oyuncu (Emir Özden) ödüllerinden çok emin olamasam da Serdar Orçin’in Uzun Zaman Önce’de çok iyi bir iş çıkardığı aşikâr. En iyi yönetmen ve Siyad ödülünü alan Onur Ünlü ise Topal Şükran’ın Maceraları ile -eleştirilere bakılırsa- görünüşe göre uzun süre sonra iyi bir film yapmış görünüyor. Ne yazık ki izleyemediğim bu diyalogsuz filmin Jane Champion’un Piyano’suyla ciddi akrabalık bağları olmasını şiddetle temenni ediyorum. Yılmaz Özdil’in “Barê Giran (Ağır Yük)” adlı kısa filmi ve Ayten Başer Yetimoğlu’nun “İçimdeki Küller”inin ödüllerinin ise gayet yerinde olduğu söylenebilir. VEKAM ödülünü alan Yasin Semiz’in “Asfaltın Altında Dereler Var!” adlı filmini ise izlemedim ama film Ankara’nın sorunlarını estetik bir dille anlatan sağlam bir belgesel gibi görünüyor. Zaten ülkemizde son yıllarda kısa film ve belgesel kategorisinde gayet güçlü işler çıktığı malum, yeter ki festivaller bu işleri görmeye ve hakkını vermeye devam etsinler. Özetle bu yıl Ankara Film Festivali’nde, özellikle uzun metrajı düşünürsek, çok güçlü bir seçkinin olmadığını, tartışmaların birkaç film üzerinden döndüğünü söyleyebiliriz. Büyülü Fener’in salonlarının da elbette çok dolu olamayacağını tahmin ediyorduk. Ama açıkçası bunlar çok da önemli değil, kendimizi festivallerin online olmaya devam edeceğine alıştırmaya çalıştığımız bu zor zamanlarda Ankara bir umut, bir nefes oldu sinema camiası için. Her Şeyi Bitirmeyi Düşünüyorum: Otobiyografik bellek
Haklısınız, Her şeyi Bitirmeyi Düşünüyorum (I’m Thinking of Ending Things) filmi oldukça kafa karıştırıcı, ama en sonunda kavramsal hatta manen anlaşılır bir hal kazanmıyor mu sizce de? Kazanıyor ve tam da bu sebeple farklı, yaratıcı yepyeni bir film olarak hafızamıza ekleniyor. Spoiler vermeden bu filmin analizi yapılamaz. Zaten pek keyifli de olmaz bana göre, ancak ilerlediği yolu, karakterlerin, mekânların olgusal pozisyonlarını rahatlıkla konuşabiliriz. Bu anlamda otobiyografik bellek meselesini hatırlamakta fayda olduğunu düşünüyorum. KİŞİSEL BELLEK İPUÇLARI Neurobiology of Learning and Memory adlı bilimsel dergide, otobiyografik bellekle ilgili ilk bilimsel bulgular yayınlandığından beri insan beyninin dehlizleri bağlamında bu konu ile ilgili çok şey öğrenmeye devam ediyoruz. Bu filmle ilgili hiçbir yazı okumadım ve filmin bana ilk hatırlattığı şey bu konu oldu ve bunun üzerine gitmeyi doğru buldum. Biliyorsunuz bireyler kendi geçmiş yaşam olaylarına ilişkin bilgiye otobiyografik bellek aracılığıyla ulaşır. I’m Thinking of Ending Things filminde de iki ana karakterin kişisel geçmiş yaşam olaylarını organize edilmiş bir hiyerarşi içinde izliyoruz. Geriye dönüşlerindeki bazı ipuçları, kaçırılamaz referans noktaları ile onların belleklerinde geziyoruz. Yoğun duygu yükü taşıyan yaşanmış olayları kişisel bellek aktarımları ile inceliyoruz. İncelemek haricinde sorgulamak, geçmişten ders almak hatta geçmişle yüzleşmek fiillerine de şahit oluyoruz. MEKÂN YAŞAYAN BİR OLGU Anı, yaşanmış olgulardan kişinin belleğinde saklanan, sırası, yeri geldiğinde anımsanabilen her türlü şey, bellek ise öğrenilmiş ya da yaşanmış konuları, bunların geçmişle ilgisini bilinçli olarak zihinde saklama gücü olarak özetlenmekte. Filmde bu iki tanımın seyirciye aktarımını kolaylaştıran en önemli unsur mekân. Mekân deneyimlendiğinden dolayı yaşayan bir olgudur. Mekânın kendini hissettirme gücü zaman gözetmeksizin çok yoğundur. Sinemada kullanılan dil gibi mekân da gerçeğe en iyi referanstır. I’m Thinking Of Ending Things insana ait mekânsal deneyimlerin izini sürerken bireyin belleğinin çalışma şekline dair yaratıcı bir incelemeye de fırsat sunmakta. Filmlerde mekânı yaşatan en önemli unsur ise sinematografidir. Kaufman’ın icat ettiği dehlizleri üstün sinematografisi ile ortaya çıkaran isim ise Ida ve Cold War filmlerinden ezberlediğimiz Polonyalı sinematograf Lukasz Zal. YAPIŞTIRICI GÜÇ KURGU Filmin kurgusu özellikle bu anlamda parçaları bütünselleştirmek anlamında son derece işlevsel. Kaleme aldığı Eternal Sunshine of A Spotless Mind (Sil Baştan) filminde de aslında benzer deneyimler sunmuştu Kaufman bizlere. Dijital efektleri bu filmde de en azda tutan Kaufman sinematografinin geniş potansiyelinden faydalanmayı tercih etmiş. Filmin parçalarını seyirciye gösterdiği sıralaması, seyirciyi ipuçlarını toplaması açısından zorlasa da bütüne bakıldığında, bu parçalar görevlerini doğru yapmış. Açıkçası bu filmi kurgu ve sıralamaya dikkat ederek bir kez daha izleyince bu daha net görülmekte. Sadece anılardan beslenmeyen sahne dramaturjisi aslında bireyin bellek içinde kapalı tuttuğu parçaları da ortaya serpmekte. Karakterlerin, zaman, mekân sıçramalı hikâye akışılarına giriş çıkışları daha ziyade bununla ilgili. Parçalar bireyin salt anıları değil de bellek parçaları olunca, seyirci izlediği ve tam anlamlandıramadığı sahneleri kendi zihninde benzerlerini aramaya yönlendirilmiş. İşte tam bu noktada muhtemelen çoğunlukla Kaufman’ın ve dolaylı olarak karakterlerinin belleğinde dolaşan seyirci ara ara karanlık dehlizlerde kendi bellek parçacıklarıyla karşılaşmakta. Durmaksızın değişen ama her seferinde birbirine bir şekilde bağlanan anılar, parçacıklar, mekânlar, zaman ve olayların bağlantılarıyla her şey yeniden bir bütün üretebilmekte. HAYATINI HATIRLAMAK Hafızasızlaştırılan bir dünya için hafıza çok önemlidir. Hafızayı konu alan filmler bu yüzden çarpıcı bir şekilde seyirciyi etkiler. Gerçeklik kavramının tanımlanmasının bile güçleştiği evrende, insan zihninin kontrol altına alınmaya çalışıldığı dünyada bireysel hafızamız tehdit altında. Hafıza kimliktir, kimlik kaybetme korkusunu yüzümüze vuran bu film aynı Gizemli Şehir (Alex Proyas), Sil Baştan (Michel Gondry), Aç Gözünü (Alejandro Amenabar) filmleri gibi insanın dünyevi korkularını da yansıtmakta. Bu filmi incelemekten, tanımadığınız karakterleri anlamaktan ziyade kendi anılarınızı ve otobiyorgrafik belleğinizi incelemenizi tavsiye ederim. Bu film bence bir araç, kimliğimizi hatırlamak ve hafızamıza sahip çıkmak için. CHARLIE KAUFMAN KİMDİR? Amerika’nın sinema ve televizyon yazarlarını temsil eden sendikası Writers Guild of America’nın, yazılmış en iyi 101 film senaryosu listesinde üç senaryosuyla yer alan biri Charlie Kaufman. Kendisi Amerikalı senaryo yazarı, yapımcı, yönetmen ve aynı zamanda yazar. Döneminin en ünlülerinden, toplam dört Akademi adaylığı bulunan Kaufman’ın kalemini, Being John Malkovich (1999, John Malkoviç Olmak), Adaptation (2002, Tersyüz) ve Eternal Sunshine of the Spotless Mind (2004, Sil Baştan) filmlerinden biliyoruz. Yönetmenliğini ise ilk yaptığı muazzam bir film olan Synecdoche, New York (2008, New York Yanılsamaları) filminde görmüştük. Ve şimdi de uzun zamandır merakla beklenen filmi I’m Thinking of Ending Things (2020), Netflix yapımı olarak izlenebilmekte.  Orsay Müzesi, dekoltesi nedeniyle içeri sokmadığı ziyaretçiden özür diledi
Fransa’nın en çok ziyaretçi çeken müzelerinden biri olan Orsay, ‘dekolteli elbise giydiği’ gerekçesiyle bir ziyaretçinin girişine izin vermedi. Ayrımcılık ve cinsiyetçilikle suçlanan müze, tepkiler üzerine özür diledi. Fransa’nın başkenti Paris’in en ünlü turistik noktalarından biri olan ve dünyanın en önemli nü tablolarının da aralarında bulunduğu pek çok esere ev sahipliği yapan Orsay Müzesi’nde ‘dekolte skandalı’ yaşandı. Müzeye girmek isteyen edebiyat öğrencisi Jeanne, göğüs dekoltesini gerekçe gösteren gişe görevlisi tarafından geri çevrildi. “Kural kuraldır” diyen görevli, ancak bir ceket giymesi halinde müzeye girmesine izin verebileceğini söyledi. Bunun üzerine yaşadıklarını Twitter’dan paylaşan Jeanne, “Sanki herkes göğüslerime bakıyormuş gibi hissettim, göğüslerden başka bir şey değildim. Ben sadece bir vücut değilim. Çifte standartlarınız benim kültür ve bilgiye erişimime engel olmamalı” dedi. Lettre ouverte @MuseeOrsay  Ci-joint la robe de la discorde (photo prise quatre heures plus tôt) pic.twitter.com/FTIXQKsdRZ Bu paylaşımın yayılması üzerine çok sayıda sosyal medya kullanıcısı müzeyi ayrımcılıkla ve cinsiyetçilikle suçladı. Tepkilerin artması üzerine bir açıklama yapan Orsay Müzesi, “Bundan büyük bir pişmanlık duyuyoruz, özür dileriz” ifadelerini kullandı. Müze ayrıca telefonla da Jeanne’a bizzat ulaştı ve özür diledi. Nous avons pris connaissance d'un incident survenu avec une visiteuse lors de son accès au musée d'Orsay.  Nous le regrettons profondément et présentons toutes nos excuses à la personne concernée que nous contactons. pic.twitter.com/wLO6aJpiUN Orsay, daha önce de aşırı ahlakçı davranmakla suçlanmıştı. 2016 yılında Manet’nin Olympia tablosu önüne çıplak performans sergileyen Lüksemburglu sanatçı Deborah de Robertis gözaltına alınmıştı.  Yasaklar arası konserler
Şu ana kadar gelenin gideni aratmadığı yeni bir yıl görmedim ama 2020 kadar dayak seven bir yılla da ilk kez karşılaşıyorum. Bu yıl gerçekten gerilip gerilip tokatladı hepimizi. Twitter’da takip ettiğim tüm ekonomistleri takipten çıktım çünkü algım ve ekonomi bilgim şu an yaşadığımız durumu kavrayamıyor. Ben ve çevremdeki pek çok insan fakirliğin bambaşka bir boyutuna ulaşmış durumda. Durum hiç iyi değil: Sanatçılar aylardır konser veremedi. Moralleri bitmiş, iptal edilen konserleri 100’e yaklaşan arkadaşlarım var. Müzisyenlerin konseri yoksa pek çok kişinin de işi yok demektir. Organizatör ve menajerler işin içinden çıkmaya çalışıyor, dijital dünyada içerik enflasyonu yaşanıyor. Çok fazla bilinmeyenli bir denkleme dönüştü bu iş. Kimse önünü göremiyor. Fakat çalışmalar da devam ediyor. İnsanoğlu adapte olmaya, evrilmeye ve hayatta kalmaya kodlanmış bir yapıya sahip. Şu anda birileri farkında olarak veya olmayarak bu durumdan çıkmanın formülünü bulmuş olabilir. Bekleyip göreceğiz. Aylardır “keşke bir konser olsa da gitsem” deyip durdum en sonunda “üstüme bir konser atın, ne olursa olsun” demeye başladım. Hâlâ dişime uygun, sahneden birilerinin üstünden atlayacağımız bir metal konseri yakalayamadım ve çok uzun bir süre daha bu şansa sahip olamayacağımız kesin gibi.  Karantina sonrası ilk gittiğim konser 5 Eylül’de Harbiye Açıkhava Tiyatrosu’ndaki Mabel Matiz oldu. Uzun yıllardır ilk kez bir konserine gitme şansı yakaladım. Konsere giderken çok heyecanlı olmakla birlikte kalabalıktan da çok korktuğumu itiraf etmem gerek. Toplu taşıma falan kullanmak beni hala geriyor. Konser kalabalıktı, girişte herkesin ateşi ölçüldü, maskesiz kimse alınmadı. Güvenliğin yanında bir kutu maske gördüm, maskesiz olanlara verildiğini düşünerek biraz rahatladım. Sonra sinirlendim: “Kim maskesiz halka karışır şu zamanda?” Konsere ayakta kimseyi almadılar, yeni genelge gereği konserde sudan başka içecek tüketilmedi. Bir şeyler satmaya çalışanlar yoktu. Sigara zaten yasak. Cebimde dezenfektan, elim kolum nereye değerse deli gibi üstüme başıma alkol döküyorum. Ellerim buruştu, sakallarımın rengi açıldı. Güvenlik, maskesini çıkaranlara sürekli uyarılarda bulundu. Bunlar insanı bir nebze olsun rahatlatıyor. Genel olarak gergin demek istemiyorum ama tutuk bir hava var gittiğim konserlerde. İnsanlar eğlenmek istiyor ama çok kontrollü, eskiden “haydi ayağa” falan diye bağıran sanatçılar ses edemiyorlar haliyle. Kontrollü eğlenmeye alışacağız. Zorundayız. Mabel Matiz’in sahne duruşunu çok beğeniyorum. Gördüğü ilgiyi hak ediyor. Tüm Türkiye’yi durmadan dolaştı, her şehirde konserler verdi ve kariyerini durmadan çalışarak sıfırdan inşa etti. Kendini hiç bozmadı. Her zaman cesur oldu. Bu kadar cesur sözlere imza atmasına ve bu şarkılarla insanları eğlendirmekten hiç vazgeçmemesine hayranım. Satır aralarındaki kelime oyunlarının ardındaki zekâya hayran kalıp sırıtarak izledim konseri. Sanat, kendini frenlemediğin zaman çıkandır biraz da...  Konser sırasında bu konser deneyimi ve dijital içerik arasındaki bağı düşündüm. Dijital deneyimin, performansın yanına yaklaşmaya cüret etmesi mümkün değil bence. Seyircisinin gözünün içine bakan ve tek kaş hareketiyle yüzlerce insanı etkileyebilen sanatçı, hiçbir video veya canlı yayında aynı samimiyeti yakalayamaz bence. Ama yolumuz dijitali gösteriyor. Burada samimiyet işini çözen yürüyebilir. MÜZİKTEN NE İSTİYORSUNUZ? Mabel Matiz konserinden sonra İKSV’nin 27. İstanbul Caz Festivali kapsamında Ortaköy Feriye’deki iki konserine gittim. 7 Eylül’de Make Mama Proud ve BaBa Zula’yı maalesef kaçırdım. Oysa ki cayır cayır rock yapan ve bunun hakkını çok iyi veren Make Mama Proud’u çok merak ediyordum. 8 Eylül’de Feriye’deki “Vitrin Geceleri” kapsamında Yasak Helva, Pitohui ve Ayyuka, ertesi gün ise (9 Eylül) yine aynı mekânda Guguou, Tuğçe Şenoğul ve Islandman konserlerine gittim. Öncelikle festival bu yıl çok zor bir işi başarmış, bu bir gerçek. Bir sürü yasağın etrafında, kurallara uyarak bir festival düzenlemek gerçekten zor iş. Festival Direktörü Harun İzer her konser öncesi genel uyarıları hatırlatmak için sahneye çıkıp anons yaptı. Ayakta maalesef konser izlenmiyor. Sahne önünde boşluk var. Seyirciler birbirinden çok ayrı bir şekilde oturarak izliyor konserleri. Sigara ve içki içmek sadece en arkadaki taşlık alanda serbest. Kısacası ön tarafta örneğin Ayyuka sahnedeyken hareket edilemedi. Ayyuka’da insan göbek atmak istiyor ama yapacak bir şey yok. Bu enerjisiz tutuk durum gittiğim tüm konserlerde vardı. Seyircinin bu halini geçirebilecek bir merhem yok şu anda. Sahneye çıkan tüm sanatçılar ‘duran’ kitleye alışmalı, kitle de her coşmak istediğinde bunca yasağın arasında sonunda müzik dinleyebildiği için sevinmeli. Elden bir şey gelmiyor. Şu anda duran veya durdurulan tek sektör müzik. Daha önce de söylediğim gibi tıklım tıklım konserlere gidelim demiyorum ama dolmuşlar otobüslerde üst üste seyahat edenleri gördükçe “Müzikten ne istiyorsunuz” diye sormadan da edemiyorum. Leş, kendi bedenini fethedendir
Genellikle nesneleri ve olayları birbirinden ayırma eğilimindeyiz. Nesneler vardır ve bir de bu nesnelerin başına gelen olaylar. “Gelen her şey merdivenden gelir” diye yazıyordu Perec (Yaşam Kullanma Kılavuzu). Merdivene açılan kapıyı sıkıca kapatırsınız, olur biter; başınıza da bir şey gelmez. Bu açıdan baktığınızda nesneler olup bitmiş varlıklardır ve her olay, bu varlıkların olup bitmişliğine yönelik dışarıdan gelen bir tehdittir. Ve olup bittiye getirerek kendilerini iktidar konumuna getirenler, olayları hiç sevmezler; çünkü olup bitmişliklerini yitirebilirler. Dışarısı, olayların mekânıdır. O yüzden dışarısını da hiç sevmediler. Dışarısını ancak içeri kıldıklarında içleri rahatlar. Dışarısını içeri kılmak, dışarıyı fethetmektir. Fethetmek, içerisinin düzenini dışarıya taşımak; dışarısını içerinin bildik, basmakalıp mobilyalarıyla döşemek. O yüzden fethedilen her şey, kaçınılmaz olarak dışarısını da içerecektir. Mesela iktidar açısından Ayasofya, içerideki dışarıydı. Techir, 6-7 Eylül olayları, Çorum ve Sivas Katliamları ve sonu gelmeyen ötekileştirme çabaları, içerideki dışarının bertaraf edilmesidir. Dışarıyı kazımak kolay değil. Ne kadar kazırsanız kazıyın, küçük de olsa mutlaka dışarının bir parçası içeride kalmıştır ve içerinin düzenine bir tehdit olarak varlığını sürdürecek. İktidar, dışarıdan korktuğu kadar hiçbir şeyden korkmamıştır. O yüzden fetihçiler, fethedilen yerlerin fethini asla bitiremezler. İçerideki dışarıyı tükettiklerine ikna olduklarında, kendi bedenlerine yönelecekler, çünkü bedenlerinin içi de dışarlıklı yabancılarla dolu. Freud’un unheimlich (tekinsiz) dediği tanıdık yabancılardan söz etmiyorum, bildiğiniz cismani yabancı bedenler. Rus biyolog Konstantin Merezkovski’nin ortaya attığı bir görüş olan “simbiyogenez, ortakyaşamla gerçekleşen birleşmeler sonucunda yeni organların ve organizmaların oluşumu anlamına geliyor” (Lynn Margulis, Ortakyaşam Gezegeni, Varlık). Hücrelerimiz, mikrop olarak değersizleştirdiğimiz farklı türden bakterilerin birleşmesiyle ortaya çıkmışlar. Ve onların ortakyaşamı olmasaydı, biz asla olmayacaktık. İçimiz yabancı bedenlerle dolu. İçerideki yabancılardan kurtulmak, kendini yok etmektir. Merdivene açılan kapıyı kapattıklarında olaylardan kurtulanlar, bahçelerinde hayali soyağaçları yetiştiriyorlar. “Soyağaçları, çoğu zaman aşağıdan yukarı doğru büyür: tek bir gövdeden çıkan dallar, her dalın ortak atalardan ayrılmasıyla pek çok farklı soya ayrılır. Oysa ortakyaşam bize, bu tür ağaçların, geçmişin idealleştirilmiş suretleri olduğunu gösterir. Gerçekte... türler bir araya gelir, kaynaşır ve aynı döngüye başlayacak olan yeni canlılar üretir” (Margulis). Doğa dikine değil, yabancı bedenler birbirini kaptıkça, daha karmaşık ortakyaşamlar kurdukça ilerliyor. Ve olay, bedenlerin karşılaşması ve kaynaşmasıdır, her zaman dışarıda gerçekleşiyor. Olay, yaşamın ta kendisidir. Dışarısı tükenince, içerideki dışarıyı durmadan fethedene, kendi üzerine kapanan ve kendi bedenini yiyip tüketerek hızla çürüyene leş denir. Leş, bünyesindeki en küçük yaşam belirtisine bile düşman. Baksanıza, yaşam belirtisi gösterenleri, yaşamı talep edenleri nasıl da terörist olmakla suçluyor. Bir leş olarak kendini pozitif konuma yerleştirenler, hâliyle yaşamı da negatif olarak tanımlayacak. Sanatta ve algı psikolojisinde, boşluğun içinde yer alan nesneye pozitif mekân, nesnenin içinde yer aldığı boşluğa ise negatif mekân denmesinin nedeni, olaylardan arınmış, olup bitmiş nesnelere yüklediğimiz olumlu anlamdır. Leşliği sonsuza dek sürdürmek isteyenler, kendilerini pozitif olarak pazarlıyor. Kapının dışında uzanan boşluk, yani dışarısı, olaylarla, yaşamın kuvvetleriyle buluşacağımız yer. Yaşam, başımıza gelebilecek en güzel olaydır. İçerisi, çürümenin mekânı; dışarısıysa yaşamın. Leşe rağmen, hâlâ içeride yaşayanlar var. Leş ile birlikte çürümek istemeyenler, kaçış çizgileri yaratmak zorunda; yaşamın kuvvetlerine dokunmak. Ama leş, dışarısı, yani yaşam tarafından yerinden edilmekten çok korkuyor. Leşle birlikte sonsuza dek çürümek kim ister ki, siz? Farklılıklarımıza rağmen, dışarıda birleşerek ortakyaşamlar yaratmak zorundayız. Simbiyogenez kurtuluştur. Aranan yetkiliye ulaşılamıyor
*Kimse üzerine alınmadığı için “müzik sektörü”ndeki krize çözüm üretecek bir yetkili bulamadığımdan, bir makam belirtmeksizin, belki müziği seven devlet kademesinde ya da yerel yönetimlerde bir “yetkili” bulmak umuduyla durumdan vazife çıkararak bu yazıyı paylaşıyorum. Eyyyyy yetkili, müzisyenler havayla, suyla beslenen göl kenarlarında toplu halde yaşayan, erkekleri avlanan, kadınları çocuk bakan canlılar değillerdir. Eyyyyy yetkili, müzisyenler gecesi gündüzü olmayan, hafta sonu tatili nedir bilmeyen, doğuştan gelen yeteneği bir enstrümana hakim olabilmek için yıllarca çalışarak sanata dönüştüren ve de karşılığında aldıkları 3 kuruş parayla geçinmeye çalışan sanat emekçileridir. Eyyyyy yetkili, müzisyenler çoluk çocuk sahibi olan, onların eğitimlerini önemseyen kira ödeyen, doğalgaz, su ve elektrik faturalarını yatıran, hiçbir sosyal güvenceleri olmayan ve emeklilikleri hayal olan anne ve babalardır. Eyyyyy yetkili, müzisyenler askerliğini yapan, vergisini veren, seçimlerde oy kullanan, vatanı için canını feda etmekten çekinmese de hiçbir zaman savaştan yana olmayan Atatürk’ün “Yurtta Sulh Cihanda Sulh” sözünü rehber edinmiş bu ülkenin barışçıl, hümanist, çağdaş vatandaşlarıdır. Eyyyyy yetkili, müzisyenler bu kaba saba, hoyrat dünyanın dışında kalabilmeye çabalayan, sesleriyle, enstrümanlarıyla yaptıkları şarkılarla dünyayı güzelleştireceklerine inanmış, haktan, adaletten, eşitlikten, hukuktan yana, acımıza da, sevincimize de, hüznümüze de tercüman olan naif insanlardır. Evet, şimdi 40 yıla yaklaşan bir müzisyen ve bir meslek birliği yöneticisi olarak soruyorum… Eyyyyy yetkili, otobüsler, uçaklar, minibüsler tıklım tıklım doluyken, topluca namazlar kılınıp, mitinglere gidilirken, plajlarda, sahil kenarlarında dip dibe güneşlenirken, denize girilirken bizim suçumuz nedir ki konser alanlarında, konser salonlarında performans mekânlarında seyirci kapasitesi en az yüzde 65 oranında düşürülüyor? Her yer insandan kalabalıktan geçilmezken biz niye boş salonlara çalıyoruz? Sosyal mesafe niye özellikle bizim sektörümüzde böyle yıkıcı oluyor? Çalışma saatlerimiz gece 24.00 ile sınırlanıyor? Eyyyyy yetkili, pandemi dönemi başlangıcında “Acil Yardım Paketi”nde bütün sektörlerden söz edilirken müzik sektörü niye görmezden geliniyor? Yurtdışında neredeyse tüm devletler kültür endüstrilerine destek sağlarken sizler niye sadece işverenleri ve sermayeyi gözetiyorsunuz? Tarikatlara, vakıflara, yurtlara milyonlar aktarılırken müzisyenleri niye yok sayıyorsunuz? Eyyyyy yetkili, sinema, tiyatro, opera, müze girişlerinde KDV oranı yüzde 1 iken konser biletlerinde bu oran niye uygulanmıyor? Pandemi döneminde niye hâlâ eğlence vergisi, rüsüm (Belediyenin sunduğu su, elektrik gibi hizmetlerde hizmet bedel) alınıyor? Eyyyyy yetkili, Meslek Birlikleri kâr amacı gütmeyen sivil toplum kuruluşları iken eser sahibi meslek birliklerinden alınmayan- telife dayalı olduğu için- kurumlar vergisi -ki böyle olması normal- niye Türkiye’deki tek yorumcu meslek birliği olan MÜYORBİR’ den alınıyor? Fikir ve Sanat Eserleri Kanunu uyarınca üretilen, ithal ya da ihraç edilen kaset, CD, DVD, fotokopi makinesi vs. gibi kopyalamaya imkân sağlayan araçlardan alınan yüzde 3’lük kesinti Özel Kopyalama Harcı diye bir fonda toplanmaktadır. Bu bir yerde sanatçının tazminatıdır. Biriken bu parayı ilgili meslek birlikleri aracılığıyla on binlerce üyeye dağıtmak için ne bekliyorsunuz? Bu zamanda sanatçının, söz yazarı-besteci ve yorumcunun yanında olmayacaksanız da ne zaman olacaksınız? Polislerden kaldığı otelde taciz edilen kadına: "Rüya görmüş olabilirsiniz"
Kardelen Kamişli isimli bir kadın, sosyal medya hesabı Twitter'dan iş seyahatinde maruz bırakıldığı tacizi anlattı. İş için gittiği Kırıkkale'de yerleştiği otel odasında gece yarısı uyandığında yatağında tanımadığı bir kişinin oturduğunu anlatan Kamişli, çağırdığı polislerin Seyit Muhammet Sarı isimli erkeği serbest bırakarak kendisine şikâyetçi olup olmadığını dahi sormadıklarını belirtti. Ardından bir kez daha polis merkezini arayan Kamişli, polislerin kendisine, "Barıştıralım sizi" dediğini ifade etti. Şahsın arkadaşlarının da alkollü oluğu gerekçesiyle ne yaptığını bilmediğini ve şikâyetçi olmaması için ricada bulunduklarını aktaran Kamişli, "Alkolün hafifletici neden olduğu günümüzde; kimseyi rahatsız etme ve taciz etmenin bahanesi olamayacağını, şahıstan ve güvenliğimi sağlayamayan otel yönetiminden ayrı ayrı şikâyetçi olacağımı ve gerek maddi gerek manevi gerekse idari yaptırımların her türlü biçimde uygulanması için sürecin asla ve katiyen takibini bırakmayacağımı dile getirdim" dedi. "Bir kadın olarak, çoğunluğa uyup bunu sineye çekebilirdim ama hakkımı savunmak benim şeref ve haysiyetimin en birincil temsilidir. Olayı yaşayan kişinin erkek veya kadın olmasının bir önemi yok; kimsenin bu ve bunun gibi bir travma yaşamamasını istiyorum" diyen Kamişli, sosyal medya paylaşımında ayrıca, "Seyit Muhammet Sarı ve daha niceleri toplumdan temizlensin. Artık hiçbirimiz tacize, psikolojik şiddete ve daha da ötesinde tecavüze ve yahut cinayete kurban gitmesin" ifadelerini kullandı. Kardelen Kamişli, yaşadıklarını sosyal medya hesabında şöyle anlattı: "Bu yazının ulaştığı herkese öncelikle merhaba. Sizlerle dün başıma gelen bir olayı paylaşmak istiyorum. Olayda bahsi geçen kişinin ismi Seyit Muhammet Sarı. Adım Kardelen Kamişli, elektrik elektronik mühendisiyim. Ankara’da yaşıyorum fakat işim nedeniyle her gün Kırıkkale’ye gidip geliyorum. Bu süreçte de gerek iş gerekse yol yorgunluğundan ötürü Kırıkkale’de kalmayı tercih ettim. 07.09.2020 tarihinde 1 geceliğine oda kiraladığım Kırıkkale Carmine Hotel’de yaşadığım bu olayı sizlerin de öğrenmesini istiyorum. Pazartesi günü 18:30 sularında otele giriş yaptım. Markete gidip geldiğimde kapılarda bulunan ve her oda için ayrı ayrı verilen kartlı geçiş sisteminde herhangi bir problem yaşamadan odama çıkış ve giriş yaptım. İşlerimi halledip 01:00 civarında uyudum. Saat 02:40 – 02:50 civarında bir anda uyandım ve yatağımda daha önce hiç tanımadığım ve görmediğim bir adamın oturup bana baktığını gördüm. Ne kadar süredir orada olduğu hakkında bir bilgim olmamakla beraber gözlerimi açtığımda şahsın beni izlediğini gördüm. Anın şoku ve korkusuyla ‘Sen kimsin, burada ne işin var?’ diye bağırdım fakat yaşadığım korkudan dolayı olduğum yerden kalkamadım. Sonrasında bahsi geçen kişi bana ‘Sen Nurbanu’nun arkadaşısın, seninle bir şey konuşmam lazım’ dedi ama ben hayatım boyunca Nurbanu adında herhangi bir kişiyle iletişim bile kurmadım. ‘Nurbanu kim? Çık git odamdan.’ diyerek kendimden uzaklaştırmaya çalıştığım bu kişi yaptığı taciz yetmezmiş gibi bir de küstahça ‘Senden bir sigara aldım, onu içip gideceğim’ dedi. ‘Defol git!’ diye bağırdığım sırada hâlâ yaşanılan olay normalmiş gibi ayakkabısını çıkartarak yastığımın olduğu yere koydu. Etrafa baktığımda valizimin üzerinde bana ait olmayan bir ceket olduğunu da gördüm. Bunların yaşandığı saniyelerde korkudan hareket edememiştim fakat ayakkabısının çıkmasıyla birlikte olayın farklı bir yere evirileceğini düşünüp olduğum yerden bir hışımla kalktım ve otel resepsiyonunu aramak için elimi, otel odasında bulunan telefona uzattım. Telefona yöneldiğimi gören bu adam kolumdan tutmaya yeltendi fakat hemen kolumu çektim ve resepsiyonu aradım. Resepsiyon görevlisini çağırdığımı gören şahıs bavulumun üzerindeki ceketini de alarak odamdan kaçarak uzaklaştı. POLİS: RÜYA GÖRMÜŞ OLABİLİR MİSİNİZ? "Resepsiyon görevlisine olayı kapı eşiğinde anlattıktan ve görevli gittikten saniyeler sonra kapım tekrar çalındı ve görevlinin tekrar geldiğini düşünerek kapıyı açtım. Odamdan çıkmadan sağ ve sol koridor devamına baktığımda kolon arkasından sessiz ol anlamında ‘Şşt’ işareti yapan bu adamı tekrar gördüm. Hemen kapımı kilitledim ve polisi aradım. 155’i aradığımda ‘Rüya görmüş olabilirsiniz hanımefendi, emin misiniz?’ sorusu ile karşılaştım. Zaten olayın korkusu ve gerginliği üzerimdeyken bir de böyle bir şeyle itham edildim. Emin olduğumu ve ekiplerin acilen Carmine Hotel 2.kat 221 numaralı odaya gelmesini istedim. Şahsın bu süreçte odamın kapısını bir kez daha tıklatması üzerine odamdan çıkamadım ve bu korkuyla odamda hapis kaldım. Kısa bir süre içerisinde ekibin gelip gelmediğini öğrenmek için resepsiyonu aradığımda ekibin geldiğini ve şahsın götürüldüğünü ilettiler. Bunun üzerine kamera kaydını görmek istediğimi ileterek hapis kaldığım odadan sonunda çıkabildim ve lobiye indim. O sırada 2 erkek misafirin de olduğunu gördüm ve resepsiyon görevlisinden görüntüleri izlemeyi istediğimde ‘Polis götürmedi, arkadaşları parka götürdü’ ifadesini duydum. Haliyle bu kadar korku yaşatan ve ihbar ettiğim kişinin ekip tarafından, şikâyetçi olup olmadığım sorulmadan,bırakıp gidilmesi sinirlenmeme neden oldu. Ekipleri tekrar arayarak şahıs hakkında şikâyetim olduğunu ve gelip almalarını istedim. Ekibi beklerken lobide bulunan 2 erkek şahsında odasına girildiği ve birine yumruk atılırken diğerinin odasında şahsın gömleğini çıkarttığını belirttiler. Erkek misafirlerin şikâyetçi olmayacağını söylemeleri üzerine, ‘Nasıl şikâyetçi olmazsınız, başınıza daha ne gelmesi gerekiyordu?’ dedim ve şikâyetçi olacağımı belirttim. Ekip geldiğinde şahsı alıp ekip aracına bindirdiler ve çantamı almak için odaya çıkıp geldiğimde ‘İn arabadan da barıştıralım sizi.’ Diyerek şahsı arabadan indiren ekip amirine ‘Ne barışması memur bey, neden bahsediyorsunuz. Şikâyetçiyim şahıstan’ diyerek bu saçma tavra son son verilmesini istedim." ARKADAŞLARI ALKOLÜ BAHANE ETMİŞ "Şahısla aynı araca bindirmeye çalışmaları üzerine daha da gerilerek kendi aracımla Cumhuriyet Polis Merkezi’ne gittim. Şahsın da iş nedeniyle Kırıkkale’ye geldiği aynı firmada çalıştığını ileten 2 arkadaşı, ‘Alkollü ne yaptığını bilmiyor, şikâyetçi olmayın.’ dedi. ‘Alkolün hafifletici neden olduğu’ günümüzde; kimseyi rahatsız etme ve taciz etmenin bahanesi olamayacağını, şahıstan ve güvenliğimi sağlayamayan otel yönetiminden ayrı ayrı şikâyetçi olacağımı ve gerek maddi gerek manevi gerekse idari yaptırımların her türlü biçimde uygulanması için sürecin asla ve kattiyen takibini bırakmayacağımı dile getirdim." 'PEŞİNİ BIRAKMAYACAĞIM' "Emniyet’e verdiğim şikâyet tutanağı ve ifademin ötesinde bizzat kendim ayrı olarak Kırıkkale Adliye Sarayı’na giderek Cumhuriyet Başsavcılığı’na da şikâyet dilekçemi ulaştırdım.Hukuki süreci başlattım ve hiçbir şekilde bunun peşini bırakmayacağım. Bu yazıyı okuyan herkesin kendini benim yerime koymasını, o gün, o otelde kendisinin de olabileceği bilincine varmasını istiyorum. Bir kadın olarak, çoğunluğa uyup bunu sineye çekebilirdim ama hakkımı savunmak benim şeref ve haysiyetimin en birincil temsilidir. Olayı yaşayan kişinin erkek veya kadın olmasının bir önemi yok; kimsenin bu ve bunun gibi bir travma yaşamamasını istiyorum. Seyit Muhammet Sarı ve daha niceleri toplumdan temizlensin. Artık hiçbirimiz tacize, psikolojik şiddete ve daha da ötesinde tecavüze ve yahut cinayete kurban gitmesin." Headbang, Çağlan Tekil özel sayısıyla veda ediyor
Rock ve heavy metal yayını Headbang’in kurucusu ve genel yayın yönetmeni Çağlan Tekil’in aramızdan ayrılmasının ardından dergi ekibi yarım kalan sayıyı bitirmek için son kez bir araya geldi. Bu sayıda sadece Headbang yazarları değil, Çağlan Tekil’in kurucusu olduğu Laneth ve Non Serviam dergilerinden ve uzun yıllar çalıştığı Blue Jean dergisinden kalem arkadaşları da yer alıyor. Çağlan Tekil’in 90’lardan bu yana gelen metal maceralarını dostlarının anlattığı özel dosyada, Pentagram’dan Dr. Skull’a, Radyo Eksen ekibinden Laneth tayfasına kadar birçok özel konuk yer alıyor. Ayrıca Çağlan Tekil’in editörlüğünde gerçekleşen son içerik toplantısında karar verilen konularla birlikte yeni röportajlar ve dosyalar da bu sayıda yer alıyor. 30 yıl önce çıkan ilk Pentagram albümünün üzerine 27 sayfalık kapsamlı bir dosya, Paradise Lost’tan Nick Holmes ile karantina muhabbeti, Mayhem’den Necrobutcher ile efsanevi İzmir konserinin perde arkası, İkon Müzesi’nde Rage Against The Machine’in protest geçmişi, Çağlan Tekil imzalı Metalium röportajı, The Satanic Temple’ın sözcüsü Lucien Greaves ve topluluğun felsefesini anlatan “Hail Satan?” belgeselinin yapımcısı Gabriel Sedgwick ile yapılan söyleşiler, dergi ekibinin 2010’ların en iyi metal albümleri seçkisi ve çok daha fazlası bu sayıda yer alıyor. “Kitap-dergi” formatında yayınlanan 6 numaralı Headbang, 13 yıl önce yayın hayatına başlayan derginin 101. ve son sayısı. Headbang 6, Karakarga Yayınları’ndan çıktı. Rasim Öztekin, kavuk teslim töreninin gelirini bağışlayacak
Tiyatro sanatçısı Rasim Öztekin, Şevket Çoruh'a kavuk teslimi yapacağı törenin bilet gelirlerini Çağdaş Yaşamı Destekleme Derneği'ne (ÇYDD) bağışlayacağını duyurdu. Twitter hesabından açıklama yapan Öztekin, "Kavuğu 20 Eylül’de Harbiye Cemil Topuzlu Açık Hava Tiyatrosu’nda özel bir törenle Şevket Çoruh’a teslim edeceğim. İBB’nin desteği ile gerçekleştirilecek gecenin bilet gelirlerini ise Çağdaş Yaşamı Destekleme Derneği’ne bağışlamaya karar verdim" ifadelerini kullandı. Kavuğu 20 Eylül’de Harbiye Cemil Topuzlu Açık Hava Tiyatrosu’nda özel bir törenle Şevket Çoruh’a teslim edeceğim. İBB’nin desteği ile gerçekleştirilecek gecenin bilet gelirlerini ise Çağdaş Yaşamı Destekleme Derneği’ne bağışlamaya karar verdim. Biletler Biletix’te. pic.twitter.com/97OmleqX2i Kavuğun devir teslim töreni 20 Eylül Pazar akşamı Harbiye Cemil Topuzlu Açık Hava Sahnesi’nde gerçekleşecek. Törenin ardından Şevket Çoruh ve Murat Akkoyunlu’nun rol aldığı “Bir Baba Hamlet” oyunu sahnelenecek. Rasim Öztekin, 2016’da Ferhan Şensoy’dan teslim aldığı kavuğu Baba Sahne’nin kurucusu, oyuncu Şevket Çoruh’a teslim edeceğini açıklamıştı.  Öztekin, açıklamasında şu ifadeleri kullanmıştı: "Kavuğu aldığım yaz, kalp yetersizliğinin yanına ciddi ritm problemleri de eklenince doktorum canlı performansı yasakladı. Kalbim, Kavuk'lu olarak tiyatro yapmama izin vermedi. Aslında bir bakıma kalp hastalığı nedeniyle çok sevdiğim tiyatrodan malulen emekli oldum. Projeyi, senaryosunu, çalışma koşullarını seçebildiğim, yorulduğumda dinlenebildiğim sinema ve dizi projelerinde yer alarak sanatın içinde bir şekilde var olarak moral buldum. Durum böyle iken, kavuğu çok bekletmeden bir tiyatrocu kardeşime devretmeye karar verdim. Büyük özverilerle ‘Baba Sahne'yi’ kuran, zorlu koşullarda tiyatro yapmaya ve tiyatroyu yaşatmaya çalışan Şevket Çoruh'a Türk Tiyatrosu'na bugüne kadar yaptığı ve yapacağı katkılardan dolayı kavuğu devredeceğim. Tiyatroya gönül verenleri 20 Eylül'de Harbiye Cemil Topuzlu Açık Hava Sahnesi'nde gerçekleştirilecek Kavuk Devir Teslim Töreni'ne bekliyoruz.” Şevket Çoruh ise yaptığı açıklamada şunları söylemişti: "Kişisel çabalarımızla doğurup seyirci ve meslektaşlarımızın desteği sayesinde büyüttüğümüz yolculuğun, kendi küçük etkisi büyük bir virüs marifetiyle sekteye uğradığı bugünlerde, resmî makamlar tarafından bir başımıza bırakılmışken bizi yine sarıp sarmalayan, yalnız olmadığımızı hatırlatan ustalarımız oldu. Geleneksel tiyatromuzu temsil eden, Kel Hasan Efendi’den İsmail Dümbüllü’ye, ondan Münir Özkul’a, Ferhan Şensoy’a ve Rasim Öztekin’e geçen “kavuk”un bana devredileceğini bugün gururla öğrendim. Bu onuru, tüm ustalarım ve her şeye “rağmen” tiyatro yapmaktan vazgeçmeyen tüm tiyatro emekçileri adına kabul ediyorum. Bu emaneti benden sonra taşıyacak ve tiyatroyu yaşatmak için çalışacak meslektaşımla buluşana kadar; yaşasın sanat, yaşasın tiyatro, yaşasın insan..!"  Kevin Spacey hakkında tecavüz ve cinsel istismar suçlaması
Ekim 2017'de ABD'li aktör Kevin Spacey hakkında birtakım iddialar dile getiren oyuncu Anthony Rapp, New York’ta ismi açıklanmayan bir kişiyle birlikte Spacey aleyhine mahkemeye başvuru gerçekleştirdi. Rapp ve dava dilekçesinde ismi gizlenip sadece C.D. harfleriyle anılan davacı, mahkemeye yaptıkları başvuruda Spacey’den “sübyancı” olarak bahsetti. 80'li yılların başlarında 12 yaşındayken aktörden oyunculuk dersleri almaya başladığını anlatan C.D., Spacey'nin cinsel istismarının 2 yıl sonra başladığını; aktörün kendisine ve 18 yaşın altındaki başka çocuklara ‘tecavüz ettiğini’ öne sürdü. RAPP’İN İDDİALARI Dilekçede o zaman çocuk oyuncu olarak çeşitli yapımlarda rol alan Anthony Rapp'in suçlamaları da yer alıyor. Rapp’in iddialarına göre Kevin Spacey, New York'taki evinde 1986 yılında verdiği bir parti sonrasında o zaman 14 yaşında olan Rapp'le baş başa kaldı. Yine iddiaya göre Rapp uyurken Spacey ona sarkıntılıkta bulundu; Rapp de önce banyoya kaçtı, ardından da evi terk etti. SPACEY: HATIRLAMIYORUM Anthony Rapp, bu iddiasını ilk kez dile getirdiğinde Spacey olayı hatırlamadığını söylemiş, Twitter üzerinden yaptığı açıklamada “Eğer böyle davranmışsam ona ciddi bir özür borçluyum. Bu sarhoşluğun etkisiyle yapılan yakışıksız bir davranış olmalı. Bunca yıl bu duyguları içinde taşıdığı için üzgünüm” paylaşımını yapmıştı. Bir süredir kameralardan uzak duran Kevin Spacey, hakkındaki suçlamaları reddediyor. Bu hafta 8 film vizyona girecek
Türkiye'deki sinema salonlarında bu hafta 2'si yerli 8 film vizyona girecek. FIRTINALI SOYGUN Michael Polish'in yönettiği; Emile Hirsch, Mel Gibson, Kate Bosworth, David Zayas ve Stephanie Cayo'nun başrollerinde oynadığı "Fırtınalı Soygun" izleyici ile buluşacak. Dram ve aksiyon ağırlıklı film; büyük bir kasırganın vurduğu sırada bir soygunun altından kalkmaya çalışan çete üyeleri ile insanları koruyarak bu soygunu engellemeye çalışan polisin hikayesini anlatıyor.  YENİ MUTANTLAR Maisie Williams, Anya Taylor-Joy, Charlie Heaton, Alice Braga ve Blu Hunt'un rol aldığı "Yeni Mutantlar"ı, Josh Boone yönetti. X-Men evreninde geçen film, mutant olduklarını travmatik olaylarla keşfeden bir grup gencin, bulundukları mutant rehabilitasyon merkezinin sandıkları gibi bir yer olmadığını keşfetmeleriyle gelişen olayları konu ediniyor. Görüntü yönetmenliğini Peter Deming'in üstlendiği ABD yapımı film; bilim-kurgu ve aksiyon meraklılarının ilgisini çekmeye aday.  SİLAHLAR FORA Daniel Radcliffe'in başrolünde yer aldığı haftanın bir diğer aksiyon filmi "Silahlar Fora"; yanlış insanlara çattıktan sonra ellerine bağlı silahlarla uyanan bir adamın, kaçırılan eski sevgilisini kurtarmaya çalışma hikayesini beyaz perdeye taşıyor. Daniel Radcliffe'ye Samara Weaving, Rhys Darby, Ned Dennehy ve Natasha Liu Bordizzo'nun eşlik ettiği filmin yönetmen koltuğunda Jason Lei Howden oturuyor.  KARANLIĞIN İÇİNDEN David Ryan Keith'in yönettiği "Karanlığın İçinden"in başrollerinde Kendra Carelli, Paul Flannery ve Mark Wood oynuyor. Korku ve gerilim türündeki film; ebeveynlerinin ortadan yok olmasının arkasındaki sır perdesini aralamaya çabalayan, psişik güçlere sahip bir adamın başından geçenleri ele alıyor.  UZUN ZAMAN ÖNCE Esra Bezen Bilgin, Onur Dikmen, Sevinç Erbulak, Serdar Orçin ve Nihan Okutucu'nun başrollerinde oynadığı "Uzun Zaman Önce"nin yönetmenliğini Cihan Sağlam üstlendi. Dram türündeki film; bir süredir ilişkilerinde problemler yaşadığı eşinin kendisini aldattığını düşünen bir adamın hikayesini anlatıyor.  DENEY Birol Kurt'un yönettiği "Deney", Rusya'da gerçekleştiremediği tehlikeli bir deneyi Türkiye'de hayata geçiren Albay Vladimir ile ifa ettiği deneyin gelişimini odağına alıyor. Selçuk Kılıç, Serdar Yıldırım, Ercüment Fidan, Büşra Acar ve Emel Genç gibi isimlerin rol aldığı film, gerilim tutkunlarının ilgisini çekmeye aday.  HADİ GİDELİM Dan Scanlon'un yönettiği haftanın animasyonu "Hadi Gidelim", dünya üzerinde sihrin var olup olmadığını keşfe çıkan iki kardeşin hikayesini beyaz perdeye taşıyacak.  BREAK THE SILENCE: THE MOVIE Yarın vizyona gerecek yapımların yanı sıra; ünlü K-Pop grubu BTS üyelerinin çıktıkları turneyi anlatan "Break the Silence: The Movie" adlı belgesel de izleyici ile buluşacak.  Yangına ilk müzik atılıyor
Işıl ÇALIŞKAN Pandeminin canlı müzik dünyasında açtığı yara derinleşiyor. Müzisyenler ise büyük çıkmazda. Henüz birinci dalganın etkilerini atlatamamışken şimdi yeni yasaklar gündeme geliyor. İçişleri Bakanlığı’nın 81 il valiliğine gönderdiği “Covid-19 Tedbirleri” konulu ek genelgede, lokanta, restoran, kafe ve benzeri işletmelerin müzik faaliyetlerine kısıtlama getirildiği bildirildi. Buna göre restoran, kafe ve benzeri tüm yeme-içme ya da eğlence yerlerinde saat 24.00’ten sonra müzik yayınına hiçbir şartta izin verilmeyeceği açıklandı. Karar ve kısıtlamalardan dolayı “istikrarsızlık içinde sıkışmış” olduklarını söyleyen müzisyenler, bunca şey serbestken önce müziğin susturulmasına tepkili. Müzik dünyasıyla bu yasağın kendilerini nasıl etkileyeceğini konuştuk. ASLINDA “GÜVENCE İÇİN FONUMUZ YOK” DİYORLAR Karar ve kısıtlamalardan dolayı arada kaldıklarını ifade eden müzisyen Jehan Barbur, “Kesin bir karar alınsın artık. Böylece biz sanatçılar da, işletme yerleri de, dinleyiciler de bundan sonraki pandemi dönemi için bir yaşama çizelgesi belirleyebilsin. Biz de mesleki anlamda önümüzü görmüş oluruz. Çünkü alınan karar ve kısıtlamalardan dolayı biz de bir istikrarsızlık içinde sıkışmış durumdayız. Ya hiç olmasın ya da olsun” diyor. Kısıtlamanın belli bir saatle sınırlandırılmasını anlamsız bulduğunu ifade eden Barbur, “Koronavirüs belli bir saatten sonra yayılmıyor. Daimi yayılan, bulaşıcılık oranı ortada olan, sayıları bizimle her ne kadar sağlıklı bir şekilde paylaşılmasa da belli ki kontrol altına alınamayan bir durum arz etmekte. Dolayısıyla 12.00’den sonra müziğin yasaklanması bir göz boyama, önlem alıyoruz minvalinde bir alt metin barındırıyor ve bana samimi gelmiyor” diye konuşuyor. Bu tür kısıtlamaların “Buyurun siz işinizi yapın, biz size yapmayın demiyoruz” alt metni içerdiğini belirten müzisyen, bunun da iş kısıtlaması gelen mecralara hiçbir şekilde bir güvence sağlayamayacakları anlamı taşıdığını söylüyor. Barbur, “Ben bu tür kısıtlamaların ‘sizi yüzde yüz işinizden men etmiyoruz çünkü men edersek sizi güvence altına alabileceğimiz bir fonumuz yok’ anlamı taşıdığı ve bunun ulu orta görüldüğü kanısındayım” diyor. SARAY ÇALGICISI DEĞİLSENİZ YANDINIZ Tüm bu gelişmelerin kendisini şaşırtmadığını belirten müzisyen Güvenç Dağüstün ise şöyle konuşuyor: “Ayasofya gibi bir kültür mirasını bile koruyamayıp müze statüsünü yok eden, cami yapan, o camiyi de bu pandemi şartlarında bir şov ile 350 bin kişinin katılımıyla açan bir hükümetten sanatla, sanatçıyla ilgili hassasiyetler beklemekten vazgeçeli çok oluyor. Dört aya yakın karantina boyunca evlerinde oturmak zorunda kalan müzisyenler belki biraz olsun bu yaz döneminde kendilerini toparlayıp borç ödemeye başlamışlardı. Şimdi yine adeta ‘yangında ilk yakılacak’ müzisyenler oluyor. Saray çalgıcısı değilseniz zaten yanmışsınız. Ama dediğim gibi, ne şaşırıyorum ne de bu hükümetten herhangi bir beklentim var.” Dağüstün, “Üzerine görev düşen; müzik meslek birlikleri. Eğer bu dönemde müzik meslek birlikleri, üyeleri için bir çözüm üretemiyorsa lütfen dükkânı kapatıp gitsinler. Müzisyen arkadaşlarıma önerim ise sendikalaşmak! Böyle bir yapılanmanın içinde olurum. İlgilenenler gelsinler, oturalım, konuşalım...” ŞARKILAR SADECE EĞLENDİRMEZ! Müziğin günah keçisi olduğunu söyleyen müzik yazarı Murat Meriç de şöyle konuşuyor: “Artık alıştık: Müzik günah keçisi. Her durumda ilk susturulan o oluyor. Sebebi açık aslında: İktidar müzik sevmiyor ve onu eğlenceyle bir tutuyor. Konser dinlemekle eğlenmek arasındaki fark onları ilgilendirmiyor çünkü bizi yönetenlere sorarsanız ikisi de bir. Müzik sevmeyen, konsere gitmemiş, hayatında hiç eğlenmemiş insanlara bunu anlatmanız mümkün değil. Oysa müzik yası da kayıt altına alır, ölenin arkasından ağıtlar yakılır. Şarkılar sadece eğlendirmez, tarihe not düşer ve yaşananları kuşaktan kuşağa aktarır. Pandemi açısından bakalım: Böylesi bir dönemde insanların dip dibe olmasını istememek gayet doğal, yapılması gereken de bu ama toplu namazlar devam ederken, partinin kuruluş yıldönümünde yan yana gelinirken, düğünler hâlâ sürerken açılmasına izin verilen mekânlarda çalınan müziği susturmak akıl alır gibi değil.” “Üstelik bunu, art arda ortama düşen tuhaf eğlence görüntülerinden yola çıkarak yapıyorlar” diyen Meriç sözlerini şöyle sürdürüyor: “Çok basit bir şey var: Belli kurallar çerçevesinde mekânların açık olmasına izin veriliyorsa müziğe karışılmamalı. Basit bir denetim mekanizmasıyla kontrol altına alınabilecek bir durumun cezasını hiç suçu olmayan müziğe kesiyorlar. Bugün bunu yapan yarın sesi tamamen kapatacak. Paragrafa ‘artık alıştık’ diyerek başladım ama alışmamalıyız. Yazık ki sesimizi yükseltecek bir örgütlenme bile yok. Her şeyden önce galiba bunu konuşmamız gerekiyor.” İdam cezası, ölüm ve hakikat!
Küçük bir çocukken henüz çiçeği burnunda avukat olan teyzemle dolanır dururduk sokaklarda. O zamanlar Ankara’da, şimdi yerinde yeller esen, Set Café, Piknik ya da Sergen Pastanesi en çok gittiğimiz mekânlara dönüşürdü. Haftada bir gün de yolumuz AST’a ( Ankara Sanat Tiyatrosu) düşerdi. Dönemin en çok izlenen oyunlarından biri de, Faruk Erem’in kitabından yola çıkılarak sahneye taşınan, “Bir Ceza Avukatının Anıları”ydı. O küçücük halimle oyunu kaç kere izlediğimi hatırlamıyorum. Demek ki, genç bir hukukçu olan teyzem oyunla kendi işini özdeşleştiriyor, mesleğinde insana ait yanları çıkartıp içinde tartımlıyordu. Hâlâ aklımda ellenmeden duran sahnelerden biri, yanlış karar veren hakimin bir masumu idam sehpasına yollamasıydı. Hakim yıllar sonra hakikati anlasa da iş işten geçmiş, olan olmuştu. Kerim Afşar’ın o yumuşacık sesi durumun vahametinin üstünü örtmeye yetmiyordu. 80’li yılların soğuk ikliminde Necdet Adalı’dan başlayarak arka arkaya idam cezaları uygulanmaya başlanmış, hatta yaşı büyülterek Erdal Eren de ölüme yollanmıştı. AST, dönemin ağırlığına rağmen itirazını yüksek sesle yapıyor, idam cezasını insani olan bir arenada tartışmaya açıyor, insan hakları gibi çokça ötelenen bir kavramı yeniden hatırlatıyordu. Aslına bakarsanız, idam cezası, ülkemizde 2001 Anayasa değişikliğine kadar çok tartışıldı. Barış zamanında idam cezasının kaldırılmasının ardından 2004 Anayasa değişikliği ile, savaş zamanında da kaldırılmak suretiyle, ölüm cezası tarihe mal oldu. Tümüyle kaldırma süreci, İnsan Hakları Avrupa Sözleşmesi ve uygulaması ile uyum sağlamak için de önemli bir adıma dönüştü. Şimdilerde ise, idam cezası, gündelik siyaset dilinde zaman zaman yeniden parlatılmak istenen zorlama bir tartışmanın odak noktası! Geçtiğimiz sezon Ankara Devlet Tiyatrosu’nda Akif Yeşilkaya’nın sahnelediği “On İki Öfkeli…”, aynı zamanda kült bir filmdir de. Varlıklı bir büyük şehrin kenar mahallesinde yaşayan bir azınlık mensubu genç, babasını öldürmekle suçlanır. Son karar ise jürinindir. Daha başlangıçta deliller ve tanıklıklar gencin idam cezasına çarptırılacağı bilgisi öne çıkar. Oyunda da filmde de, jürili sisteme yönelik bir eleştiri konu edilir. Ancak daha önemlisi kişilerin çokca öznel dayanaklarla idam cezasını öne sürdüğünü görürüz. Üstelik adına azınlık diyelim, ötelenen, kayıtsızlıkla ya da menfaatle suçlanan kesimler diyelim, siyasi olarak ayrı bir perspektiften bakan diyelim, bunların hepsi jürinin hızlı bir idam kararı vermesini kolaylaştırıcı unsurlar olarak karşımıza çıkar. Ta ki hakikat konuşulmaya başlanana kadar… Albert Camus’nün “Giyotin Üzerine” ile Arthur Koestler’in “Darağacı Üzerine” yazılarını birleştirilerek 1957’de Paris’te “İdam Cezası” adlı altında çıkan ve bizde Ali Sirmen çevirisiyle “İdam” olarak basılan kitabı çokca elime almışımdır. Koestler, Ortaçağ’da İngiltere’de yankesiciliğin cezasının ölüm olduğunu bildirir. Ama işin tuhaf yanı şudur: Yankesicilik suçunun en çok işlendiği yerler ise, idam cezalarının infaz edildiği alanlardır. Yankesiciler, meslektaşı asılırken kendi işini yürütmektedir. Bu da cezanın aslında caydırıcı olmadığını tekrar tekrar hatırlatır. Şu bir gerçek ki, hukuk açısından, idam cezasını geri getirmek için Anayasa değişikliği ötesinde, Türkiye’nin Avrupa Konseyi üyeliğinden çıkması ile sonuçlanabilecek bir süreci de başlatabilir. Bu işin siyasi yanı. Ancak, idam cezası tartışması siyaset ötesinde bir dili kendine aracı kılmak zorunda. Kendi adıma işin insani ve vicdani boyutuyla daha çok ilgilenerek yerindelik açısından da, kadın ve hatta çocuk katilleri için bile olsa, ölüm cezasının geri getirilmesinin, ulaşılmak istenen amaca hizmet etmeyeceği düşüncesindeyim. Sorunu bugüne kadar araçsallaştıran pek çok sanat yapıtı çıktı karşımıza. İyi ki çıktılar! Şu bir gerçek ki, idam cezası toplumsal ve psikolojik boyutları ile “yetişkinlerin eğitimi” yönüyle de ele alınmaya muhtaç bir konu. Toplumda güvenlik önlemlerinin hukuku etkili kılmak için geliştirilmesi ve bu yönde toplumda bir inanç oluşturulması önem taşımakta. “Herkes için insan hakları” eğitiminin de yaygınlaştırılması gerekir; kaldı ki insan hakları konusunda ortak bir dil ve kültürün oluşturulması, evrensellik penceresinden bakmakla mümkün olabilir. Oscar ödüllerinde 'en iyi film' dalı için 4 yeni kriter
Oscar ödüllerini dağıtan Amerikan Sinema Sanatları ve Bilimleri Akademisi, yeterince temsil edilmeyen ırksal veya etnik grupların, kadınların, LGBTİ + bireylerin, bilişsel veya fiziksel engellilerin, sağır veya işitme güçlüğü çekenlerin temsilini sağlamak için yeni kriterler belirlediğini duyurdu. Bu hareket, Oscar törenlerinin, adaylarında çeşitlilik eksikliği nedeniyle tutarlı bir şekilde eleştirilmesinin ve “Oscar çok beyaz” şeklinde protesto kampanyalarının ardından geldi. Akademi’den yapılan açıklamada, “Standartlar, sinemaya giden seyircilerin çeşitliliğini daha iyi yansıtmak için ekranda ve kamera arkasında eşit temsili teşvik etmek için tasarlandı” denildi. KRİTERLER İlk kriter, başrol oyuncusunun yeterince temsil edilmeyen bir gruptan olması ve yan rollerin yüzde 30’unun azınlıklardan oluşması ya da filmin, bu toplulukların yaşadığı sorunlara işaret etmesi olarak belirlendi. İkinci kriter, sahne arkası yönetici ekibin veya teknik ekip üyelerinin tarihsel olarak dezavantajlı gruplardan seçilmesi; ayrıca bu grubun kadınları, farklı ırkları, LGBTİ’leri ve engellileri de kapsaması oldu. Diğer iki kriterse, yeterince temsil edilmeyen kişilere staj ve eğitim sunulması, ayrıca filmin pazarlama ve dağıtım ekiplerinde aynı çeşitliliğin sağlanması olarak belirlendi. Söz konusu yeni kriterler, 2024’te düzenlenecek 96. Akademi Ödülleri ile birlikte hayata geçirilecek. Netflix, yeni Türk filmi 'Mücadele Çıkmazı'nı duyurdu
Netflix'e yeni bir Türk filmi geliyor. Başrolünde Çağatay Ulusoy'un olacağı filmin ismi "Mücadele Çıkmazı" olacak. Filmin çıkış tarihi ile ilgili Netflix tarafından herhangi bir açıklama yapılmadı. Netflix'in yaklaşmakta olan yeni Türk filminde Çağatay Ulusoy'u, hayatını çöp toplayarak kazanmaya çalışan bir baba olarak göreceğiz. Yollarımız yine kesişti @cagatayulusoyy #MücadeleÇıkmazı yakında sadece Netflix’te! #MenajerimiAra pic.twitter.com/6Z8lxuYsl1 Ranini isimli platformda yer alan bilgilere göre Çağatay Ulusoy'a Turgay Tanülkü, Emir Ali Doğrul, Ersin Arıcı ve Selen Öztürk gibi isimler eşlik ediyor. Mücadele Çıkmazı, OGM Pictures tarafından yürütülen bir film olarak karşımıza çıktı. Şirket tarafından yapılan açıklamalara göre filmin senaryosu, Ercan Mehmet Erdem tarafından kaleme alındı. Erdem'i fenomen dizi Behzat Ç.'den biliyoruz. Öte yandan Ayla isimli etkileyici filmin yönetmenliğini yapan Can Ulkay, Mücadele Çıkmazı'nda da karşımıza çıkacak. FİLMİN DUYURUSU, 'MENAJERİMİ ARA' İSİMLİ DİZİ ARACILIĞIYLA YAPILDI Dün akşam yayınlanan Menajerimi Ara isimli diziye konuk olan Çağatay Ulusoy, dizideki bir sahnede "Mücadele Çıkmazı" isimli bir projenin senaryosunu inceliyordu. İşte bu sahneden kısa bir süre sonra Netflix Türkiye'nin Twitter hesabından bir paylaşım yapıldı. Yapılan paylaşımda "Yollarımız yine kesişti" ibaresine yer verildi. Mücadele Çıkmazı'yla ilgili daha detaylı bilgilerin, önümüzdeki günlerde gün yüzüne çıkması bekleniyor. Altın Koza'da Ulusal Öğrenci Kısa Film Yarışması finalistleri ve jürileri açıklandı
Türkiye’deki güzel sanatlar ve iletişim fakültelerinin sinema-televizyon bölümlerinde öğrenim gören öğrencilerin filmlerinin yarışacağı 27. Uluslararası Adana Altın Koza Film Festivali Ulusal Öğrenci Kısa Film Yarışması finalistleri belli oldu. Ana jürisini sinema yazarı Banu Bozdemir, oyuncu Baran Şükrü Babacan ve yönetmen Can Evrenol’un oluşturduğu yarışmaya başvuran 117 film arasından, 4 kategoride toplam 22 film yarışmaya hak kazandı. Ulusal Öğrenci Kısa Film Yarışması’nın ödülleri, festival kapsamında gerçekleşecek ödül töreninde sahiplerine takdim edilecek. Türkiye’nin farklı illerindeki birçok üniversiteden öğrencinin başvurduğu Ulusal Öğrenci Kısa Film Yarışması’nın ön değerlendirmeleri 24 Ağustos-8 Eylül 2020 tarihleri arasında yapıldı.  Ana jüri üyeliğini sinema yazarı Banu Bozdemir, oyuncu Baran Şükrü Babacan ve yönetmen Can Evrenol’un üstlendiği yarışmanın “Belgesel” kategorisinde 6; “Canlandırma” kategorisinde 4; “Deneysel” kategorisinde 5 ve “Kurmaca” kategorisinde 7 olmak üzere toplam 22 kısa film yarışacak. Ana jürinin değerlendirmelerinin ardından her bir kategoride En İyi Film Ödülü’nü kazanan yapım belirlenecek ve her kategorinin en iyi filmine 10 bin TL tutarında para ödülü verilecek. Ulusal Öğrenci Kısa Film Yarışması’nın kazananları, 27. Uluslararası Adana Altın Koza Film Festivali’nin ödül töreninde açıklanacak. Netflix, Beren Saat’in talebi üzerine ‘yayın günü’ geleneğini bozdu
Başrollerinde Beren Saat ve Mehmet Günsur’u buluşturan Atiye dizisinin ikinci sezonunun tüm bölümleri, 10 Eylül Perşembe günü dijital yayın platformu Netflix’te yerini alacak. Takipçileri tarafından merakla beklen dizi, Netflix’in diğer orijinal yapımlarının aksine cuma günü değil, perşembe günü yayınlanacak. Netflix’in bu kararında, dizide Atiye karakterini canlandıran Beren Saat’in talebinin etkili olduğu öne sürüldü. SAAT’İN ‘PERŞEMBE UĞURU’ Türkiye’de izleyici tarafından büyük ilgi gören Aşk-ı Memnu dahil olmak üzere, son dört projesi de perşembe günü yayınlanan Beren Saat, iddiaya göre bu konuda bir ‘toteminin olduğunu’ söyledi. Netflix de Saat’in bu talebine olumlu karşılık vererek dizinin ikinci sezon bölümlerini cuma değil, perşembe günü yayınlama kararı aldı. Atiye dizisinin ilk sezon bölümleri, geçen yıl 27 Aralık 2019 Cuma günü yayınlanmıştı. NETFLIX’İN CUMA KURALI Netflix’in kendi yapımı olan içerikleri cuma günü yayınladığı biliniyor. Platformda yayınlanan yabancı orijinal içeriklerin yanında, Türkçe içerikler ve yapımlar da cuma günü yayına veriliyor. Netflix’in Türkçe dizilerinden Aşk 101, 24 Nisan 2020, Hakan Muhafız da 14 Aralık 2018 tarihinde olmak üzere ilk kez cuma günü yayınlanmıştı. Hakan Muhafız'ın ikinci sezon yayın tarihi de yine cuma gününe (26 Nisan 2019) denk gelmişti. ATİYE DİZİSİNİN KONUSU Senaryosu Jason George, Nuran Evren Şit ve Fatih Ünal tarafından kaleme alınan Atiye, aksiyon ve fantastik türünde Netflix'in ikinci Türk orijinal internet dizisi. Dizi, yazar Şengül Boybaş'ın ‘Dünyanın Uyanışı’ adlı eserinden uyarlandı. Dizide İstanbul’da yaşan bir ressam olan Atiye’nin, evrensel sırları ve aynı zamanda kendi geçmişiyle bağları olan bir arkeolojik sit alanını keşfetme macerası anlatılıyor. Yapımda Beren Saat ve Mehmet Günsur’un yanı sıra, Metin Akdülger, Melisa Şenolsun, Başak Köklükaya ve Civan Canova gibi isimler de rol alıyor.  Tenet filminin ABD'deki gişe geliri açıklandı
Fotoğraf: Arşiv 41 ülkede 26 Ağustos'ta gösterime giren Tenet filmi, 4 Eylül itibarıyla ABD'de seyirciyle buluşmaya başladı. 2810 lokasyonda gösterime giren film, vizyondaki ilk üç gününde 20,2 milyon dolar hasılata erişti. Box Office Türkiye'nin aktardığına göre, pazar günü itibarıyla Tenet'in gişe verilerine basına değerlendiren Warner Bros., ilk sonuçlardan memnun olduklarını, Tenet'in vizyon macerasının bir "sprintten çok maraton" olduğunu belirtti. Pandemi döneminde açılışını gerçekleştiren bir filmle başka durumları karşılaştırabilecek bir bağlamın olmadığını belirten stüdyo, bu sonuçları Covid-19 öncesi dönemle karşılaştırmanın haksız ve temelsiz olacağını düşünüyor. Çin'de de 29,6 milyon dolarla açılışını gerçekleştiren Tenet, dünya genelinde şu ana kadar 146,2 milyon dolar hasılata erişti. Tenet'in ardından Box Office ABD'nin ikinci sırasında yer alan yapım ise Yeni Mutantlar (The New Mutants) oldu. İkinci hafta sonunda 2,88 milyon dolar hasılat toplayan film, ABD'de toplamda 11,6 milyon dolara ulaştı. Gösterimdeki dördüncü hafta sonunu geride bırakan Russell Crowe'lu gerilim filmi Unhinged ise 1,67 milyon dolar elde ederek üçüncü sırada yer aldı ve toplamda 11,3 milyon dolar hasılata erişti. FİLM HAKKINDA Tenet, suç ve bilim-kurgu türlerini harmanlayan, atmosferiyle Inception'ı anımsatan bir ajan filmi. Filmin başrollerinde Robert Pattinson, John David Washington, Elizabeth Debicki, Aaron Taylor-Johnson ve Kenneth Branagh bulunuyor. Tenet, dünyayı büyük bir tehlikeden kurtarmak için savaşan bir kahramanın hikayesini konu ediyor. Gerçek zamanın ötesinde bir yerde uluslararası bir casusluk görevini yerine getirmeye çalışan kahraman, dünyayı kurtarabilmek için savaşmak zorunda kalır. Üçüncü Dünya Savaşı’ndan daha büyük bir tehlikeyi durdurmaya çalışan kahraman, casusun alacakaranlık dünyasında zorlu bir yolculuğa çıkar. Süleyman Turan, aramızdan ayrılışının birinci yılında anılıyor
Yeşilçam oyuncusu ve çizer Süleyman Turan'ın vefatının üzerinden bir yıl geçti. Asıl adı Süleyman Başturan olan usta oyuncu, 19 Kasım 1936'da İstanbul Kadıköy'de dünyaya geldi. İlk ve orta öğrenimini Kadıköy'de tamamlayan sanatçı, bir röportajda, mezun olduğu Haydarpaşa Lisesi'ne ilişkin şunları aktarmıştı: "Haydarpaşa Lisesi'nde okudum. İzzet'le (Günay) aynı sınıftaydık. Göksel (Arsoy) vardı aynı okulda. Yine aynı okulda kader birliği yaptığım bir arkadaşım daha vardı, Tunç Oral. Biz ona 'Çakır' deriz. Üstelik o, benim gençlik dönemimde, birlikte çok hızlı birtakım maceralara girdiğimiz bir arkadaşım. Sonra geldik sinemada buluştuk." Usta sanatçı, henüz çocukken sanatla ilgilenmeye başladı. Halkevlerine giderek oralarda çalışmalar yapan Turan, resim atölyelerine katılıp resim yapmayı öğrendi. Süleyman Turan, her fırsatta Kadıköylü olmakla övünürken, bir açıklamasında Kadıköy sevgisini şu sözlerle aktarmıştı: "Bir ayrıcalık gibi geliyor bana Kadıköylü olmak. İstanbul'da böyle semtler vardır. Gariptir, oraları hep sanatçı yetiştiren muhitler gibidir. Kadıköy kocaman bir dünyaydı. Bu tarafı, İstanbul tarafını pek bilmezdik. Ben üniversiteye başlayana kadar gerçekten bilmiyordum." Liseyi bitirdikten sonra İstanbul Üniversitesi İngiliz Filolojisi bölümüne giren Turan, mezun olmadan, üçüncü sınıfta okuldan ayrıldı. YETENEK YARIŞMASINDA BİRİNCİLİK  Sanatçı, okuldan ayrıldıktan sonra vatani görevini yapmak üzere yedek subay olarak askere gitti. Askerdeyken gönüllü olarak Kore Savaşı'nda görev yapan Türk Birliği'ne katılan usta oyuncu, NATO askerleri arasında düzenlenen tiyatro yarışmasına Türk askerlerle birlikte İngilizce yazılan bir piyesle katıldı ve oyun birinci seçildi. Başarılı oyuncu, bu başarının ardından sahne sanatlarına yöneldi. Tokyo'da bir gece kulübünde gerçekleşen film çekimine şahit olan sanatçı, Brezilya-Japonya ortak yapımı filmde figüran olarak yer aldı. Turan, askerden sonra Uzak Doğu ve Amerika'da bir süre daha yaşam sürdürmesine ilişkin yaptığı bir açıklamada, şunları söylemişti: "Bizim grupla birlikte dönmedim. Bu da benim Japonya, Amerika, Almanya ve Azor Adaları'nda çok uzun bir süre daha dolaşmamı sağladı. Sonra geldim, bir iki defa da 'Parasız nasıl gidilir?' denedim. Onu da yaptım sonra. İlkinde param vardı. İkincisinde bir gofret alınca bitecek kadar param vardı ama oldu, gittim, geldim. Asla dürüstlükten şaşmadım. Ufacık ufacık esprilerle, şirinliklerle götürdüm, keyifliydi. Her şeyi parayla halletmekten daha keyifliydi. Bunların hepsi 1963'ten önceydi. Sonra döndüm. İnsanın içinde hep farklı şeyler yapmaya zorlayan bir potansiyeli var. Bu potansiyelin, ait olduğu yere kanalize edilmesi gerekiyor. Onun arayışı içinde oldum. Bu, sanat olur diye düşünüyordum, creative bir şey yani. Bir şeyler üretmek gerekiyor. Sonra resim çalışmalarımı profesyonel hale getirdim. Ondan sonra 1962'de de tiyatro serüveni başladı." TİYATROYA İLK ADIM İlk kez bir tiyatro oyunuyla İstanbul'da sahneye çıkan Turan, tiyatro oyuncusu Saim Alpago'nun kurduğu özel tiyatroya sık sık gidip geldi. Selim Naşit, Altan Karındaş, Erdoğan Sıcak, Gürdal Onur, Üner İlsever ve Tülin Oral'ın yer aldığı tiyatroda bütün rolleri ezberleyen Turan, "Ben de Gürdal'ın iyi arkadaşıyım. Gidiyorum, geliyorum kulise. Meraklıyım da. Bir oyun oynuyorlar, ben onu seyrederken ezberledim falan. Bir gün Selim Naşit gelmedi. Saim Bey beni yakaladı ve sahneye atıverdi. İnanılır gibi değildi. Korkunç bir şey. Ondan sonra tiyatro başladı." değerlendirmesinde bulunmuştu. Süleyman Turan, "Bunun sinemaya girmek için nezih, doğru dürüst bir yol olduğunu düşünüyorum." fikriyle 1963'te Ses dergisinin açtığı yarışmayı kazanarak sinemaya adım attı. Aynı yıl yarışmada Ajda Pekkan ile Ediz Hun birinci seçildi. Osman Seden'in yönettiği ve başrollerde Türkan Şoray, Tamer Yiğit, Öztürk Serengil, Hulusi Kentmen'in olduğu "Sayın Bayan" adlı filmle, Turan'ın sinema kariyeri başladı. Nispeten küçük bir rolü olan Turan, bir sonraki filmi "Koçum Benim"de ise Ayhan Işık ile beraber daha büyük bir rol oynadı. Sanatçı genellikle "esas oğlanın sadık dostu" rollerinde, sevecen tiplemesiyle başarılı olup Türk izleyicisinin beğenisini kazandı. Bir dönem dergi ressamı olarak çalışan Turan, filmlerin dışında uzun zaman karikatür ve resim yaptı. Çizimleri "Akbaba" dergisinde yayımlandı.  Başarılı oyuncu, Akşam gazetesinde çizgi roman çizmeye başladı. Senaryolarını da yazan Turan, bu arada afişler ve kitap kapakları yaptı, Sabah gazetesinde 15 yıldan uzun süre çizgi roman çizdi. "Dikkat Kan Aranıyor" adlı 1970 yapımı filmde Ekrem Bora ile oynayan Turan, akıl hastanesinden kaçan deli rolü ile akıllarda kalan bir performans gösterdi. Usta oyuncu, 1971'de Yılmaz Güney ile oynadığı "Yarın Son Gündür" adlı filmde rolüyle 9. Antalya Film Şenliği'nde, "Güllü" filmindeki rolüyle 1972'de gerçekleşen Antalya Film Festivali'nde "En İyi Yardımcı Erkek Oyuncu" ödülüne layık görüldü. Oyuncu Türkan Şoray "Güllü" filmine ilişkin, "Çok sevdiğim Süleyman Turan, sempatikliğiyle Güllü filmine güç verdi." ifadelerini kullanmıştı. Birkaç sene sinemadan uzaklaşan Turan bu dönemde çizgi-roman ve senaryo yazarlığı yaptı. Sanatçı, TRT'den gelen bir teklifi değerlendirerek sesli çekilen ilk dizi filmlerden biri olan "Sarıpınar 1914"te oynadı. "Dönme Dolap" (1983), "Baş Belası" (1982) ve "Sevgili Dayım" (1977) filmlerinin senaryolarını da kaleme alan sanatçı, kariyeri boyunca 193 filmde oynadı. Süleyman Turan, İstanbul Kadıköy'deki evinde 10 Eylül 2019'da geçirdiği kalp krizi sonucu hayatını kaybetti. Yönetmen Tunç Başaran, 1966'da film çekimleri sırasında arkadaş olduğu Turan için, İKSV tarafından Onur Ödülü aldığı sırada, şunları söylemişti: "Hiç ayrılmadık. Benim en çok çalıştığım aktör Süleyman, Süleyman’ın en çok çalıştığı yönetmen de bendim. Çok iyi aktördür. Her türlü rolün altından kalkar, mükemmeli arar, oynadığı sahneleri beğenmez, tekrar çekimini ister. Büyük foto direktörümüz Kriton İlyadis onun için bir sette 'Tunç, bilirsin bu adam çok sinematografiktir.' demişti. Oyuncudur o ama ressamdır aynı zamanda. Çizgi romanlarıyla da ünlüdür. Bir de sabahları uyanamamasıyla. O benim vazgeçemediğim oyuncudur. İhtiyarlamayan delikanlısıdır Türk sinemasının. Türk sinemasının büyük kazancıdır. Turanların turanı, baş turan... Sinemamız Süleyman Turan gibi bir aktöre sahip olduğu için gurur duymalıdır; ben onunla gurur duyuyorum." Altın Portakal Ulusal Yarışma jürileri belli oldu
57. Antalya Altın Portakal Film Festivali için geri sayım başladı. Antalya Büyükşehir Belediye Başkanı Muhittin Böcek'in başkanlığında düzenlenecek festivalin ulusal yarışmalarının jüri üyeleri belli oldu. Bu yıl Ulusal Uzun Metraj Film Yarışması'na senarist, oyuncu, yönetmen ve yazar Ercan Kesal başkanlık edecek. Senarist-gazeteci-yazar-oyuncu Gülse Birsel, senarist ve yönetmen Kıvanç Sezer, oyuncu ve seslendirme sanatçısı Taner Birsel ile gazeteci-yazar-tiyatro eleştirmeni Zeynep Oral jürinin diğer değerli üyeleri olarak ödüllerin sahiplerini belirleyecek. 10 filmin yarışacağı Ulusal Belgesel Film Yarışması jürisi; Bingöl Elmas, Köken Ergun ve Kurtuluş Özgen'den oluşurken, festivalin Ulusal Kısa Metraj Film Yarışması'na seçilen 12 filmi Cemre Ebuzziya, Müge Turan ve Ömür Atay'dan oluşan jüri değerlendirecek. ULUSAL UZUN METRAJ FİLM YARIŞMASI'NIN JÜRE BAŞKANI ERCAN KESAL Festivalin bu yılki Ulusal Uzun Metraj Film Yarışması'na, sinemacı, yazar Ercan Kesal jüri başkanlığı yapacak. Yarışma heyecanı yaşayacak 12 filmi değerlendirecek jüri üyeleri ise; senarist, yazar ve oyuncu Gülse Birsel, yönetmen ve senarist Kıvanç Sezer, oyuncu ve seslendirme sanatçısı Taner Birsel ve Pen Yazarlar Derneği Türkiye Başkanı ve Cumhuriyet Gazetesi köşe yazarı Zeynep Oral oldu.  KISA METRAJ VE BELGESEL FİLM JÜRİLERİ Bu yıl gelen 46 başvuru arasından seçilen 10 filmin yarışacağı Ulusal Belgesel Film Yarışması jürisi; yönetmen ve yazar Bingöl Elmas, Köken Ergun ile akademisyen Kurtuluş Özgen'den oluşuyor. Festivalin Ulusal Kısa Metraj Film Yarışması'na gelen 206 başvuru arasından seçici kurul tarafından belirlenen 12 filmi ise oyuncu Cemre Ebuzziya, İstanbul Modern Sanat Müzesi'nin Film Küratörü ve sinema yazarı Müge Turan ile yönetmen Ömür Atay'dan oluşan jüri üyeleri değerlendirecek. Ulusal Uzun Metraj, Belgesel ve Kısa Metraj Film Yarışmaları'nı değerlendirecek jüri üyeleri Antalya Büyükşehir Belediyesi'nin sinemaya vereceği toplam 860 bin TL maddi desteğin sahiplerini belirleyecek.  FİLM-YÖN ve SİYAD ÖDÜLLERİ VERİLMEYE DEVAM EDİYOR Ulusal Uzun Metraj Film Yarışması'nda Çiğdem Vitrinel, Mustafa Kara ve Tunç Davut'tan oluşan Film Yönetmenleri Derneği jürisi FİLM-YÖN En İyi Yönetmen Ödülü'nün, sinema yazarları Coşkun Çokyiğit, Gül Yaşartürk ve Murat Tırpan'dan oluşan jüri de Sinema Yazarları Derneği (SİYAD) En İyi Film Ödülü'nün bu yılki sahibini belirleyecek. Antalya Büyükşehir Belediye Başkanı Muhittin Böcek'in başkanlığını üstlendiği, idari direktörlüğünü geçen yıl olduğu gibi Cansel Çevikol Tuncer'in, yönetmenliğini Ahmet Boyacıoğlu'nun, sanat yönetmenliğini Başak Emre'nin, Antalya Film Forum'un yöneticiliğini ise Olena Yershova Yıldız'ın yürüttüğü festivalde ödüller, 10 Ekim akşamı düzenlenecek Kapanış Töreni'nde sahiplerini bulacak. Bir gün mutlaka arkadaş
IŞIL ÇALIŞKAN Yönetmen, oyuncu ve senarist Yılmaz Güney, bu dünyadan gideli 36 yıl oldu. Sinema dünyasının ‘Çirkin Kral’ı ardında filmleriyle birlikte devrimci mücadelesini bıraktı. Kültleşen filmleriyle unutulmazlara imza attı Güney… Lütfi Akad’ın yönettiği “Hudutların Kanunu” filmiyle “Çirkin Kral” lakabını alan Güney, 1937’de Adana’nın Yenice köyünde dünyaya geldi. Sanat hayatına onlarca film ve ödül sığdıran sanatçı, 114 filmde oyuncu, 26 filmde yönetmen, 15 filmde yapımcı, 64 filmde ise senarist olarak yer aldı. Hayatının 12 yılını cezaevinde geçiren usta sanatçı, senaryo çalışmalarına hiçbir zaman son vermedi. Yönetmen Zeki Ökten tarafından beyaz perdeye aktarılan “Sürü” filmi bunun bir örneği. Güney, yalnızca Türkiye’de değil dünyada da başarısını kanıtlamış bir isim. Nitekim 80’li yıllarda adından Cannes’da söz ettirdi sanatçı. Senaryosunu Güney’in yazdığı, yönetmenliğini ise Şerif Gören’in üstlendiği “Yol” filmi, 1982’de Cannes Film Festivali’nden Altın Palmiye ödülüyle ayrıldı. 1982’de Türkiye vatandaşlığından çıkarılan Güney, Fransa’da “Duvar” filmiyle 1984’te Cannes Film Festivali “Jüri Özel Ödülü”ne aday gösterildi. Hayatının son yıllarını Paris’te geçiren sanatçı, 9 Eylül 1984’te, kanser sebebiyle Fransa’da hayata veda etti. Ölümünden sonra kurulan “Yılmaz Güney Vakfı” eşi Fatoş Güney öncülüğünde eserlerini korumaya ve yayınlamaya yönelik çalışmalar yürütüyor. Onu eşi Fatoş Güney, kızı Elif Güney Pütün, sinema yazarı Atilla Dorsay, ve oyuncu arkadaşları Halil Ergün ve Tuncay Akça’dan dinledik. AŞKLA ANIYORUM… Fatoş Güney (Eşi): Yılmaz Güney’in ölümünün üzerinden otuz altı yıl geçti. Anısı hâlâ taze. Acısı hâlâ dinmiş değil. İnsan sevgisiyle dopdolu, yeri doldurulmaz, özgün, yaratıcı sanatçı, mert, dürüst, güvenilir. Ne para, ne şan, ne şöhret umurunda olmuş. Kendini satmamış, ruhunu kirletmemiş, öz değerlerine bağlı kalmış. Yeşilçam’ın paslı çarklarını kırmış, çıkmış, daha gencecik yaşında. Bir öyküsü yüzünden hapisle tanışmış, kendini halkının kurtuluş mücadelesine adamış; bu uğurda ağır bedeller ödemiş. Bilenler bilir ama ben yine de söylemek isterim: O, Türkiye sinemasının bir mihenk taşıydı. 12 Eylül döneminde 104 adet filmi toplattırılarak yakıldı, on yıl (1984-1994) boyunca filmlerinin gösterimi yasaklandı. Adından söz etmek, kitaplarının, fotoğraflarının bile bulundurulması suç sayıldı. Katledilen bu filmlerin failleri belli olduğu halde, Türkiye sinema tarihinin mirası olan bu eserlerin başına gelenlerin hesabı asla sorulmadı. Umut, Sürü Yol gibi filmleri dünyadaki kült filmler arasına girdi. Paris Sinema Müzesi’nde 1970 yılından beri yerini aldı. Ülke sorunlarını işleyen filmleri evrensel ve bugün hâlâ konuları itibarıyla ülkede hâlâ güncel. Aynı zamanda kaleme aldığı kırk yıl öncesinin görüş ve düşünceleri yani insan hakları ihlalleri, demokrasi ve Kürtler meselesi, kadın meselesi, çocuk tacizleri, hapishanelerin, göçerlerin, hayvan haklarının, zavallı ve sahipsiz insanların sorunları bugün yine ülkede tartışılan ve henüz halledilmemiş güncel konular. Ancak filmleri, önlerinde hiçbir hukuki engel bulunmamasına rağmen ne TRT’de, ne TRT ŞEŞ’te, ne de büyük kanallarda gösteriliyor. Bu, Türkiye’nin büyük bir ayıbı. Bu durumun bir an önce düzeltilmesi, O’nun için bir müze ve sanat merkezi kurulması ve bir kitap ile film projesi için uğraşıyorum. Kitabımı tamamladım, yakında okuyucuyla buluşacak. Yılmaz Güney’i daha yakından tanımak ve birçok bilinmeyeni gün ışığına çıkarmak için yararlı olduğunu düşünüyorum. Onun kaybı üzerinden geçen otuz altı yıl sonra umutlarımı yitirmek istemediğim bir dokuz Eylül’de Yılmaz’ı bir kez daha aşkla ve saygıyla anıyorum. YAŞAMI HİÇ ŞAKAYA ALMADI Oyuncu Halil Ergün: Tarih boyunca bu toprakların, isim bırakmış evlatları vardır. Efsane olmuş kahramanları vardır. Ve işte Yılmaz Güney; bu yolculuğun yakın yüzlerinden bir efsane adam. Adı geçtiğinde heyecan duyduğum büyük sanatçı. Bu toprağın, insandan, eşitlikten, özgürlükten, emekten, halktan yana, sömürüye ve zulme başkaldıran delikanlısı! Ama her şeyden önce, anasından sinemacı doğmuş bir yaratıcı: yazar-yönetmen- oyuncu. Sakın ha kutsadığımı sanmayın. Tarihsel bir gerçeğin altını çizmeye çalışıyorum. Ve bana sinema yapmaya adım attıran bir yoldaştan söz ediyorum… Yılmaz Güney, sinemamızın en zengin ve ileri yolculuğudur ve bu niteliği ile hayatınızda, hüzünle ama heybeti ile yaşamaya devam ediyor. Büyük şair demişti ki: “Yaşamak şakaya gelmez” Evet: Yılmaz Güney hayatı hiç şakaya almadı. Kahrın, sevincin, başarının, ihanetin, kavganın ve zulmün kol gezdiği ömrünü onuruyla tamamladı. İnsanlığa derin ve saygın bir “merhaba” dedi… Bir sanatçının iz bırakma tutkusu işte böyle yaşanır… Çiçekler içinde yatsın.  TÜM SİNEMANIN ÇİRKİN KRALI Sinema yazarı Atilla Dorsay: Yılmaz Güney’i anmak... Ölümünden 36 yıl sonra, Türkiye’nin yetiştirdiği bu en kişisel, en özgün, en savaşımcı, en sevecen, en inatçı, en talihsiz, en fark yaratmış ve sanki çağıyla bütünleşmiş kişilerden bir olan sanatçıyı anmak... Bu esmer ve yağız Adana çocuğu belki tüm insanlık tarihinin en dram yüklü hikâyelerinden birine sahip olmuştur. Bir yandan baştan beri gönül verdiği olduğu solculuk, o yılların gözde deyimi ‘devrimcilik’le birleşerek onu gencecik yaşında siyasal eylemlerin içine atmıştır. Hemen hemen sinemayla aynı zamanda... Ve görünüşte sadece güzel kadınların ve yakışıklı erkeklerin yıldız olduğu bir masal Yeşilçam’ı içinde daha 22 yaşında başladığı oyunculuk, onu önce Anadolu’nun, sonra da tüm sinemanın Çirkin Kral’ı yapmıştır. Aynı dönemde ilk kez hapsi de tatmıştır: Sonradan hiç bırakamayacağı bir mekân... İstanbul’da Onat Kutlar’ın Sinematek’i çevresinde toplanan sol aydınlar ona yeni ufuklar açmış, yeni dostlar getirmiştir: Bu arada bendenizi de... Sonrası artık bir efsanedir. Art arda gelen filmlerin en önemlileri, kendi filmlerinin yanısıra artık mecburen onun yazıp başka dostlarının yönettiği filmlerdir: Sürü, Düşman, Yol. Dünyada ilk kez görülen bir ‘içerden film yönetme’ çabası!... Ve işin içine eline kan bulamanın, ‘suç ve ceza’nın, yıllar süren hapislerin, o hapislerden kaçışların, araya sıkışan büyük aşkların da karıştığı, alabildiğine renkli, dramatik, tıkış tıkış yüklü bir yaşam öyküsü... Öylesine ki, örneğin daha bir yıl önce bulunduğu yarıaçık cezaevinden kaçıp ve denizleri aşıp Fransa’ya geçen bir sinemacı, 1982 yılında orada festivallerin festivali Cannes’da, kendisinin yazıp Şerif Gören’in yönettiği Yol’la aldığı Altın Palmiye’nin onurunu taşıyacaktır. Ödülünü paylaştığı ‘komşu’ Costa-Gavras’la birlikte, heykelciğini tüm basının önünde havaya kaldırarak... Ve artık dehası tüm dünya tarafından onanmış bir büyük yazar-yönetmen olarak... Böyle bir hayatın sonu da elbette sıradan olamazdı ve trajik gelecekti: ‘Melun’ bir hastalık ve erken bir ölümle... Bugün bizlere düşense o benzersiz hayatı olabildiğince tanımak ve o güzel filmleri mümkün olduğu ölçüde görmektir: Andıklarımın yanısıra Hudutların Kanunu, Seyyithan, Umut, Ağıt, Arkadaş, Acı, Endişe, Zavallılar, Duvar ve diğerleri... SEN HEP BİZİMLESİN  Oyuncu Tuncay Akça: Bebek filmi benim ilk başrol filmimdi. Bu filmi Erden Kral, cezaevinde Yılmaz Güney’e seyrettiriyor. Tabii bu arada Güney, Yol filminin senaryosunu yazmış. Senaryo, 12 mahkûmun bir haftalık bayram izninde evlerine gönderildiği hikâyelerden oluşuyor. Güney, Bebek filmini seyrettikten sonra mahkûmlardan birini benim oynamamı istemiş. O dönem de reşit olmadığım için babamla anlaşma imzaladılar. Ardından filmin çekimlerine başladık. Film, Can Film Festivali’nde Altın Palmiye Ödülü aldı. Yol filminde oynamaktan onur duydum ve ömrümün sonuna kadar da duyacağım. Aldığım ödülü de daima gururla taşıyacağım. Büyük usta Yılmaz Güney’in, devrimci, demokrat, Atatürkçü, sanatçılar arasında her zaman en ön sırada resmini taşıyacağım. Seni hiçbir zaman unutmayacağız büyük usta… YAPRAK DÖKTÜ HEP BİR YANIMIZ BABAM Elif Güney Pütün (Kızı): Ah sen… Sen gittin gideli, yaprak döktü hep bir yanımız be, benimbabam. Sakın tasalanma “gurban olam”, Yer etmiş o muhteşem Solmadan dağları ısıtan gülüşün, Gönüllerde fırtınalar yaratan direncin; Kısır topraklarda bile filiz veren, İnsanı, insan yapan inancın. Gömdün bir yerlere şeftali çekirdeklerini; Deliyorlar yavaş yavaş toprağı. Doğa bu, Sarsılır bir tufan ile - zaman zaman - Hor görme, Kökleri sağlam, kaygılanma Benimbabam. Kimi için yâr oldun, Kimi için yarın. Kimi için sır oldun. Kimi için ayna. Kimi için gök oldun. Kimi için kubbe... Ah sen... Sen daima var oldun! Benimbabam. FİLMLER: ♦At Avrat Silah ♦Seyyit Han ♦Pire Nuri ♦Bir Çirkin Adam ♦Çirkin ve Cesur ♦İbret ♦Ağıt ♦Arkadaş ♦Sürü ♦Karacaoğlan'ın Kara Sevdası ♦Ala Geyik ♦Bu Vatanın Çocukları ♦Koçero ♦Kamalı Zeybek ♦Krallar Kralı ♦Aslanların Dönüşü ♦Hudutların Kanunu ♦Çirkin Kral Affetmez ♦Aç Kurtlar ♦Umutsuzlar ♦Baba ♦Umut ♦Düşman ♦Duvar ♦Yol Gücünü bul  baskıdan kurtul!
GİZEM ERTÜRK İngiliz şarkıcı, söz yazarı Foxes, 3 yıl aranın ardından yayınladığı şarkısı Love Not Loving You’nun ardından şimdi de ikinci single’ı Woman’ı dinleyiciyle buluşturdu. “Woman” kadınlara yüklenen narin bir çiçek, kutsal bir nesne ya da kırılgan bir obje gibi söylemler yerine “birey”, “insan” ve “kadın” kavramlarını ön plana çıkartıyor. Dünyada birçok adaletsizliğin olduğunun altını çizen Louisa Rose Allen, -bilinen sahne adıyla Foxes, bu şarkıyla kadınların hayır deme gücünü bulmalarına yardımcı olmayı hedefliyor. Sizi ilk kez 2015 yılında Sziget Festivali’nde izlemiştim. Muhteşem bir şovdu. Sonrasında kariyerinize ara vermek istediniz. Bunun sebebi neydi? Çok teşekkür ederim, şovu beğenmenize çok sevindim. Sziget’te olmak harikaydı. Havanın çok sıcak olduğunu hatırlıyorum ama buna rağmen coşku dolu kalabalık sıcak havayı unutmamı sağladı. İkinci albümünün ardından gerçekten yapmak istediklerime biraz zaman ayırmak istedim. Sürekli turdaydım, çok yorulmuştum. Biraz yavaşlayıp bir köpek almak, seyahat etmek gibi normal şeyler yapmak bana çok iyi geldi. SEVDİĞİN İŞİ YAPMAK BİR LÜTUF  Müzik hayatınıza ilk başladığınız günden bugüne bakış açınızda neler değişti? Kesinlikle çok şey değişti. Bu yüzden kariyerime bakış açım da değişti. İlk başlarda üzerimde çok fazla baskı vardı, sürekli başkalarıyla kıyaslanmak çok yorucuydu. Hayatta kariyer olarak sevdiğin şeyi yapabilmek gerçekten büyük bir lütuf. 19 yaşındaki Louisa Rose Allen’a bugün ne söylemek isterdiniz? Her zaman kalbinin sesini dinle. O hep en doğrusunu söyler. Ve zamanı geldiğinde bir şeyleri bırakmaktan, terk etmekten ve kendi yolunda yürümekten çekinme! Üç yıllık bir aranın ardından yayınladığınız ‘Love Not Loving You’ bir değişim habercisi… Sizden dinleyelim hikâyesini… Ayrılıkla gelen üzüntü sonrasında insanların dans edebilecekleri bir şey yapmak istedim. O sıralar David Bowie’nin Let’s Dance parçasından büyük ilham aldım. Bu yüzden şarkının içindeki bazı enstrümanlar kulağa çılgınca geliyor olabilir ama tam olarak bunu yapmak istedim. Elbette kadına şiddet konusu global bir problem. Sizin bu konuya dair gözlemleriniz neler? Maalesef şiddet her zaman insanlığın bir parçası oldu. Sanırım bireyler olarak her gün bıkmadan yapabileceğimiz tek şey şiddete karşı ortak çaba sarf etmektir. KADIN MÜCADELESİ ŞARKIMDA Yeni single’ınız ‘Woman’ kadınların birey ve insan tarafını ön plana çıkartıyor. Şarkının video klibi de tamamen bu anlayış üzerine kurulu… Evet, kesinlikle çok doğru anlamışsınız. İnsanları adaletsizliğe karşı cesaretlerini kullanmaları için teşvik etmek istedim. Video bir kadının eşit olarak duyulma ve karşılanma mücadelesini temsil ediyor. Aynı zamanda gücünüzü bulma ve baskıdan kurtulmanın dönüşüm sürecini göstermek istedim. Türkiye’deki dinleyicilerinize neler söylemek istersiniz? Bir gün sizlerle buluşmayı çok arzu ederim. Desteğiniz ve dinlediğiniz için çok teşekkür ederim. Harika yemeklerinizi çok iyi biliyorum. Doğu Londra’da nefis Türk restoranları var. Sıcaklıkları ve misafirperverlikleri beni çok mutlu ediyor. Daima daha fazlası…
Deleuze’den biliyoruz ki kaçmak ne kımıldamaktır, ne de tam manasıyla seyahat etmek. Hiç kımıldamadan yolculuk yapabilir, olduğumuz yerde kaçabiliriz. Zaten sorunlarından, duygularından kaçan kişilerin açmazı da burada gizli, ne kadar kaçarsa kaçsın, kaçtığı her şey onu takip eder. Yaşamdan kaçılmaz, yaşama doğru kaçılır. Deleuze ve Albert Camus’nün ortaklaştığı nokta, insanın daima, yazdığından, düşündüğünden, yaşadığından daha fazla bir şey olduğu, tüm belirlenimlerin ötesinde… Kendi hakikati üzerine düşünen birey, o hakikatten başka bir şeye dönüşebiliyorsa, özgürleşebilir. Bizi kendimize mıhlayan, olduğumuz kişiye bizi hapseden hakikatler üzerine düşünerek mıhlandığımız yerden çıkabildiğimizde… Bunun için önce içsel ve dışsal gerçeklik arasındaki sınırı koruyabilmemiz gerek. Eğer zihinsel yaşamımız çok fazla gündelik hayatla meşgul olursa, dışarısıyla arasındaki sınır kaybolursa, kendi imkânlarını o denli yitirir. Sanat, felsefe, edebiyat, bu yüzden hayati bir öneme sahip. Kişisel gelişim endüstrisinin neden olduğu sorunlardan biri de, maalesef iyi-oluş’a dair kalıplar, reçeteler sunması. Varoluşa dair her tür reçete, bir belirlenim, bir kalıp ve bir mıhlama girişimidir aslında. Bizim mıhlanmaya değil, özgürleşmeye ihtiyacımız var. Belki günlük tutma, zihinsel yaşamla gündelik olan arasında bir sınır koyma girişimi olarak düşünülebilir. Ortaokul zamanlarımdan beri günlük tutma ihtiyacımı, bu sınır koyma çabasıyla açıklayabilirim. Yaşadıklarıma günlük aracılığıyla bir mesafeden bakmak, kendi iç sesimi dinlemek, benim için halen büyük bir ihtiyaç. Ancak yazarak, kendi hayatıma mesafelenebiliyorum, bu sayede beni kendime mıhlayacak duygu ve düşünceleri görüp kaçış çizgilerimi tespit edebiliyorum. Psikoloji, felsefe ve edebiyat okumalarının söylediği şey, umutsuzluğun bir yanılsama olduğu, nasıl yaşarsak yaşayalım içimizde ve dışımızda her zaman daha fazlasının bulunduğu olmuştu. Benzer bir sonuca Todd May’in de ulaştığını okumuştum, ‘Deleuze, Bir Birey Nasıl Yaşayabilir?’ kitabında: “Nasıl yaşarsak yaşayalım, daima daha fazlası vardır. Bir bedenin neler yapabileceğini bilmiyoruz, nasıl yaşayabileceğini de. Memnuniyetin (başardım) ve ümitsizliğin (artık gidecek bir yer yok) alternatifleri aynı hatalı düşüncenin iki yüzüdür; yani bize sunulan var olandır. Oysa daha fazlası vardır, daima daha fazlası.” Aslında her birimizin ayrı ayrı kendi kaçış çizgilerini keşfetmesinin, mıhlandığı kimliklerden özgürleşmesinin dünyanın geleceğini belirlediği de bir gerçek. İktidarların dünyada kamplaşmaları teşvik etmesi, insanları sahip oldukları kimliklere sabitleme arzusuyla ilgili. Türkiye’de de benzer bir durum var. Ne kadar karşı taraf kimliğine sabitlenirse, o denli gücüne güç katmış oluyor iktidar. Son pandemide de gördüğümüz gibi, dünyayı ince bir zar gibi saran uygarlığımız çok hassas bir yapıya sahip. İnsanları içten içe saran ümitsizlikle birlikte bu hassaslık, iyice artmış durumda. Nükleer savaşa, bir asteroidin gelip çarpmasına ya da yaşanacak kıtlığa sıra gelmeden bir virüsün her şeyi sona erdirebileceğini biliyoruz artık. Bu denli hassas ve kırılgan bir uygarlıkta, küresel olarak ekonomik ve kültürel yapıların yetersizliğini, ancak bireysel ve toplumsal kaçış çizgilerine sahip olduğumuzda görüp aşabiliriz. Ama hakikatlerden kaçarak değil, hakikatlere kaçarak, kalıpların dışına çıkma cesaretini birbirimize aşılayarak… İstanbul Caz Festivali'nde Baba Zula rüzgarı
İstanbul Kültür Sanat Vakfı tarafından düzenlenen 27. İstanbul Caz Festivali, yeni tip koronavirüs önlemleri doğrultusunda "Vitrin Geceleri" konserleriyle devam ediyor. Kültür ve Turizm Bakanlığının destekleriyle gerçekleştirilen festival kapsamında, Feriye'de kısıtlı seyirci ve sosyal mesafe kuralları gözetilerek yapılan etkinlikte ilk olarak Deniz Yurtdaş, Parham A.G ve Kerem Çınar'dan oluşan "Make Mama Proud" topluluğu sahne aldı. Elektrik gitarda Deniz Yurtdaş'ın, davulda Parham A.G ve vokalde Kerem Çınar'ın yer aldığı grup, garage, stoner, desert rock ve bluesdan ilham aldığı müziklerinden parçalar yorumladı. Sahnede daha sonra "Baba Zula", sevilen eserlerini cazseverlerin beğenisine sundu. Kaşıklar, vurmalı çalgılar, makineler ve oyuncaklarda Levent Akman, elektrikli saz, diğer telli çalgılar, vokaller, osilatörler ve thereminde Murat Ertel, darbuka ve perküsyonda Ümit Adakale, elektrik ud ve vokalde Periklis Tsoukalas yer aldı. Müzikseverlerin yoğun ilgi gösterdiği konserde grup, aralarında "Küçük Kurbağa", "Kızıl Gözlüm", "Abdülcanbaz", "Salıncaksın" ve "Haller Yollar" adlı şarkılarının da olduğu özel bir repertuvarı yorumladı. Yaklaşık 3 saat süren etkinlikte, iki grup üyeleri de konsere gelenlere teşekkür etti. Altın Koza Onur ve Emek ödüllerinin sahipleri belli oldu
BİRGÜN / ADANA Adana Büyükşehir Belediyesi tarafından düzenlenen ve bu yıl 14-20 Eylül tarihleri arasında pandemi kurallarına uygun şekilde gerçekleşecek olan 27. Uluslararası Adana Altın Koza Film Festivali’nde verilecek onur ve emek ödüllerinin sahipleri belli oldu! 27. kez düzenlenen festival kapsamında verilen Altın Koza Yaşam Boyu Onur Ödülleri’nin ve Orhan Kemal Emek Ödülü’nün takdim edileceği birbirinden değerli üç isim açıklandı. Altın Koza Yaşam Boyu Onur Ödülleri bu yıl; sinema, tiyatro ve dizi oyuncusu Nur Sürer ile oyuncu, tiyatrocu, yönetmen ve sanat yönetmeni Rutkay Aziz’e; Orhan Kemal Emek Ödülü ise yapımcı, yönetmen ve görüntü yönetmeni Orhan Oğuz’a veriliyor. Üç usta isme ödülleri, festival bitiminde gerçekleşecek Altın Koza Ödül Töreni’nde takdim edilecek. 14-20 Eylül 2020 tarihleri arasında gerçekleşecek 27. Uluslararası Adana Altın Koza Film Festivali’nde bu yıl pandemi nedeniyle “Ulusal Uzun Metraj Film Yarışması” ve “Ulusal Öğrenci Kısa Film Yarışması” olmak üzere sadece iki kategoride yarışma yapılıyor. Çek yönetmen Jiri Menzel hayatını kaybetti
1968'de yönettiği "Closely Watched Trains" ile Yabancı Dilde En İyi Film Oscar'ını kazanan Jiri Menzel yaşamını yitirdi. Çek sinemasının önemli isimlerinden Jiri Menzel, 2017 yılında beyin ameliyatı geçirmişti. Olga Menzelova eşinin cumartesi günü öldüğünü belirterek, "Sevgili Jirka, seninle geçirebileceğim her gün için sana teşekkür ediyorum. Her günüm olağanüstüydü" ifadelerini kullandı. Closely Watched Trains'in tanıtımı: Closely Watched Trains'te Alman işgalinin sona erdiği süreci, bir dizi renkli anektodu peşpeşe getirip bir çok yönde gelişen olaylara dayanarak hikaye eden Menzel, alışılmış kahraman direnişçi imajını da kıran, trajikomik bir üslup tutturur. Ana karakteri, karşı-kahraman özellikleriyle donatılmış, yeniyetme coşkusunu yitirmemiş, naif ve sempatik bir genç asker olan Milos Hrma'dır. Karşı cinse karşı tutuk, çekingen ve aşırı utangaç Milos, hem erkekliğini kanıtlama çabasındadır hem de taşıdığı üniformanın hakkını vererek aile adına halel getirmemekle yükümlüdür. Aslında dedesinin savaştan kaçmak için komutanını hipnotize ettiğini, babasının da savaşı, cephe gerisinde, tehlikesizce bir masa başı görevinde geçirdiğini pekala bilir. Bohemya'da bir tren istasyonuna atanan Milos'un amiri, güvercin meraklısı, saf biridir... Jiri Menzel 1938'de Prag'da dünyaya gelen yönetmen, 1958-1962 yılları arasında Prag'da Film ve Televizyon Fakültesi FAMU'da yönetmenlik öğrenimi gördü. Menzel 1962'de "Bay Foerster Öldü" kısa filmiyle mezun oldu. Bu dönemde FAMU'dan mezun olan yönetmenler daha sonra "Çek Sineması Yeni Dalgas"nı oluşturdular. Sıkı Denetlenen Trenler ("Closely Watched Trains") adlı filmiyle ünlendi. Bu filmiyle aralarında Oscar'ın da bulunduğu birçok önemli ödül kazandı. "Teldeki Tarlakuşları" (1969) filmi yasaklandı ve ancak totaliter rejimin yıkılmasından sonra 1990'da gösterime girebildi. Daha önce de kendi filmlerinde ve çeşitli yönetmenlerin filmlerinde oyunculuk yapmış olan Menzel; Zürih, Prag, Basel, Paris ve Bochum gibi kentlerin tiyatrolarında oyunculuk yaptı, oyunlar sahneye koydu. 1985'te çektiği "Benim Küçük Tatlı Köyüm" filmi Çekoslavakya tarihinin en büyük gişe başarılarından birini elde etti. Kısa bir süre Prag Film ve Televizyon Fakültesi FAMU'da dersler verdi. Netflix, Cuties’i listeden kaldırdı
Benim hiç bisikletim olmadı
YAZ. Mahalle her zamanki sabahlarından birine uyanıyor. Ben her zamanki gibi, sütçü Şahabettin’in eşeğinin anırtısına. Biraz sonra evi saracak süt kokusunun işareti bu. Ve sokağa çıkabilmemin anahtarı olarak önüme konacak koca bir bardağın habercisi. Onca yıl sonra, ola ki bir eşek anırtısı duyacak olsam o süt kokusu burnuma gelir hâlâ. Yüzümü yastığa gömerek mırıldanıyorum… ‘Delikanlım sütünü içti mi’. Koca Arnavut korkutucu bir ton vererek yüksek sesle soruyor… ‘Delikanlım sütünü içti mi’. Ahşap, yaşlı evimiz gıcırdıyor sanki o konuşurken. Dönüyorum yatakta ve mırıldanıyorum… ‘İçti içti, sen merak etme Şahabettin Efendi’. Evin gıcırtısı artıyor. Annem ve ninelerim hep bir ağızdan haykırıyorlar çünkü… ‘İçti içti, sen merak etme Şahabettin Efendi’. Hermine Teyze de katılıyor bu koroya. Doğrulmaya çalışırken mırıldanıyorum… ‘Aferin ona, aferin ona’. ‘Aferin ona, aferin ona’. Sesi yumuşamıştır. Artık o da, sütü korkusundan içmediğimin farkında olmalı eskiden olduğu gibi. Ama sabahın o anı vapur, kuş, uğurlama, köpek, telaş, kadın sesleriyle her gün tekrarlanan bir ibadet sanki hepimiz için. Kulak kabartıyorum, bekliyorum. Nal ve güğüm sesleri uzaklaşırken noktayı koyuyor… ‘Yorgo da içti’. Yataktan çıkmamın zamanıdır işte. Yorgo. Yorgo, benden birkaç yaş büyük, ağabeyim, sırdaşım. İşe gidenler şakalaşarak Rumelihisarı’nın yokuşundan akıp, iskelede sigaralarını yakmış olmalılar vapuru gözlerken. Yorgo, bahçe duvarının dibinde bağdaş kurmuş, küçük çakısıyla sapan yontuyordur beni beklerken. Dudaklarımda süt izleri, kendimi dışarı atıyorum. Evin kadınları sesleniyorlar… ‘Aman Yorgo, bizimki sana emanet’. Bu da sabah duasının bir parçası. Yorgo gülümsüyor. Elini omzuma atıyor. Seviniyorum. Hep olduğu gibi. Birlikte yürümeye başlıyoruz. Halimpaşa’ya çıkan patikaya dönüp yatırın önüne gelir gelmez bir koşudur tutturuyoruz deli gibi. Yorgo gülümsüyor. Elini omzuma atıyor. Seviniyorum. Hep olduğu gibi. Birlikte yürümeye başlıyoruz. Halimpaşa’ya çıkan patikaya dönüp yatırın önüne gelir gelmez bir koşudur tutturuyoruz deli gibi. Korunun kıyısında yaşlı bir köşk var. Gizemli. Tek başına. İçinde iki genç kadın, babalarıyla birlikte yaşıyorlar. Hemen orada bir çam ağacının dibine oturuyoruz. Çitlembik, çam fıstığı topluyoruz. Gözümüz pencerelerde. Biraz sonra gözükürler, ağaçlara doğru gülümserler, bizi fark edip el sallarlar. Gül şerbeti isteyip istemediğimizi sorarlar. Ardından onlar da aşağılara akarlar. Topuklu ayakkabılarının taşlı yollarda çıkardığı seslere puhu kuşlarının ötüşü karışır. Yorgo, ‘Onlar gibi bir kadınla evleneceğim,’ der. Demedi. Onların peşi sıra sahile ineriz. İnmedik. Bir şey söyleyecek sanki. Ayakta, bakışlarım bizden gitgide uzaklaşan ve rüzgârla savrulan saçlarda sabırsız bekledim. Kolumdan çekti, oturttu beni. Gözlerimin içine baktı. Yüzünde koskocaman bir sevinç. Kulağıma eğildi. Fısıldadı… ‘Bisiklet’. Bisiklet… Bisiklet evet… Nasıl yani… Uzun süre bir nakarat gibi bunu tekrarladık karşılıklı. O, bendeki heyecanı ve sevinci çoğaltmak ister gibi. Hani ‘çok pahalı’, hani ‘bu yokuş mahallede ne yapacaksınız zaten bisikletle’. Her şeye rağmen hiç vazgeçmediğimiz bir hayal bu. O çam ağacının dibinde gül, kimi zaman da gelincik şerbetimizi içerken büyümenin, ötelere gitmenin, başka hayatlara karışmanın bir düşü. Bisiklet. Kolej lojmanlarında yaşayan Amerikalı hocaların çocuklarında var tek. Garip duygular yaşıyoruz onlarla karşılaştığımızda. Yabancılar. Sanki sadece onlara ait bazı şeyler… Buz, misket. Ama o yaz, Kandilli Kız Lisesi izcilerinin bisikletlerle Aşiyan kampına gelişleri rüyalarımıza girmişti. ‘Babam, çalıştığı torna atölyesinde kendi yapıyormuş. Hurda bisiklet parçaları toplarmış meğer. Akşamları çalışmak için patronundan izin almış. Mamam söyledi dayanamayıp. Bize sürpriz yapacakmış. Bildiğimizi belli etmeyeceğiz. Arkasına da senin için oturak yapıyormuş.’ Kanatlandık denize doğru. Hulusi Dede, Saraylanım, Aydan-Mesude kardeşler, Rita Abla, Muzaffer Dayı, Anna, karakoldaki polisler, Hayim Amca, Laz Bakkal, eczacı Arsen Bey, Kadriye Teyze, Robert, Şoför Halit Ağabey, Çımacı Yusuf… Hiçbirinin seslenişi, şaşkınlığı yetişemedi ardımızdan. İskelenin yanından suya fırlattık kendimizi. Sevincimizi bir sır olarak denize karıştırdık. Ah… Ne güzel bir yazdı o. Rumelihisarı’nın ağabeyleri, çocukların rahat yüzmeleri için çekek yerine benzer biraz da havuz gibi bir alan yapmışlardı kıyıya. İskeleden atlayıp oradan çıkabiliyorduk. Bayram olmuştu o bize. Bir de işte bu bisiklet sevinci. Artık dönüş saatleri iskelede oluyoruz. Vapur mahalleyi selamlayarak yanaşıyor. İşten dönenler kıyıdaki halkalarına sabah bağladıkları ıstakoz sepetlerini çekiyorlar önce. Kimin sepetine ne balık dolduysa… Bizim gözümüz Kosta Amca’da. O ve babam, anlam veremeseler de mutlular çocukları tarafından beklenir olmaktan, birlikte çıkıyoruz yokuşu. Kimi zaman vapurdan inenlerin arasında olmuyor Yorgo’nun babası. O sabah yine dudaklarımda süt izleri, bahçeye çıktım. Kadınlar korosu birikip, hazırlandılar. Yorgo yoktu. Salamura, turşu, salça, çiroz hazırlıkları… Reçellik meyvelerin toplanması, hamur açmalar… Tavukların yemleri, taşlığın yıkanması… Pembe Nine’nin kahvesi, Melek Nine’nin namazı, komşu sohbetleri… Her şey meraka durdu. Hep birlikte beklemeye başladık. Derken benim binlerce soruyla ummak istediğim ama koroyu çeşitli nidalar karmaşasına sürükleyen o görüntü belirdi. Yorgo, kıpkırmızı. Kıpkırmızı. Kıpkırmızı bir bisikletle, kıpkırmızı bir bisikletle geldi durdu önümde. Ve göz kırptı. Kadınlar korosu bir orkestranın akort sesleri gibi, nidalarını ve kelimelerini toparlamaya çalıştı… ‘Kırmızı, bisiklet, Halimpaşa top sahasında, orası evet, evet, kırmızı, Baltalimanı Çayırı da, bisiklet, orada olur, pazarları, evet babaları, Küçüksu Çayırı da var, Kosta mı, diyorlar ya, iyi tornacıymış, güzel ama…’ Yorgo seleye oturdu, bacaklarıyla iki yandan desteğe aldı bisikleti, ben oturağa yerleştim. Koy verdik kendimizi denize doğru. Taşlı yolda hoplayarak giderken çoğalan kahkahalarımız ve çığlıklarımız kadınlar korosunu ve bağrışmaları duyulmaz kılmıştı bile. Artık, Bütün itiraz ve korku hikâyelerine rağmen, sabahlarımız Yorgo’nun çıngırak sesiyle başlıyor. Çıngırağın sesi bile kırmızı. Kadınlar korosunun ‘Yorgo, evladım, bizimki sana emanet’lerini endişeli, çaresiz cümleler tamamlıyor. Melek Nine’nin namazı kaza bela duala dualarıylabitmek bilmiyor. Kan ter içinde Halimpaşa’ya tırmanıyoruz. Çeşitli akrobasi hareketlerimize şerbetin yanı sıra alkışlar ekleniyor. Onların topuk seslerine ve gülümserliklerine fren gıcırtılarımızla eşlik ediyoruz. Aşiyan, Bebek, Aşiyan, Hisar arasında rüzgâr olmaya çalışırken Yorgo’nun soluk soluğa hâlini mahalle ağabeylerinin uyarıları kesiyor. Konu, başımıza bir şey gelmesi olasılığı. Belli ki annem devrede. Keyfim yerinde oysa. Yorgo’nun sırtından süzülen terleri izliyorum. Başımı sağa sola yaslayıp rüzgârı hissediyorum. Sahil yolunda herkes bizi selamlıyor. Bebek Sütiş’te keşküllerimiz bedava. Gelecek yıl biraz daha uzayıp pedallara yetişecek hâle gelince Yorgo, öğretecek binmeyi. Belki de Baba Kosta bir tane de bana yapar. Ne renk yapar acaba. Ama bisiklet kırmızıdır. O zaman işte, bir gün bisikletlerimizle dünyayı da dolaşmaz mıyız. Stella, Ayşe… Onlar da gelmez mi, bizimle, büyümüş olacaklar. Denize atıyoruz kendimizi. Bisikletimiz bütün kırmızılığı, parıltısı ve ihtişamıyla öylece bekliyor yüzerken. Ah… Ne güzel bir yazdı o. Sonbahar. O gün. Annemle hazırlandık. Beyoğlu’na gideceğiz. Yorgo yoktu. Aklım Atlantik’te yiyeceğim sosisteydi. Kasada duran sert bakışlı, çatık kaşların altında hafif bir gülümseme belirecek beni görünce… ‘Ya to pedimu her zamankinden,’ diyecek. Belki ona Yorgo’yu anlatırım. Kırmızı bisikletimizi… Yorgo yoktu. Genellikle bizimle yürür, uğurlardı. Mahallede garip bir sessizlik. Otobüs beklerken, annemin ‘neden kimse selam vermiyor’ dediğini hatırlarım. ‘Bayram değil seyran değil, neden dükkânlar kapalı’. Sonra işte o Beyoğlu fotoğrafı. Paramparça… Paramparça cennetim, çocuk aklıma sığdıramadığım. Bir süre yürümeye çalıştık bata çıka. Cam kırıklarının, kumaş yığınlarının, dumanların, hurdaların, askerlerin arasından. Dükkânların önünde başları ellerinin arasında kıpırtısız kimi insanlar. Annem de belli ki anlayamamış olmalı bu hâli. ‘Geçmiş olsun’ diyor, ‘vatan sağ olsun’ diyorlar. Gözleri boşlukta. ‘Geçmiş olsun, vatan sağ olsun’. Daha fazla ilerleyemedik. Ondan sonrası hafızamda karanlık. Mahallenin üzerine sessizlik yığılmış gibi… Bazı mırıltılar dolanıyor belli belirsiz. Fısıltılar, iç çekmeler, ağlamalar. Yine fısıltılar. Sessizliğe uyandım. Ne eşek anırtısı, ne güğüm tıngırtısı. Merakla kalktım. Süt de kokmuyor ev. Kadın korosu nemli gözlerle bana bakmakta sadece. Hermine Teyze’yi aradı gözlerim, yok içlerinde. Biri ‘Yorgo gelmeyecek’ deyiverdi. Dudaklarından çıkan kelimeleri geri almak istercesine cılız, titrek. Uzun bir sessizlik. ‘Ama sana bir şey bırakmış’. Gülümsemeye çalışıyor olmalılar. Hep birlikte bahçeye çıktık. Bütün parmaklar o şeyi, göstermekte… Kırmızı bisiklet. ‘Bak bir de not yazmış sana…’ ‘’Beni unutma sakın Yorgo’’ Benim hiç bisikletim olmadı. Netflix, RTÜK’ün kararı üzerine 'Minnoşlar' filmini kataloğundan kaldırdı
Radyo ve Televizyon Kurulu’nun (RTÜK) geçen hafta perşembe günü aldığı kararın, dijital içerik platformu Netflix’e tebliğ edilmesiyle birlikte Netflix, Cuties/Minnoşlar adlı filmi Türkiye kataloğundan kaldırdı. Böylece ailesi Müslüman olan Amy adlı kızın hikâyesini anlatan, hem fragmanı hem de tanıtım yazısıyla ile tartışma yaratan film, Netflix Türkiye’de yayınlanmayacak. Aile, Çalışma ve Sosyal Hizmetler Bakanlığı’nın başvurusundan sonra yayımlanması planlanan Cuties filmi ile alakalı bir ‘politika değişikliğine’ gitmeyen platforma, RTÜK tarafından ‘katalogdan çıkarma’ ve ‘idari para cezası’ uygulanması için bir rapor sunulmuştu. RTÜK de rapor üzerine, Netflix'in bu filmi ‘kataloğundan çıkarması gerektiğine’ karar vermişti. Netflix’in yaptırım kararına rağmen filmi yayına sokması halinde geçici yayın lisansının iptal edilmesi söz konusu olabilecekti. TARTIŞMA YARATMIŞTI Sundance Film Festivali’nde ‘Dünya Sineması Drama’, ‘En İyi Yönetmenlik’ gibi ödüller kazanan ve Fransa’da 19 Ağustos’ta vizyona giren filmin afişinden farklı bir poster kullanan Netflix bir özür mesajı paylaşmıştı. Kurum özür metninde, “Cuties filmi için kullandığımız uygunsuz afiş için çok üzgünüz. Bu, hoş değil ve Sundance'da ödül kazanan bu Fransız filmini yansıtmıyor. Fotoğrafları ve açıklamayı güncelledik” ifadelerini kullanmıştı. Platform bununla birlikte, filmin açıklamasında kullandığı “dişiliğini keşfetmeye başlayarak” ifadesini de kaldırmış; fragmanı da YouTube’dan silmişti. NETFLİX'TEN AÇIKLAMA Konuya ilişkin açıklama yapan Netflix, “RTÜK’ün Cuties/Minnoşlar filmine yönelik taleplerini değerlendirdiğimiz bu süreçte, filmin Türkiye’deki yayın tarihini erteleme kararı aldık” dedi. Altın Portakal Ulusal Uzun Metraj Film Yarışması filmleri açıklandı
Bu yıl 57'ncisi düzenlenen Altın Portakal Film Festivali'nin Ulusal Uzun Metraj Film Yarışması’nda yer alacak filmler belli oldu. Festival 3 Ekim'de başlayacak. Antalya Büyükşehir Belediye Başkanı Muhittin Böcek’in başkanlığını yaptığı festivalin Ulusal Uzun Metraj Film Yarışması’na 47 film ile başvuru yapıldı. Festival danışmanı, akademisyen ve sinema yazarı Ahmet Gürata, Mehmet Açar ve gazetemiz yazarlarından Sevin Okyay'dan oluşan Seçici Kurul'un değerlendirmeleri sonucu belirlenen 12 film, Antalya’da yarışacak. Altın Portakal'da yarışacak filmler şöyle: ►Çatlak / Fikret Reyhan  ►Dersaadet Apartmanı / Tankut Kılınç   ►Dirlik Düzenlik / Nesimi Yetik  ►Flaşbellek / Derviş Zaim  ►Gelincik / Orçun Benli  ►Gölgeler İçinde / Erdem Tepegöz  ►Hayaletler / Azra Deniz Okyay  ►İnsanlar İkiye Ayrılır / Tunç Şahin  ►Kar Kırmızı/ Atalay Taşdiken  ►Koku / Barış Gördağ, Yasin Çetin  ►Kumbara / Ferit Karol  ►Ölü Ekmeği / Reis Çelik ULUSAL YARIŞMA’DA TÜRKİYE VE DÜNYA PRÖMİYERLERİ YILI  Ulusal Uzun Metraj Film Yarışması’na bu yıl getirilen 'Türkiye’de ilk gösterim' koşulu ile yarışmaya seçilen tüm filmler, Türkiye’de izleyiciyle ilk kez Antalya’da buluşacak. Yarışmadaki 9 film (Çatlak, Dersaadet Apartmanı, Dirlik Düzenlik, Flaşbellek, Gelincik, İnsanlar İkiye Ayrılır, Kar Kırmızı, Koku ve Kumbara) ise aynı zamanda dünya prömiyerlerini Antalya Altın Portakal Film Festivali’nde yapacak.  SİNEMAYA 770 BİN TL DESTEK 57'nci Antalya Altın Portakal Film Festivali’nin sinema sanatına desteği geçen yıl olduğu gibi devam ediyor. Ulusal Uzun Metraj Film Yarışması’na seçilen filmler, 300 bin TL tutarındaki 'En İyi Film Ödülü’nün yanı sıra her biri 100 bin TL değerindeki 'Avni Tolunay Jüri Özel Ödülü' ve 'Behlül Dal En İyi İlk Film Ödülü' de dahil olmak üzere 16 kategoride yarışacak. Sinema sektöründeki kadın emeğinin görünürlüğüne dikkat çekmek için geçen yıl ilk kez verilen 50 bin TL değerindeki 'Cahide Sonku Ödülü' de bu yıl yine yarışmadaki filmlerden birinde kamera arkası ya da önü fark etmeksizin çalışmış bir kadın sinemacıya verilmeye devam edecek. İlerleyen günlerde açıklanacak 'Ulusal Uzun Metraj Film Yarışması' jürisi, toplam 770 bin TL tutarındaki ödüllerin sahiplerini belirleyecek. Geçen yıl olduğu gibi Film Yönetmenleri Derneği jürisi, 'En İyi Yönetmen Ödülü’nü; Sinema Yazarları Derneği (SİYAD) jürisi de 'SİYAD En İyi Film Ödülü’nün sahibini belirleyecek. Ödüller, 10 Ekim akşamı düzenlenecek Kapanış ve Ödül Töreni’nde sahiplerini bulacak. Yeni Tiyatro Dergisi 8. Emek ve Başarı Ödülleri’nin sahipleri belli oldu
Merak uyandıran seçimleriyle her yıl beklenen Yeni Tiyatro Dergisi Emek ve Başarı Ödülleri, bu yıl da tiyatroya ışık tutmaya devam ediyor. Zor pandemi koşullarına rağmen sezondaki tüm oyunları yakından takip eden Yeni Tiyatro Dergisi jürisi günler süren çalışmalarını bitirerek kazananları açıkladı. En küçük alternatif yapımlardan büyük prodüksiyonlara kadar 200’ü aşkın oyun ve yüzlerce performans arasından en iyiler belirlendi. Onur ödüllerinde Nevra Serezli, Ediz Hun, Oya Başar ve Özen Yula’nın bulunduğu listede sürpriz isimler de var.  Bergüzar Korel ve Selçuk Yöntem bu yıl jürinin tercih ettiği iki önemli kategoride heykelciğin sahibi oldular. Yine Prof. Dr. Metin Balay, Nazan Kesal, Ayça Abana, Kamuran Akkor, Ergin Düzgün ödülü kazananlar arasında bulunuyor. Bu yıl bir ilke daha imza atacak olan Yeni Tiyatro Dergisi, başarılı çalışmalarıyla tüm Türkiye’de yankı uyandıran Mersin Genel Sanat Yönetmeni Murat Atak ve Seyfi Dursunoğlu’na ithafen Stand up ödülü kategorisinde ünlü şovmen Kaan Sekban gibi isimlere de ödül verecek. Geçtiğimiz yıl Okan Bayülgen’in ev sahipliğinde Dada Kabare Salonu’nda gerçekleştirilen Yeni Tiyatro Dergisi Emek ve Başarı Ödülleri’nin Ekim ayı sonundaki töreniyle ilgili detaylar Yeni Tiyatro Dergisi’nin Eylül sayısında açıklanacak. Yeni Tiyatro Dergisi’nin yine Eylül ayı sonunda açıklayacağı 2. Anadolu Emek ve Başarı Ödülleri için Anadolu Ödülleri jürisi Anadolu’nun her köşesinde çalışmalarını sürdürüyor.  Onur Ödülleri 1. Nevra Serezli 2. Ediz Hun 3. Oya Başar 4. Özen Yula  Emek Ödülleri 1. Oktay Kaynarca 2. Tanju Cılızoğlu (Tiyatro Dergiciliği Özel Ödülü) 3. Esra Ülger 4. Aydın Sigalı (KBBŞT Genel Sanat Yönetmeni) 5. Vahap Seçer (Mersin Büyükşehir Belediye Başkanı) 6. Dr. Haluk Bozdoğan (Tarsus Belediye Başkanı) Prof. Dr. Özdemir Nutku ‘Bilim ve Sanat’ Ödülü Prof. Dr. Metin Balay ‘Özel Tiyatrolar Girişimi’ Emek Ödülü Kerem Yılmaz (1001 Sanat) Yılın Genel Sanat Yönetmeni Murat Atak (Mersin Büyükşehir Belediyesi Şehir Tiyatrosu) Jüri Özel Ödülleri 1. Nazan Kesal (Yaralarım Aşktandır) 2. Sahibinden Kiralık (Okan Urun-MelisTezkan) Biriken 3. Handan Delipınar-SelçukDelipınar (Evlilikte Ufak Tefek Cinayetler) Tiyatro Merdiven 4. Kâmuran Akkor (Kelebekler Özgürdür) KATS Sahne 5. Fikret Urucu (Uçmak ‘Hezarfen Ahmed Çelebi’) İstanbul Devlet Tiyatrosu En İyi Yapım Lüküs Hayat (Ankara Devlet Tiyatrosu) En İyi Yapım (Komedi/Müzikal) Lillian’ın İtirafları (Tiyatro Dünyası Oyuncuları) En İyi Yönetmen Kayhan Berkin (Hipokrat-Kreutzer Sonat-Lampedusa) En İyi Yönetmen (Komedi/Müzikal) Paşhan Yılmazel (Dejavu) 1001 Sanat En İyi Kadın Oyuncu Bergüzar Korel (Kızlar ve Oğlanlar) Tiyatro Craft En İyi Kadın Oyuncu (Komedi/Müzikal) Suzan Acun İlhan (İşgüzar Bir Tekerrür) Tiyatro Fora En İyi Erkek Oyuncu Selçuk Yöntem (Amedeus) Çolpan İlhan-Sadri Alışık Tiyatrosu En İyi Erkek Oyuncu (Komedi/Müzikal) Serkan Aydın (Evlilik Düeti) Tiyatro Dünya Oyuncuları Yardımcı Rolde En İyi Kadın Damla Karaelmas (Kazanova) Bakırköy Belediye Tiyatroları Yardımcı Rolde En İyi Erkek Nuri Gökaşan (Ağaçlar Ayakta Ölür) Tiyatro Kare Yardımcı Rolde En İyi Kadın (Komedi/Müzikal) Ayumi Takano (Dejavu) 1001 Sanat Yardımcı Rolde En İyi Erkek (Komedi/Müzikal) Sefa Zengin (İkinin Biri) Tiyatro Sahnekârlar Umut Veren Kadın Oyuncu Ezgi Erarslan (Orijinal Günahlar) Gestus Umut Veren Erkek Oyuncu Cengiz Orhonlu (Kelebekler Özgürdür) KATS Sahne En İyi Dekor Tasarımı Meltem Severcan (İkinin Biri) Tiyatro Sahnekârlar En İyi Kostüm Tasarımı Janset Kaplan (Amanvermez Avni) İBBŞT En İyi Işık Tasarımı Yakup Çartık (Kaçış 3: Kıyamete Çağrı (İstanbul Devlet Tiyatrosu), Tuhaf Bir Miras Hikâyesi (Bakırköy Belediye Tiyatroları) En İyi Müzik Gökhan Şeşen - İlhan Şeşen (İki Efendinin Uşağı) İBBŞT En İyi Hareket Düzeni (Koreografi) Özge Midilli (Ay, Carmela!) İBBŞT Yılın Tiyatro Ekibi Ekip Kafile (Onu Bir Su Birikintisine Atsan İki Günde Parmaklarının Arası Yüzgeç Gibi Deri Bağlar) Yılın Dramaturgu Selen Korad Birkiye (Uçmak ‘Hezarfen Ahmed Çelebi’) İstanbul Devlet Tiyatrosu Yılın Oyun Yazarı Erdi Işık (Hipokrat-On Saniye) Ahmet Erinanç Türkçe’ye Katkı Ödülü Bülent Usta (Bay Z) İstanbul Devlet Tiyatrosu En İyi Uyarlama Ödülü Ayça Abana (Veronika’nın Dünyası) Tiyatro Kılçık Yeni Tiyatro Teşvik Ödülü Hakan Gürbey Özel Tiyatro En İyi Çıkış Ödülü Gölge (Atlas Tiyatro Araştırmaları) En İyi Çıkış Yapan Kadın Oyuncu Sezen Keser (Dansöz) Mek’an En İyi Çıkış Yapan Erkek Oyuncu Cengiz Eşiyok (On Küçük Zenci) Tiyatro Ak’la Kara Yılın Performansı Ergin Düzgün (Akademiye Rapor) Altsanat En İyi Müzikal Performans Kadın Ceylan Yılmaz (Bana Amy De - AmyWinehouse) Tiyatro Keyfi En İyi Müzikal Performans Erkek Savaş Alp Başar (Bana Amy De - AmyWinehouse) Tiyatro Keyfi Seyfi Dursunoğlu StandUp Ödülü Kaan Sekban En İyi Oyun Fotoğrafı Orhan Cem Çetin - Saygın Serdaroğlu (Kapıların Dışında) Yolcu Tiyatro Sanata Katkı Ödülleri Fatih Küçük (İstanbul Sanat Ofisi) Hüseyin Çömlek (Kağıthane Halk E��itimi Merkezi Müdürü) Erkan Pektemek (Kağıthane HEM, Seramik Sanatçısı) Serkan Aydın (Kağıthane HEM Tiyatro Eğitmeni) Mekân - Etkinlik Ödülleri Muhammet Uzuner - Arzu Gamze Kılınç (CAS) Dilek Tora (Toy İstanbul) Yurdaer Okur (Entropi Sahne) Eraslan Sağlam (Tatavla Sahne) Petek Kırboğa - Muharrem Uğurlu (Asmalı Sahne) Chill-Out mesafeyi korudu
Kültür Sanat Servisi Bugüne kadar yerli / yabancı yüzlerce müzisyeni aynı sahnede buluşturan Chill-Out Festival Istanbul 2020, sahne önüne kurulan 2, 3 ve 4 kişilik kutular ile sosyal mesafe kuralları dikkate alınarak İstanbul'da düzenlenen ilk festival olma özelliğiyle tamamlandı. Katılımcılar gün boyunca müziği, açık havada eşsiz bir atmosferde, tamamen sosyal mesafe kurallarına uygun olarak maskeleriyle izledi. Topladığı ‘eski dünya’ tınılarını modern hayata uyarlayan Menachem 26 ile gündüz saatlerinde başlayan festivalde izleyiciler sırasıyla; küçük çaplı girişimlerle başlayan müzikal yolculuklarını geniş kapsamlı performanslar serisine çeviren Mousike, Lounge FM ve Chill-Out Festival’in kurucusu Cantanca, oryantal, etnik ve ruhani sesleri eşsiz görsellerle birleştiren Majnoon ile coştular. Çok yakında yeni albümlerini yayınlayacak olan Baba Zula sahneye çıktığında alanda herkes dans ediyordu. Festivalin kapanışını ise, elektronik müzikteki ‘estetik anlayışını’ sorgulayan müzik oluşumu Oceanvs Orientalis yaptı.  Normal yoktu ki yenisi olsun!
IŞIL ÇALIŞKAN “…Ve Ayşegül Aldinç” yeniden dinleyici huzurunda... ‘Kara Sevda, Farketmez, Hayır’ şarkılarıyla tanınan Ayşegül Aldinç, 1988 yılında çıkardığı ilk albümünü yeniden müzikseverlerle buluşturdu. Barış Manço, Aysel Gürel ve İlhan Şeşen şarkılarının olduğu albümde yer alan 12 parçanın 11’inin aranjmanı Garo Mayfan’a ait. Albüm için “zamansız” tanımlaması yapan Aldinç, “Yıllarca ulaşılamaması albüme talebi arttırdı. Müzikseverlerin büyük isteği bu işi tekrar ele alma duygumuzu harekete geçirdi. Tek tek iz sürdük, işler de yolunda gidince albüme kavuşmak an meselesi oldu” diyor. Aldinç ile sohbetimizde 80’lere ve 90’lara gittik. Dilerseniz başlayalım… 1988 yılında yayımlanan ilk albümünüzü günümüze getiren ne oldu? Samimiyet, özen ve çok fazla istemek örgüsü, doğru müzisyenlere yönlenince ortaya zamansız bir albüm çıktı. Yıllarca ulaşılamaması albüme talebi arttırdı. Müzikseverlerin büyük isteği bu işi tekrar ele alma duygumuzu harekete geçirdi. Tek tek iz sürdük, işler de yolunda gidince albüme kavuşmak an meselesi oldu. Zamansız benzetmesi yaptınız albüm için. Nasıl oluyor zamansız şarkı? Zamanın daha yavaş aktığı, sakin, güzel yılları hatırlatıyor söylediğim şarkılar. Müziğin tuhaf bir büyüsü, etkisi var bizi geçmişteki anılarımıza götüren. Özlemini duyduğumuz zamanları öyle yaşayabiliyoruz. Kokular da öyledir. Hop, sizi o ana götürür. Adeta yıldızlar geçidi olan albümde Barış Manço, Fuat Güner, Aysel Gürel, Timur Selçuk, İlhan Şeşen, Özkan Uğur, Ali Kocatepe, Banu Kırbağ gibi isimlerin imzası var. Bu isimlerin katkısını nasıl anlatırsınız? Her biri kariyerimi, işime inancımı, saygımı sonraki yıllara taşımamı sağlayan en gerçek masalın kahramanları. Onlarla iş ve gönül birliği içinde olmak deneyimsiz zamanlarıma büyük değerler katıp eğitimimi başarılı bir biçimde bugüne değin sürdürmemi sağladı. Her biriyle profesyonel ilişkimin dostluğa evrilmesi ise cabası.  BİR BARIŞSEVER OLARAK YANINA GİTTİM Her biriyle iş ve gönül birliği birlikteliğiniz nasıl olmuştu? Barış Manço mesela zor şarkı verdiğini biliyoruz… Bir Barışsever olarak gittim yanına. Dikkatle dinledi beni. Biraz zaman istedi. Kafasında bana dair ‘Rocker Girl’ imajı ve Karasevda önerisiyle geldi. Hayatımda dinler dinlemez bu tamam dediğim ilk şarkı oldu. Klibini bile kafasında şekillendirmiş. Bateri çalan bir Ayşegül... Ben o kadarına cesaret edemedim. (Gülüyor). Barış'ın onca yıllık müzik hayatında 3 şarkı verdiği tek sanatçı olmak gibi bir özelliğim de mevcut. Rahmetle, sevgiyle özlemle anıyorum bana, müziğe emek veren tüm sevgili dostlarımı. Albüm buram buram 80’ler, 90’lar kokuyor. Sizce ülkenin yaşanmışlıklarının o dönemin müziğine nasıl etkileri oluyor? Albüm 88’de çıktı. 90’larda değer buldu ve bugüne kadar gelebildi. Bazı şarkıların düzenlemesinin zamanının çok ötesinde olduğu müzikseverlerce fark edilmiştir. O yıllarda özgün müziğin yükselişine tanık olduk. Pop müzik dışında hemen her türün bayraktarlığında geçen bir dönemdi. Özgün müzik hatta Türk sanat müziği söylemem şeklinde teklifler gelince işin başa düştüğünü anladım. Albümümü kendim yapmaya karar verdim. Bunun için gazino sahnesine çıktım. Gazino günlerinin fazlaca revaçta olduğu günlerdi... Bunu günümüzdeki popüler müzik için yorumlayacak olsanız… Zamanımızda renkler, çeşitlilik çok fazla. Hızlı tüketim müzikte de geçerli. Uzun ömürlü olmak bu şartlarda pek kolay değil takdir edersiniz. Yıllar öncesinde yaptığı ilk albümü bugün tekrar talep görmüş bir şarkıcı olarak müzisyen arkadaşlarımın kariyerlerinin de uzun ömürlü olmasını dilerim. Adı pop müzik olsa da çabuk tüketilmeyen şarkılar var. Bir de o yılların duygusuna fon müziği olmuş şarkılar bunlar. Bunu da göz ardı etmeyelim. EUROVISION’A ÖZEL İZİNLE KATILDIM 32 yıllık sanat yaşamınıza birçok albüm ve oyunculuk tecrübesi sığdırdınız. Kendinizi hangi anlamda daha tatmin olmuş hissediyorsunuz? Tabii ki Güzel Sanatlar Yüksek Okulu'nu bitirmeden önce staj yaptığım Yıldız Porselen'de devlet memuru statüsüyle 6 yıl desinatörlük yaptım. Görev yaptığım sırada Eurovision devreye girince özel izinle yarışmaya katıldım. Çalıştığım için müzikle sadece dinleyici olarak ilgiliydim. Ne zaman ki müzik aşkım depreşti. O yıllarda gazete ve dergilerde "Sesler renkleri yendi" başlıkları atıldı. Yaptığım her işte tatmin noktalarım mevcuttu. Sevmediğim hiçbir oluşumda yer almadım. Sanatımdan ziyade ev kadınlığıma müthiş etkileri oldu. Çulun çaputun önemsizliğini hiç bu kadar şiddetli hissetmemiştim. Evde kaldığımız dönemlerde evde ne kadar çok yapılması gereken iş olduğunu da hep beraber görmüş olduk. Bir şekil eyliyoruz kendimizi. Bu beladan kurtulacağımız zamanı ümitle bekliyoruz. Öyle kolay olmayacak. Kişinin kendi hayatını tehlikeye sokan sorumsuzluk örneklerini her geçen gün ibretle seyrederken başkasını düşünmesini beklemek safdillik olur. Yazık ama gerçek. SİSTEM UĞRUNA CAN HAVLİYLE HAREKET EDİLİYOR Önümüzdeki günlere dair planlarınız var mı? Önümüzü görebildiğimizi düşünmüyorum. Sektörün temsilcileri sistemin ve kişisel çıkarların dönebilmesi adına can havliyle hareket ediyor. Yaşamları sürdürmek için başka çare de yok. Kolaylıkla, sağlıkla ilerlemelerini dilerim. Yaşlı bir annem var. Azami dikkat gösteriyorum. Genel anlamda ise milletin virüs bitmiş, gitmiş gibi son derece rahat ve eskisi gibi takılmasını anlayabilmiş değilim. ‘Yeni normal’ falan diye bir şey de yok. Zira normal olan bir durum yok ki ‘yeni’sinden söz etmek mümkün olabilsin. Allah'tan yalnız değilim bu düşüncede. Ve iyi ki tabii. De kurunun yanında yaşın yanma hadisesinin sorumluluğunu alacak kimse de yok. Zira herkese uyan tek bir formül yok. Ve herkes kendi hayatı kadar başkasının hayatından da sorumlu. Alternatif müziğe yeni bir renk: Alaca
Cihangir Köroğlu Ordu ve İzmir’den yola çıkan iki arkadaş Mehmet Mutlu ve Ata Bornova’nın kurduğu ‘Alaca’ Türkiye alternatif müziğine yeni bir soluk getirmek istiyor. Hip-Hop, alternatif R&B ve neo soul ikilisi olarak kendilerini tanımladıkları bu yolcuğu, ağustos ayında çıkardıkları E.P albüm ile sürdürüyor. Konsept albüm olan 10Gün, Boccaccio’nun veba günlerinde yazdığı ilk hikâye kitabı olan Decameron’dan ilham alınarak hazırlanmış. Ayrıca albüm, nüktedan hikâye anlatıcılığının yoğun olduğu, modern ve retro soundların birleştiği, hip-hop tarzında bestelerden oluşurken, albümdeki her şarkı kitaptaki 1 günü temsil ediyor. Albümünü 9 Ekim’de müziksevere sunacak olan ikiliyle Alaca’nın renklerine ve düşüncelerine dair konuştuk. Alaca’nın yolcuğu nasıl başladı, neden Alaca? 2016 yılında müzik yapmaya başladık. İlk başlarda beraber müzik yapalım, müzisyenliğimizi geliştirelim derdindeydik. Albüm, single gibi şeyler aklımızda yoktu. Tabii bu sürekli bir hal alınca parçalar çıkmaya başladı sonra şarkı mı yapsak diye bir fikir attık. Amatör kayıtlar almaya başladık, birkaç tane demo hazırladık. İkimizde İstanbul dışından geldiğimiz için bir çevremizde yoktu müzik konusunda. Bu kayıtları alarak o çevreyle bir tanışma ortamı hazırlarız diye düşündük. Swing tarzdan etkilendik. Hatta Django Reinhardt’tan ciddi anlamda etkilendik diyebiliriz. Hip-hop, elektronik ve alternatif R&B tarz denemeleri de 2017 gibi başladı. Soyut bir isim olsun ve insanların kafasında tek bir cismi canlandırmasın istedik. Yaptığımız müzikte çok fazla tarza dokunduğumuz için Alaca onu karşıladı. BİZ BİR HİKÂYE ANLATICISIYIZ Son yıllarda hip-hop tarza ilgi baya arttı. Son süreçteki bu tarza olan ilgiyi nasıl yorumladığınızdan ve Alaca’nın sosyal medya etkisine bakış açısından bahseder misiniz? Hip-hop her zaman değerliydi. Yerin altında bir kitleyle duruyordu. Sadece herkes bunu yeni fark etti. Sosyal medyanın toplumun bu ‘yeni keşfine’ katkısı elbette büyük ama bunu sadece bu tarza sıkıştıramayız. Örneğin gitaristlerin çalımı son 2-3 senede çok fazla değişti. Özellikle neo-soul ağırlıklı çalma tarzı, sosyal medyada 3-5 milyonluk hesapların bu tarzı yükseltmesiyle arttı diye görüyoruz. Davulcu, klavyeci veya diğer enstrümanistler de yeni tarzların oluştuğunu mutlaka fark eder. Sorunun ilk kısmına dönecek olursak da biz bir hip-hop ikilisi değiliz. Ya da biz şu, bu değiliz. Biz bir hikâye anlatıcısıyız. Ve o hikâyeyi en iyi nasıl anlatacağımızı düşünüyorsak ve yaptığımız müzik de neyi istiyorsa öyle anlatıyoruz. Müziğin türleri arasındaki ayrımda eskiye göre ortadan kalktı diyebiliriz. Aslında her şey Alaca oldu.  HER HİKÂYENİN BİR DERDİ VAR E.P albümünüzü dinlerken dikkatimi çeken ilk şarkı ‘Al Bunu’ oldu. Henüz yeni bir ekibin, toplumsal dertleri politik biçimde şarkı haline getirip, ilk albümünde yer vermesi ne anlama geliyor? Biz, Al Bunu’yu geçen sene bu zamanlarda çıkardık aslında. Kendimizi bir şekilde ifade etmemiz gerekiyordu. Ve bunu yapmacıklıktan uzak bir tavırla yapmak gerekiyordu. Şarkının oluşumunda da, bu ülkede herhangi bir sosyal ortama karıştığında üstünde hissettiğin baskıyı seninle beraber tüm genç jenerasyonun hissettiğini düşünüyoruz. Ve bizim elimizde de şarkı yapabilme aracı vardı bu baskı ortamını anlatmak için. Bir şeyler yapmalıyız ki, daha özgürlükçü bir ortam olsun. Elbette bu kısa vadeli bir şey değil. Geleceğe dair asıl istediğimiz şey özgürlük. Şarkıyı da bunun üzerine bağıran, çağıran bir tarzla değil aksine sakin bir şekilde söyledik. Çünkü herkes her şeyin farkında ancak suspus duruyoruz. Bir hikâye anlatıcısıyız ve her hikâyenin bir derdi var. Olmaz şarkısında başka bir dert varken Al Bunu’da da başka bir dert var. Yeni bir isim olarak elbette dinlenmek, görünmek istiyoruz ancak şarkı seçimlerimizi veya üretimlerimizi bu kaygıyla belirlemiyoruz. Z kuşağı tartışmalarının ara ara yapıldığı bir dönemden geçiyoruz. Sizin de hedef kitlenizde yer alan Z kuşağına dair söylemek istediğiniz bir şey var mı? Evet, istatistikleri kontrol ettiğimiz zaman dinleyici kitlemizin çoğunu o kuşak oluşturuyor. Ancak şöyle bir durum var biz Z Kuşağını tanımıyoruz. Çünkü onlarla bir paylaşımımız olmadı. Ne hissettiklerini, ne düşündüklerini sadece yazılanlarla veya değerlendirmelerle, sosyal medya ile görüyoruz. Bize göre otoriteyi reddeden bir tarafları var. Şu an onları tam olarak tanımasak da bundan on sene sonra ne üreteceklerini, ne anlatacaklarını çok merak ediyoruz. Alaca’nın geleceğe dair hedefleri nedir? Maddi kaygıların ötesinde sanat üretme derdimiz ve hayalimiz var. Bunu sağlamak için çalışıyoruz. Birbirimize verdiğimiz bir söz de şu, kimse bizi dinlemese de biz birbirimizi dinleyeceğiz. 9 Ekim’de de albümün tamamını yayınlamayı planlıyoruz. Türkiye için özgün bir iş yaptığımızı ve dinlendikçe de sevileceğimizi düşünüyoruz. Tahta parçasının gücü
4-5 yaşlarında minicik bir oğlan çocuğu, camın arkasından babasına şöyle diyor: “Annem diyor ki, sen hapisten çıkınca sakalım olacakmış ve 23 yaşına basacakmışım. Bu doğru mu?” Escape from Pretoria/Pretoria’dan Kaçış (2020) filminin en çarpıcı sahnelerinden biri buydu: Politik suçlu Leonard ile oğlunun görüş günü. Pretoria’dan Kaçış, gerçekten yaşanmış olaylara dayanan anti-faşist bir ‘hapishaneden kaçış’ filmi. Timothy Jenkin ve Stephen Lee adlı iki Güney Afrikalı beyaz genç, propaganda broşürlerini havaya saçarak dağıtan yaylı bir mekanizma geliştiriyorlar. 1978’de Cape Town’ın işlek caddelerinde ırkçı Apartheid rejimine karşı ANC’nin (Afrika Ulusal Kongresi) propagandasını içeren broşürleri bu mekanizmayla dağıttıkları için cezaevine atılıyorlar. Tim 12, Stephen 8 yıla mahkûm oluyor. Pretoria Hapishanesi’nin kapısından girdikleri andan itibaren nasıl kaçacaklarını düşünmeye başlıyorlar. Tim gardiyanların eski usul kocaman anahtarlarla tüm kapıları açabildiğini fark edince, ahşap atölyesinden aşırdığı malzemelerle tahta anahtarlar yapmaya başlıyor. 23 yıla mahkûm olmuş Leonard da (gerçek hayatta bir diğer ANC üyesi olan Alex Moumbaris) bu gençlere katılıyor. Bu üç arkadaş, 1 buçuk yıla yakın bir süre boyunca sürekli deneyip sürekli yanılarak, ama hiç vazgeçmeden, hücreden ana kapıya kadar tüm kapıları açacak bir dizi tahta anahtar yapıyor ve Aralık 1979’da kaçmayı başarıyorlar. Filme yöneltilen eleştiriler genellikle senaryonun hapishane dışı politik ortama çok az değinmesinde yoğunlaşıyor. Bu epey haklı bir eleştiri; iki gencin yaylı broşür düzeneklerini caddeye bıraktığı açılış sahnesiyle ırkçı yargıcın hükmü vahşice açıkladığı kısa mahkeme sahnesi dışında Güney Afrika’daki zulme dair açık ve doğrudan bir şey söylenmiyor. Gardiyanlar cezaevinin ayak işlerini yaptırdıkları Potluck adlı bir siyaha çok zalim davranıyor ama bu anların filmdeki durumu da varla yok arası. Ama Pretoria’dan Kaçış tam da bunu amaçlıyor zaten; Apartheid zulmü azıcık tarih bilen herkesin malumu olduğu için, travmatize edici faşist baskıları tekrar dile getirmek yerine onlardan kurtulma çabalarına yoğunlaşan bir hikâye anlatıyor. Yapıldığı dönemi çok iyi yansıttığı da ortada: PutinRTETrumpgiller dünyasının özellikle son yıllarında zulüm o kadar hız ve yoğunluk kazanmış durumda ki, bu zulme karşı çıkanların çabasını dile getirmeye niyetli anlatıların uzun uzun baskı sürecinden söz etmesi çok da gerekli olmayabilir. Örneğin ırkçılık, yabancı düşmanlığı ve kapitalist sömürü ABD’de yeni bir şey değil, ama son 4 yıllık Trump yönetiminde akıl almaz boyutlara ulaştı. Ya da şöyle örnekleyebiliriz: AKP 2002’den beri iktidarda, ama neo-liberal faşist doğası 12 Eylül 2010’da yapılan referandumdan sonra iyice belirginleşti. Yani 18 yıl, son 10 yılda toplandı. 2013’ten sonraysa baskı en yoğun halini aldı. Yani 18 yıl aslında şu son 7 yılda toplanmış oldu. Gezi Direnişi sırasında gençlerin öldürülmesi tartışılırken RTE’nin yaptığı “Şimdi soruyorlar 'Polise talimatı kim verdi?' diye. Polise talimatı ben verdim.” açıklamasını düşünün; 7 yılın, 10 yılın, 18 yılın özeti de orada yatıyor işte… Sonuçta film isminin karşılığını veriyor: Bu muhalifler, faşist Pretoria’dan nasıl kaçtılar? Bunu yaparken de aslında şöyle basite indirgenebilecek bir söylem düzeni geliştiriyor: Yeterince çalışırsanız, parmak kadar bir tahta parçasıyla bile faşistleri yenebilirsiniz. Bunun bugünün koşulları açısından ne kadar gerçekçi bir önerme olduğu tartışılabilir tabii, ama gencecik insanların gaz fişekleriyle, polis coplarıyla, yandaş tekmeleriyle, ölüm oruçlarıyla katledildiği, masumların cezaevine tıkıldığı bir dönemde tahta parçalarını işlemek, gözümüzü o anahtar deliklerine dikmek, her şeye rağmen iyi bir başlangıç olabilir. Aşk 102’nin başrol oyuncuları koronavirüse yakalandı, çekimler durduruldu
Netflix'in Aşk 102 dizisinin başrol oyuncuları Alina Boz ile Kubilay Aka koronavirüse yakalandı. Sonuçlar açıklanır açıklanmaz ekip çekimleri durdurdu. Aşk 102 dizisi daha önce yayınlanan Aşk 101 dizisinin devamı olarak çekiliyor. Alina Boz ve Kubilay Aka Aşk 101'de de başrol olarak görev almıştı. Kubilay Aka, korona virüs testinin pozitif çıkmasının ardından soyal medya hesabından, "Sıkıntı yok bu covid kime bulaştığını bilmiyor" diye yazdı. İPEK FİLİZ YAZICI DA VİRÜSE YAKALANDI! Öte yandan aynı zamanda Yeni Hayat dizisinde de rol alan Aşk 102 oyuncularından İpek Filiz Yazıcı'nın da test sonucu pozitif çıktı. Yaşanan bu gelişme üzerine Yeni Hayat dizisinin de setine ara verildi. Tüm oyunculara test yapılacak. KUBİLAY AKA KİMDİR? Kubilay Aka, 5 Mayıs 1995 tarihinde İstanbul’da dünyaya geldi. Eskişehir Anadolu Üniversitesi Havaalanı Yönetimi mezun oldu. “Vatanım Sensin” dizisinde iki sezon boyunca Ali Kemal karakterini canlandıran Aka, halen “Çukur” dizisinde Celasun karakterine hayat vermektedir. Kubilay Aka, oyunculuğa başlama hikayesini şu sözlerle anlamıştı: Muğla-Milas Havalimanı’nda özel bir şirkette çalışıyordum. Ufuk Ergin, sanatçısı Ozan Doğulu ile lounge kısmına giriş yaptı. İşlemlerini gerçekleştirdim. O sırada yaka kartımdan adıma soyadıma bakmış. 10 dakika sonra Instagram’dan bir mesaj geldi. Bana “Vatanım Sensin” dizisindeki Ali Kemal karakteri için deneme çekimine gelip gelemeyeceğimi soruyordu. Görmesem, kim olduklarını bilmesem, birileri bana şaka yapıyor zannederdim. Kubilay Aka, Vatanım Sensin dizisinin ardından Çukur dizisinde Celasun karakterini canlandırdı. ALİNA BOZ KİMDİR? Alina Boz, 14 Haziran 1998 tarihinde Rusya'nın başkenti Moskova'da dünyaya geldi. Annesi Rus kökenli olan Alina Boz, Küçük yaşlardan itibaren oyunculuğa ilgi duydu. İlk olarak "Cesur Hemşire" dizisinde "Canan" olarak ekranlara adım attı. Alina Boz, esas çıkışını ise "Paramparça" dizisinde canlandırdığı "Hazal" karakteri ile yaşadı. 2016 yılında kadrosunda Zafer Algöz ve Melek Baykal gibi isimlerin yer aldığı "Kaçma Birader" adlı filmde de rol aldı. 2017 yapımı Sevda’nın Bahçesinde Defne karakterine hayat verdi. Alina Boz, "Vatanım Sensin"de rol almıştır. Alina Boz son olarak Elimi Bırakma isimli dizinin başrolünü üstlenmiştir. Susamam’ın birinci yıldönümünde Şanışer’den paylaşım: Üzgünüm...
Şanışer adıyla bilinen Sarp Palaur'un 17 sanatçı ile birlikte hazırladığı; doğa, adalet, eğitim, kadına şiddet ve hayvan hakları gibi konularda mesajlar veren şarkısı Susamam'ın yıldönümü sosyal medyanın fazla konuşulan gündemlerinden biri oldu. #Susamam etiketi, Türkiye gündeminde ikinci sıraya kadar yükseldi. Rapçi Şanışer ise sosyal medya hesabından Susamam’ın yıldönümünde bir paylaşım yaptı. ‘Müziğin bir şeyleri değiştirebileceğini daha az inandığını’ ifade eden Şanışer, tweetinde şöyle dedi: “#Susamam’ın yıldönümü bugün. Üzgünüm, müziğin bir şeyler değiştirebileceğine artık daha az inanıyorum. Ama yapmaya devam edeceğim. Zira elimden gelen tek şey bu.” #Susamam ‘ın yıldönümü bugün. Üzgünüm, müziğin bir şeyler değiştirebileceğine artık daha az inanıyorum. Ama yapmaya devam edeceğim. Zira elimden gelen tek şey bu. GEÇEN YIL GÜNDEMİ SARSMIŞTI Rapçilerin seslendirdiği Susamam şarkısı, 2019’un 6 Eylül günü Türkiye gündemini sarsmıştı. Şanışer’in 17 müzisyenle beraber yaptığı şarkı, birçok saat içinde yüz binlerce kez dinlenmişti. Fuat, Ados, Hayki, Server Uraz, Beta, Tahribad-ı İsyan, Sokrat St, Ozbi, Deniz Tekin, Sehabe, Yeis Sensura, Aspova, Defkhan, Aga B, Mirac, Mert Şenel ve Kamufle’nin yer aldığı Susamam şarkısında, farklı konu başlıklarıyla Türkiye gündemindeki meseleler; ‘adalet’, ‘özgürlük’, ‘eğitim’, ‘kadına yönelik şiddet’, ‘hayvana yönelik şiddet’, ‘kentleşme’ gibi konular işleniyor.  Beşiktaş Belediyesi'nin ‘Beşiktaş İyileşecek’ etkinlikleri devam ediyor
Beşiktaş Belediyesi, pandemi sürecinde zor günler geçiren komşularının hafta sonları rahat bir nefes alabilmesi için ‘’Beşiktaş İyileşecek’’ etkinlikleri düzenliyor. Her hafta Beşiktaş’ın farklı bir parkında gerçekleşen tiyatro ve stand-up gösterilerine ilçe sakinleri sosyal mesafe kurallarına uyarak büyük bir beğeniyle katılım sağlıyor. Beşiktaş Belediyesi pandemi döneminde kültür ve sanattan uzak kalan komşuları için dopdolu bir program hazırladı. ‘’Beşiktaş İyileşecek’’ etkinlikleriyle her hafta sonu Beşiktaş’ın farklı bir parkında ilçe sakinleri tiyatro ve stand-up gösterilerini izleme şansı buluyor. Sosyal mesafe kurallarına dikkat edilerek gerçekleşen etkinliklerde katılımcıların ateşi ölçülüyor ve maske takılması konusunda sık sık uyarı yapılıyor. Bu hafta Sporcular Park’ında düzenlenen etkinlikte ilçe sakinleri BKM Abur Cubur Show - Stand-Up Gösterisi’yle Onur Atilla ve Doğan Akdoğan’ın sahne aldığı geceye yoğunilgi gösterdi. “SANATIN YERİ VE ZAMANI OLMAZ” Gecede sahne alan Onur Atilla, “Sanatın yeri ve zamanı olmaz. Buna da hiçbir şey engel olamaz. Bu virüs de olsa su gibi akar ve yolunu bulur. Parkta, bağda, bahçede, ovada, platoda da olsa sanatımızı yapıyoruz. Yapmaya devam edeceğiz. Yeter ki eğlenelim, moral bulalım, gülelim, biraz kafa dağıtalım. Sonra zaten dertler bizi bekliyor. O yüzden bir saatte eğlendirirsek ne mutlu bize” diye konuştu. Bol bol kahkaha atarak pandemi sürecinin stresli havasını üzerinden atan ilçe sakinleri böyle bir organizasyon düzenlediği için Beşiktaş Belediye Başkanı Rıza Akpolat’a teşekkür etti. Sanatın iyileştirici gücünden yararlanarak 14 Ağustos’ta başlayan etkinlikler 20 Eylül Pazar gününe kadar Beşiktaş’ın parklarında devam edecek. RIZA AKPOLAT: BÜTÜN KOMŞULARIM ETKİNLİKLERE DAVETLİDİR Beşiktaş Belediye Belediye Başkanı Rıza Akpolat, bütün komşularını Beşiktaş İyileşecek etkinliklerine davet ederek sözlerini şu şekilde sürdürdü: ‘’Değerli komşularım Mart ayından itibaren salgın nedeniyle geçirdiğimiz zor günlerin ardından ‘’ Beşiktaş İyileşecek’’ diyerek Stresle Topyekün Mücadele Hareketi başlatmıştık. Temmuz ayı boyunca parklarımızda psikolog söyleşileri, müzik dinletileri ve yoga gibi rahatlatıcı sportif faaliyetleri gerçekleştirdik. Şimdi ise sanatın iyileştirici gücünden faydalanmak için 20 Eylül’e kadar hafta sonları sosyal mesafe ve hijyen kurallarını gözeterek parklarımızı sahne sanatlarına açıyoruz. Tiyatro oyunları ve stand-up gösterileriyle gündelik hayatın dertlerinden arının istiyoruz. Vatandaşlarımızın her türlü ihtiyaçlarını gidermek, bu zorlu süreci dayanışma ile geçirmek temel sorumluluğumuzdur. Biz dayanışmanın iyileştirici gücüne inanıyoruz. Beşiktaş büyük bir dayanışma ile, sevgi ile, karşılıklı saygı ve yardımlaşma ile bu zor günleri atlatacaktır. Öngörülemeyen bir pandemi sürecini hep birlikte yaşıyoruz. İnsan psikolojisinin bu zorlu sürece dayanması İçin çok farklı alanlarda etkinlikler gerçekleştirmeye devam edeceğiz. Önümüzdeki süreçte de çok farklı etkinlik ve organizasyonlarla halkımızın yanında olacağız. Hep birlikte başaracağız.” besiktas.bel.tr’den detaylarına ulaşabileceğiz etkinliklerimize tüm komşularımızı davet ediyorum ve bütün komşularıma sağlıklı günler diliyorum.” dedi. Birol Ünel’in ardından…
MURAT TIRPAN Oğuzhan Tercan’ın 2005 yapımı filmi Hırsız Var çok iyi bir iş olmasa da bir sahnesinde karşılıklı oynayan iki oyuncu son derece mühimdir: Birol Ünel ve Haldun Boysan. Bu iki büyük oyuncuyu da ne yazık ki aynı hafta içinde kaybettik, 2020 çok şeyi alıp götürdüğü gibi bu iki oyuncuyu da aldı aramızdan. Bu yazıda biraz Ünel’den bahsedelim. Birol Ünel 1961, Mersin ya da kendi vurgusuyla Silifke doğumlu. Altı çocuklu ailesi 1968 yılında Almanya’ya göç etmiş, Ünel sahip olduğu her şeyi kendi elleriyle başarmıştı. Hannover’a giderek burada Tiyatro ve Müzik Yüksek Okulu’nda okuyan oyuncu, “Önümde bir örnek yoktu. Oyuncu olmaya karar verdim. Okula gittim ve 3 bin 600 başvuru arasından seçildim.” diyordu. Bir zamanlar parke döşemeciliği yapıyordu, parkeleri o döşüyor üzerindeyse başkaları dans ediyordu. Ta ki 1987 yılında ‘Yolcu’ (Der Passagier) filmiyle sinema kariyerine başladığı ana dek. Podyuma çıkma sırası artık ondaydı. Hem tiyatroda hem de sinemada kanıtladı kendisini. 2000 yılında Fatih Akın’ın yönettiği ‘Temmuzda’ (Im Juli) filmiyle tanınmaya başladı, 2004 yılında ise ‘Duvara Karşı’ onu uluslararası bir şöhret haline getirdi. Çoğunlukla bu filmle anılsa da Jean-Jacques Annaud’nun yönettiği ‘Kapıdaki Düşman ve Asia Argento’yla başrolü paylaştığı Tony Gatlif filmi Transilvanya dahil altmışa yakın filmden oluşan bir filmografisi vardır. Bu filmlerin çoğunda rolleri filmin önüne geçmiştir. Örneğin Soul Kitchen gibi bir film (ne yazık ki) boş salonlara oynayıp bir haftada vizyondan çıkmışken bile onun agresif ve komik aşçı karakteri akıllarda kalmıştır. Temmuzda Moritz Bleibtreu’nun güzelliği kadar onun karizmasıyla da hatırlanır. Transilvanya’daki doğum sahnesinden aklımızda Argento’nun çığlıkları kadar onun sigarayı tersten içişi de kalmıştır. Ünel bohem bir karizmanın görsel tanımıydı, ‘cool’du. Dick Pountain “Cool: Bir Tavrın Anatomisi” kitabında cool olanın temel özelliklerinden birinin çok konuşmamak olduğunu yazar. Ünel de çok konuşmazdı, kendi telaffuzuyla ‘Meğsin’de bıraktığı anadilini unuttuğundan ya da Almanca’ya hakim olmadığından değil, Duvara Karşı’daki bir repliğinde söylediği gibi Türkçesini çöpe attığından da değil, tastamam öyle bir adam olduğundan. Gatlif filmi Transilvanya’da da belki bu yüzden birkaç cümle İngilizce ve Fransızcayla idare etmişti. Aksanlı filmlerin büyük oyuncusuydu. Nick Cave ve Mickey Rouke karşımı bir tipti, sokaklarda uyurken çekilen magazinin atladığı fotoğraflarında bile yakışıklı ve hala punktı. O kadar karizma bir duruşu vardı ki Nil Karaibrahimgil’in sulu şarkısı He-Men’in klibine bile Eastern Promises’vari bir hava getirebilmişti. Beş yıl kadar önce Welt ve Bild gibi Alman bulvar gazetelerinde Ünel’in sokakta kaldığına dair (evsiz olduğu) haberleri çıkmıştı. Magazincilerin üzerine atladığı bu haberler elbette üzücüydü ama onun elindeki tüm parayı birileri için hemen harcayabilecek kadar yardımsever ama öte yandan parasız kaldığında da kolayca yardım isteyecek kadar rahat olduğunu biliyorduk. Zaten sonrasında da düzeleceğine dair açıklamalar yapmıştı. Ve belki tüm bunlardan dolayı Duvara Karşı’daki karakterini büyük bir başarıyla canlandırmıştı. Filmin Güven Kıraç’la olan bar sahnesinde, aşığım diyerek barın üzerindeki bardaklara eliyle vurup kırdığında, hemen sonra ise elleri kan içinde kaldığında acı çekerek dans ettiğinde karakteri Cahit Tomruk’un gerçek olduğuna zaten kani olmuştuk. Ünel sonra bizi teyit etti, “aslında Duvara Karşı’daki karakterime çok benziyorum” diyerek. Bir röportajında da “Kurt Cobain nihilistti, ben değilim. O ölümünü sahneledi ama ben hayatımı sahneliyorum” diyordu. Bild’e malzeme olan hayatını gizlemeye çalışmadı hiç. Sonra şimdi, Duvara Karşı’nın sonundaki gibi, Çağlar Turizm’in cam kenarı koltuklarından birinde Silifke’ye doğru yola çıkan Cahit Tomruk gibi çıktı gitti hayatımızdan. Tam da kameranın durduğu yerden otobüsün gidişini izlerken bulduk kendimizi. “Bitte Cahit elini ayağını öpeyim bitte” demek istedik ardından. Fonda da Selim Sesler çalıyordu elbette, “Şu karşıki dağda bir fener yanar..” Direnişin adı sanat
Bu satırları, pandemi günlerinde moralini yüksek tutmak, umutsuzluğa teslim olmamak için sanata başvuran bir ‘azınlık’ için yazdığımın farkındayım. Toplumumuzun önemli bir kesiminin sanatla ilgisi son derece sınırlı ne yazık ki. Bu kesimin içinde, üniversite mezunları, hatta kendini solcu olarak görenler de var. Öyle olmasa, Türkiye’nin büyük kısmı sanat açısından böylesine yoksul kalır mıydı? Medyadaki sanat sayfalarına/programlarına bir göz atmak yeterli bu dediklerimin gerçekliğini görmek için… İstanbul, İzmir, Eskişehir dışında kaç kentimizde sanat, yerel yönetimlerin gündeminde yer tutuyor diye meraklanırsanız, karşınıza birkaç kent adı ya çıkar ya çıkmaz. Oysa siyasal iktidar pandemi döneminde sanatçılara ve sanat kurumlarına yönelik ciddi önlemler almadığı için, sanatçıların yerel yönetimlerden beklentileri yüksek. Yerel iş insanları açısından da durum farksız. Birkaç sanat ‘deli’sinin (örnek: Afyon’da Caz ve Klasik Müzik Festivalleri düzenleyen Hüseyin Başkadem) kente kazandırmak istediği sanat etkinliklerine destek olmaya asla yanaşmazlar, söz konusu etkinlik ünlü bir şarkıcının konseri olmadığı sürece (sanata destek vermeyi yük olarak görmeyen bir ‘azınlık’ bu genellemenin dışındadır elbette). DÜNDEN BUGÜNE Sanatın böylesine göz ardı edilmesinin temel nedeni yanlış eğitim politikamız, bana kalırsa. Yaratıcılık sözcüğünden korkan bir siyasal anlayışın yönlendirdiği eğitim müfredatında sanatın adı yok. Bizler, yaşı altmışın üzerinde olan kuşaklar, şanslıydık bu anlamda. Edebiyat öğretmenlerimiz ve ailelerimizden okuma zevkini, tiyatro tadını aldık. Şimdi, çocuklarına bir tablet alabilen aileler görevlerini yapmış addediyorlar. Aynı ortamın ürünü olan yerel yöneticilerimizin de -elbette istisnalar dışında- bu zafiyetten paylarını almış olmaları şaşırtıcı değil. Yangında ilk ‘atılacak’ şeyin sanat olduğu fikri bilinçaltlarına yerleşmiş bu ‘çoğunluk’un. Bütün bu ‘ahval ve şerait’ içinde, sanata sahip çıkmaya çalışan yerel yönetimlerin olması sevindirici. Örneğin, İzmir Büyükşehir’in farklı sanat alanlarındaki yarışmaları, İzmir Şehir Tiyatrosu kurma niyeti, İstanbul Büyükşehir’in arabalı sinema ve tiyatro gösterileri, özel tiyatrolara dijital kayıt olanakları sağlaması, yeni sahneler yaratma çabası… İstanbul’un sanata değer veren ilçe belediyeleri arasında Kadıköy öne çıkıyor. Ağustos ayında ‘Parkta Sanat’ başlığı altında sunulan tiyatro oyunları ve konserler, pandemiye sanatla direnişin en güzel örnekleri arasındaydı. Kadıköy Sinemateki’nin açılışını da dört gözle bekliyoruz. Sanat etkinlikleri içinde, bireysel çabaların ürünü olanlar epeyce fazla; kimi hiçbir destek olmaksızın (sürdürebilirlik açısından sorunlu etkinlikler bunlar), kimi yerel yönetimlerin, kimi de iş insanlarının desteği ile gerçekleştiriliyor. ‘Bahçede Yaz Festivali’ gerçekleştiren Sabancı Müzesi Fıstıklı Teras, Küçükçiftlik Parkı’nda Bahçe Tiyatrosu, Mersin’de ve Tarsus’ta açılan Şehir Tiyatroları pandemiye direnen sanatın sığındığı yeni mekanlar arasında. Büyük bütçeler gerektiren sanat merkezleri ise, büyük sermayenin devreye girmesi ile mümkün olabiliyor. İstanbul’da Arter ve Contemporary İstanbul Vakfı’nın tarihi Fişekhane’den dönüştürdüğü ‘Cocoon’, Eskişehir de Erol Tabanca’nın yaptığı OMM (Odunpazarı Modern Müze), İzmir Urla’da Arkas’ın açtığı müze en yeni örnekler. Halkımızın sanat kültürünün geliştirilmesi adına önemli kazanımlar… Kalıcı sanat mekanlarının yanı sıra, sürekliliği olan nitelikli sanat etkinlikleri de, sanat kültürümüz açısından değerli kazanımlar. İstanbul Kültür ve Sanat Vakfı’nın Film Festivali’ni çevrimiçi ortamda gerçekleştirmesi sinemaseverler için mutluluk verici bir girişimdi. Eylül ayında İKSV’nin Müzik ve Caz Festivallerinin pandemi ortamına uygun koşullarda (canlı ve çevrimiçi) gerçekleşmesine tanık olacağız. Ülkemizin saygın film festivallerinden Uluslararası Ankara Film Festivali, pandemi koşullarına uygun hale getirilen ‘Büyülü Fener’ sinemasında başladı, hafta ortası yarışma sonuçlarını öğreneceğiz. Eylül’ün diğer etkinlikleri arasında, Gümüşlük Müzik Festivali, Bodrum Caz Festivali, Kuşadası Altın Güvercin Beste Yarışması ve Adana Altın Koza Film Festivali yer alıyor. Yani, sanat cehalete teslim olmadığı gibi virüse de teslim olmuyor. SİNEMA SANATI VE İZMİR Cuma akşamı İzmir Senfoni Orkestrası ve Mor ve Ötesi’nin verdiği konserle açılan 89. İzmir Enternasyonal Fuarı’nın süresi bu yıl pandemi nedeniyle beş güne indirildi. Fuar’da başlayıp, Fuar sonrası ayın 13’üne dek sürecek ‘Kültürpark Açıkhava Film Gösterimleri’ çerçevesinde geçen yılın en önemli yapıtlarını izleme olanağını bulacak İzmir seyircisi. Dün akşam “Küçük Şeyler”in gösterimi ve yönetmen Kıvanç Sezer ile oyuncusu Başak Özcan’ın katıldığı söyleşi ile başlayan gösterimler, bu akşam “Kızkardeşler”le devam edecek. Pazartesi, yepyeni bir film “Renklerde Kaybolan Yaşam Fikret Mualla”, Salı akşamı, Şerif Gören’in “Endişe”si gösterilecek. Filmin oyuncularından Ayşe Emel Mesci, Fırat Yücel ve Şükran Yücel’in katılacağı söyleşide, ölüm yıldönümlerinde Erkan Yücel ve Yılmaz Güney’i anacağız. İzmir Büyükşehir’in programda yer alan diğer yapımlar, “Kardeşler”, “Görülmüştür”, “Kapı” ve “Nuh Tepesi”nin gösterimlerinde de, yönetmen ya da oyuncularıyla söyleşiler gerçekleştirilecek. İzmir’den ve sinemadan söz açmışken, geçen haftaki yazımın aldığı geri dönüşlere değinmek isterim. Sinemacılar, ‘Nasıl olabilir böyle bir festival?’ diye şaşkınlıklarını ve desteklerini dile getirirken, ASİTEM adlı meslek kuruluşu Genel Sekreteri, kuruluşlarını ‘hükümete yakın’ olarak nitelememe çok üzüldüklerini belirtti. “Peki, değil misiniz” diye sordum; “değiliz” dedi. Ben de bu düzeltmeyi yayınlıyorum işte… Bir düzeltme de, ‘gerçek’ festivalin tarihçesine ilişkin. Oğuz Makal’ın, 1989 yılında Dokuz Eylül Üniversitesi Güzel Sanatlar Fakültesi Sinema-TV Bölümü bünyesinde başlattığı “İzmir Sinema Günleri”, daha sonra “Uluslararası İzmir Film Festivali” adını alarak, Güzel Sanatlar Eğitim ve Kültür Vakfı işbirliği ile 2000 yılına dek sürdürülmüş. On bir yıllık bir aradan sonra, 2012 yılında, Kültür Bakanlığı, Tanıtma Fonu, İZKA, İzmir Büyükşehir Belediyesi katkılarıyla Dokuz Eylül Üniversitesi GSF Film Tasarımı Bölümü tarafından düzenlenen “12. Uluslararası İzmir Film Festivali”ni atlamışım yazıda. Bu festivalin Koordinatörlüğünü (Sabire Soytok ile birlikte) yapan Dilek Tunalı’ya bu düzeltmeyi yapmamı sağladığı için teşekkür ederim. Sayın Tunalı, Festivalin kataloğunu da gönderme inceliğinde bulundu. Gerçekten çok güzel bir program hazırlamışlar. Festivalin devamının gelmemesi üzücü, ama daha da üzücü olan, bu festivalin adının bir ‘vizyon filmleri festivali’(!)nde kullanılması. Bu festivalin, ‘Sanatsal Etkinlikler Komisyonu’ndan 5224 sayılı yasa gereği alması gereken izni nasıl alabildiğini merak ediyordum. Sonra öğrendim, ASİTEM Başkanı Muammer Sarıkaya’nın bu komisyonun bir üyesi olduğunu… İzmir’in film festivalleri tarihine ilişkin araştırma yaparken, bu alandaki belge eksikliğinin ciddi bir sorun olduğunu gördüm. İzmir’in sinema tarihini derleyip toplayacak bir Bilgi-Belge Merkezi ile İzmir’in sinema kültürüne sürekli gösterimlerle destek verecek bir Sinematek’i bünyesinde barındıracak bir Sinema Müzesi’nin ve sinema sanatına saygılı bir Film Festivali’nin ne denli büyük bir ihtiyaç olduğuna bir kez daha kanaat getirdim. Yazımı, 12. İzmir Film Festivalinin başkanlığını yapan, 2016’da yitirdiğimiz Prof. Dr. Ertan Yılmaz’ın festival katalogunda yer alan sözleri ile bitirmek istiyorum: “Popüler kültürün vasat beğeniyi güdümlediği koşullarda, sinemada ve diğer sanat dallarında yeni arayışların, sorgulamaların, incelemelerin ve seçeneklerin vasat beğenide karşılığını bulması neredeyse imkansızdır. Sinema Festivalleri, istisnalar hariç, sanat olarak sinemanın sanatla buluşmasına olanak sağlarlar, sağlamalıdırlar.” TÜYAP, İstanbul Kitap Fuarı'nı koronavirüs nedeniyle erteledi
Nostalji illüzyonunu yok etmeye çalıştım
Koray Sarıdoğan'ın “90’lar Türkiyesi’nde Altkültür: Rock, Dergi, Fanzin, Edebiyat” alt başlığıyla yayımladığı araştırma kitabı "Yeraltı Kütüphanesi", Karakarga Yayınları tarafından yayımlandı. 90’ların rock altkültürü, fanzinler, dergiler, müzik ve edebiyat gibi temalar üzerinden inceleyen yazar, kitabıyla okuruna hem 90’lar Türkiye’sini hem de o dönemde rock müziğin politik ve sosyal olaylardan etkilenerek altkültürün nasıl bir parçası haline dönüştüğünü gösteriyor. Çalışmanın son bölümünde ise dönemin önemli tanıkları Altay Öktem, Aptülika, Murat Beşer, Şenol Erdoğan ve 7 Nisan 2020’de kaybettiğimiz, rock dünyasının ‘baron’u Çağlan Tekil’le yapılmış röportajlar yer alıyor. Sarıdoğan ile kitabını konuştuk. Kitabın önsözü 90’lı yıllara duyulan özlem ile başlıyor. Günümüzde 90’ların altın çağını yaşamayan gençler bile “Ne güzel günlermiş” diyor. O yılların büyüsü neydi sizce? Bahsettiğim altın çağ, altkültürdeki üretim ve paylaşımdan ibaret. Onun dışında Körfez Krizi’nin, Bosna Savaşı’nın, Sivas Katliamı’nın, gazeteci suikastlerinin, terör saldırılarının, Susurluk’un, Hayata Dönüş Operasyonu’nun, Gölcük depreminin olduğu bir dönemin altın çağ olması söz konusu değil. Kitabı yazma amacım biraz da bu nostalji illüzyonunu yok etmekti. Dikkat ederseniz 90’larda özlenen şeyler listesinde sanat ürünleri başı çeker. Sadece rock ve türevleri değil belli ürünleriyle pop müziği bile kalitelidir, hislidir. Sadece bağımsız değil ana akım Türk sineması da kült işler çıkarmıştır. Dizilerin birçoğunda bugünün aksine güzel mesajlar vardır. İnsanlar bunları özlüyor. 90’lar deyince kimsenin Erbakan’ı, Özal’ı, Çiller’i, Demirel’i özlediğini sanmıyorum -her ne kadar bugünküler onlara bile rahmet okutsa da.  Yeraltı Kütüphanesi hangi zaman dilimini kapsıyor? 90’ları 80’lerden ve 2000’lerin başından ayırmak imkânsız. O yüzden kitap ağırlıkla 1980-2003 gibi bir zaman dilimini kapsasa da konuyla kesişim sağlayıp daha önce yayımlanan istisnai örnekler de var. Dönemin müzik kitaplarına dair nasıl izlenimler edindiniz? Nicelik nitelikten daha ağır basmış bir süre ama okurun talep etmesi ve buna cevap veren yayıncıların olması önemli. Toplama baktığınızda biraz düşe kalka gidilmiş ama önemli olan da bu zaten. Kaynak yok, imkânlar kısıtlı diye popüler kültüre oynanmak yerine mücadeleyle bir külliyat oluşturulmuş. Kaynağın bol olup da okur ve yayıncı bazında ilgi görmeyen, arkasında durulmayan 2000 sonrası müzik yayıncılığına göre bu çok kıymetli. Çalışmaya başlamadan önce kafanızdaki 90’larla araştırmalarınızdan sonraki 90’ları nasıl anlatırsınız? O yıllara dair sizi şaşırtan şeyler oldu mu? İlk gençliği ve yetişkinliği 2000’ler sonrasına rastlayan biri olarak şaşırma eşiğim epey yüksek. Bizim evimiz siyasetin konuşulduğu, çocukların siyasetle, gündemle ilgili sorularının cevapsız bırakılmadığı bir evdi. “Farklı bir 90’larla karşılaşma” anlamında şaşkınlık yaşamadım ama kayda geçmemiş, satır arasında kalmış kültürel ve politik arşiv notlarına ulaşmak ve bunları aktarmış olmak beni heyecanlandırıyor. ANALOGLA BÜYÜDÜM AMA DİJİTALLE KAYNAŞABİLDİM 2000’ler ve sonrasına dair neler söylersiniz? Ben yaş itibariyle iki çağ arasında kalmış bir kuşağın mensubuyum. Analogla büyüdüm ama dijitalle kaynaşabildim. Bu yüzden imkânlar, alışkanlıklar açısından şikâyetçi olmadım hiç. İnternet sayesinde para kazanıyorum, eşimle bile internette tanıştım. Ama sosyal hayatla bağımı da koparmadım. Bu anlamda bir sorunum yok. Toplumsal anlamda ise 2000’ler, 1980 sonrasında yaşananların bir sonucu. 90’lardaki yapay özgürlük ortamında alttan alta bugünleri hazırlayan planları dehşet içinde deneyimlediğimiz, dönüşüm kılığında bir çöküşün başlangıcı. Ama burada kitleleri, muktedirlerin karşısında kurban olarak görme taraftarı değilim. Bu aslında, marazlarına ses çıkarmak yerine “medeniyet” sanıp kabul ettiğimiz sistemle, türümüze yüklediğimiz yapay anlamlarla yüzleşme. “İnsanlık öldü”den, insanlık diye bir şeyin aslında hiç olmadığı gerçeğine geldik. Tuna Kiremitçi’nin “En sağlam direniş, kalbi temiz tutmak” sözünü çok önemsiyorum bu zamanda. ROCK VE ALTKÜLTÜR BİR İFADE TARZI O yılların müzikle olan ilişkisini bugünden ayıran yanları nelermiş? İmkân arttıkça ruh ve kalite düşer. Enstrümana, stüdyoya, kaynağa ulaşımın zor olduğu bir dönemin müzisyenlerinin daha tutkulu olduğunu görebilirsiniz. Aynı şey, dinleyici tarafında da geçerli. Bu kuşağın çocukları 12 Eylül sonrasının dayattığı kalıpları reddediyorlar. Rock müzik ve altkültür, bir ifade tarzı oluyor. 80 öncesindeki rock müzisyenlerinin ekonomik açıdan avantajlı ailelerin çocuklarından oluştuğunu anlatmışsınız. Farklı sosyal tabakalarla ilişkisi nasıl gelişmiş? Tamamı için değil, ilk alıcısı, plağa, müziğe, enstrümana ilk ulaşanlar açısından öyle. Bu daha sonra değişiyor zaten. Bahsettiğim ‘ifade imkânı’ sadece şu veya bu kesimin değil aralarında farklı sosyal tabakalardan insanların olduğu, öğrenciler, çalışanlar, işsizler, işçiler, memurlar, entelektüeller, sanatçılar için de geçerli hale geliyor. Sıfır Temas dijital mecrada
Altı farklı oyuncunun karantina sürecine odaklanan, Şule Ateş’in tasarlayıp yönettiği "Karantina 2020 - Video Performans Serisi", dijital mecra ile buluşuyor. Bir dijital tiyatro araştırması olan serinin ilk videosu ‘Sıfır Temas’, oyuncu Pınar Göktaş tarafından yazıldı ve oynandı. Covid-19 nedeniyle, Türkiye 14 Mart’tan başlayarak karantina sürecine girilmesinin ardından tiyatro salonları kapatıldı ve oyunların yanı sıra eğitim programları ile atölyeler de iptal edildi. Tiyatrolar ve eğitim mekânları kiralarını ödeyemiyor, oyuncular, yönetmenler, sanat yönetmenleri, koreograflar, dramaturglar, tasarımcılar, teknik personel işsiz. Az sayıda tiyatro, yaz aylarında bir iki gösterim yapma imkânı bulmuş olsa da, sahanın büyük bölümü endişeyle salgının bitmesini bekliyor. PROJE, HAK KAYBINA DİKKAT ÇEKMEYİ AMAÇLIYOR Gösteri sanatları alanında ciddi bir sarsıntının yaşandığı bu dönemlerde, Avrupa Birliği Sivil Düşün Programı tarafından desteklenen proje, aynı zamanda, Covid-19’un neden olduğu karantina sürecinde, sahne sanatları alanında yaşanan büyük alan ve hak kaybına dikkat çekmeyi amaçlıyor. Önümüzdeki kış sezonunun da yeni normal koşullarında mesafeli geçeceğini hatırlatan tiyatrocular, 50 kişilik salonlarda, 20 kişiye oyun oynamanın da sorunları çözmeyeceğini hatırlatıyor. Karantina 2020 Projesi kamuoyunu, ilgili bakanlıkları, belediyeleri, basını, STK’ları kanaat önderlerini ve sanatseverleri, soruna kısa ve uzun vadeli, sürdürülebilir çözümler üretmek üzere harekete geçmeye davet ediyor.  Karantina sergisi: Alt Üst
Işıl Çelik, karantina şartları altında sosyal ve fiziksel izolasyon içerisinde geçirdiği üç ay süresince; antropoloji bilimi ile başlayan "üstün ırk" ve "ilkel" kavramlarının, yüzyıllarca toplumlar üzerindeki ayrıştırıcı etkisinden yola çıkarak "Alt-Üst" isimli projesi üzerinde çalışmalarını gerçekleştirdi. Sanatçının bu döneme yönelik olarak üretimine tanıklık etmek ve projesine ilişkin detayları gözlemleyebilmek isteyenler 5 Eylül Cumartesi ve 8 Eylül Salı günleri 11:00 – 18:00 saatleri arasında Daire Sanat’ı ziyaret edebilir. Işıl Çelik kimdir? Işıl Çelik lise eğitimini 2005 yılında Anadolu Güzel Sanatlar Lisesi Resim Bölümünden okul birincisi olarak tamamlamıştır. 2009 yılında ilk lisans eğitimini Mimar Sinan Güzel Sanatlar Üniversitesi Sanat Tarihi Bölümünde tamamlamıştır. Bu yıllarda, Mimar Sinan Güzel Sanatlar Üniversitesi Arkeoloji Bölümünde, Tarihi Eser Çizimi üzerine ders vermeye başlamıştır. 2010 yılında ikinci lisans eğitimini Mimar Sinan Güzel Sanatlar Üniversitesi Seramik ve Cam Tasarımı Bölümü’ne girerek başlatan sanatçı, 2011 yılında Çift Ana Dal Programı ile Sahne Dekorları ve Kostümü Bölümü’ne girmiştir. Her iki bölümden de 2018 yılında mezun olan sanatçı, uzun yıllar akademi içerisinde, disiplinler arası sanat eğitimi alırken, birçok yerli ve yabancı sanatçının yanında, farklı materyal ve disiplinlerde çalışma, imkanı bulmuştur. Zilberman Galeri, Genç Yeni Farklı 9, Base 2018 gibi yarışmalarda finalist olan sanatçı; İKSV 23. İstanbul Tiyatro Festivali dâhil olmak üzere çeşitli projelerde dekor ve kostüm tasarımı yapmıştır. Birçok yayın ve karma sergide yer alan sanatçı, İstanbul’da yaşamakta ve çalışmalarını sürdürmektedir. Altın Portakal’da, belgesel ve kısa yarışma filmleri belli oldu
Antalya Büyükşehir Belediye Başkanı Muhittin Böcek'in ev sahipliğinde düzenlenen Antalya Altın Portakal Film Festivali'nde bu yıl yarışacak ve Türkiye'de ilk kez gösterilecek 12 kısa film ve 10 belgesel film belli oldu. Kısa ve belgesel sinemacılara toplam 90 bin TL maddi desteğin sağlanacağı yarışmaların kazananları 10 Ekim akşamı düzenlenecek Kapanış ve Ödül Töreni'nde belli olacak. 12 KISA METRAJ FİLM Ulusal Kısa Metraj ve Ulusal Belgesel Film Yarışması'nda yarışacak filmlere, festival danışmanı, akademisyen ve sinema yazarı Ahmet Gürata, sinema yazarı Senem Erdine ile Antalya Altın Portakal Film Festivali Kısa ve Belgesel Film Yarışmaları Koordinatörü, yapımcı Engin Palabıyık'tan oluşan seçici kurul karar verdi. Ulusal Kısa Metraj Film Yarışması'nda 206 başvuru arasından seçilen 12 film yer alacak. Seçici kurul kararına göre bu yıl festivalde; Mahsum Taşkın'ın "Binbir Gece Masalları", Fehmi Öztürk'ün "Bir Annenin Sonatı", Melik Kuru'nun "Biz Bir Aileyiz", Emre Birişmen'in "Buhar", Haydar Taştan'ın "Cengiz", Can Deniz Atıcı'nın "Kara Kutu", Esme Madra'nın "Sarı, Siyam, Kanocular ve Ev Sahibi", Burcu Görgün Toptaş'ın "Kırk Mum", Irmak Karasu'nun "Mamaville", Ayris Alptekin'in "Ondan Bahsetmiyorum", Malaz Usta'nın "Sürgünde Bir Yıl" ve Murat Uğurlu'nun "Tapınak" adlı kısa filmleri gösterilecek. Bu filmler, 20.000 TL tutarındaki En İyi Kısa Film Ödülü ve 10.000 TL'lik Jüri Özel Ödülü için yarışacak. BELGESELLER İlk gösterimi Antalya'da yapılacak yılın en yeni belgesellerini bir araya getirecek olan Ulusal Belgesel Film Yarışması'na ise bu yıl 46 başvuru yapıldı. Seçici kurul, Zeynep Dadak'ın "Ah Gözel İstanbul", Pervin Metin Candan'ın "Bir "Sinema Paradiso" Hikayesi", Stella Sema Yeşiltaç'ın "Eğer Ruh Donarsa...", Metin Akdemir'in "Hayalimdeki Sahneler", Deniz Tortum'un "Maddenin Halleri", Serdar Kökçeoğlu'nun "Mimaroğlu", Eytan İpeker'in "Miss Holokost Survivor", Sidar İnan Erçelik'in "Rüzgâr Tayı", Metin Avdaç'ın "Tipi" ve Selin Şenköken'in "Yangın Yerinde Orkideler" adlı belgesel filmlerini seçti. Yarışmada yer alan 10 belgesel arasından bir filme ana jürinin değerlendirmesi sonucunda 40.000 TL değerindeki En İyi Belgesel Film Ödülü, bir başka filme de 20.000 TL'lik Jüri Özel Ödülü verilecek. Her iki yarışmayı değerlendirecek ana jüriler ise önümüzdeki günlerde açıklanacak. ULUSAL KISA METRAJ FİLM YARIŞMASI En İyi Film 20.000 TL Jüri Özel Ödülü 10.000 TL Binbir Gece Masalları / Mahsum Taşkın Bir Annenin Sonatı / Fehmi Öztürk Biz Bir Aileyiz / Melik Kuru Buhar / Emre Birişmen Cengiz / Haydar Taştan Kara Kutu / Can Deniz Atıcı Sarı, Siyam, Kanocular ve Ev Sahibi / Esme Madra Kırk Mum / Burcu Görgün Toptaş Mamaville / Irmak Karasu Ondan Bahsetmiyorum / Ayris Alptekin Sürgünde Bir Yıl / Malaz Usta Tapınak / Murat Uğurlu ULUSAL BELGESEL FİLM YARIŞMASI En İyi Film 40.000 TL Jüri Özel Ödülü 20.000 TL Ah Gözel İstanbul / Zeynep Dadak Bir "Sinema Paradiso" Hikayesi / Pervin Metin Candan Eğer Ruh Donarsa... / Stella Sema Yeşiltaç Hayalimdeki Sahneler / Metin Akdemir Maddenin Halleri / Deniz Tortum Mimaroğlu / Serdar Kökçeoğlu Miss Holokost Survivor / Eytan İpeker Rüzgâr Tayı / Sidar İnan Erçelik Tipi / Metin Avdaç Yangın Yerinde Orkideler / Selin Şenköken Oyuncu Birol Ünel yaşamını yitirdi
Fatih Akın’ın yönettiği Duvara Karşı, Temmuz’da ve Aşka Ruhunu Kat gibi filmlerdeki rolleri ile tanınan, Almanya’da da birçok tiyatro oyununda ve filmde yer alan Birol Ünel, 59 yaşında hayata gözlerini yumdu. Sözcü'de yer alan habere göre; Ünel, doğum günü olan 18 Ağustos'ta durumu ağırlaştığı için hastaneye kaldırılmıştı. Birol Ünel'in ölümünü üzüntüyle karşılan yönetmen Fatih Akın, Instagram hesabından yaptığı paylaşımda, "İçinde beni her zaman etkileyen bir ışık vardı. Işıklar içinde yat!" ifadesini kullandı. Ünel'in ölümü üzerine sinema dünyasından çok sayıda isim de anma mesajı paylaştı. Ah.. Sana bir teşekkür borcum vardı ta eskilerden.. Olur ya bir gün bir yerde karşılaşırız, tanışırız da derim dedim hep. Artık beni duyduğuna eminim..  Her şey için çok teşekkürler Birol Ünel!  Yolun açık olsun... #birolunel pic.twitter.com/WoJXsIjJPP Birol Ünel Meslektaşımız Birol Ünel hayatını kaybetti. Çok üzgünüz. Tüm sevenlerine sabır dileriz. Başımız sağolsun #BirolÜnel pic.twitter.com/htyqfvXbWq 1961 yılındı Silifke'de doğan ve ailesi 1968 yılında Almanya'ya göçen Birol Ünel, Bremen'de büyüdü. Almanya'da gençlik dönemlerinde parke döşemeciliği yapan daha sonra Hannover’e giderek Tiyatro ve Müzik Yüksek Okulu’na kaydolan Ünel'in sinema kariyeri 1987 yılında Yolcu filmiyle başladı.  1992 yılında Berlin Tiyatrosunda Caligula rolüyle ilk rolünü aldı. 2000'de Fatih Akın’ın yönettiği Temmuz’da filminde sinema dünyasında tanınmaya başladı. Duvara Karşı ile de ününü perçinledi. Satala Antik Kenti'nde bin 500 yıllık Roma askeri zırhı bulundu
Kültür ve Turizm Bakanlığı tarafından başlatılan Bartın Üniversitesi Arkeoloji ve Uygulama Merkezi Müdürlüğü başkanlığında Doç. Dr. Şahin Yıldırım ve ekibi tarafından 4 yıldır devam eden çalışmaların bu yılki kısmında önemli bulgular elde edildi. İHA'nın haberine göre, Gümüşhane'nin Kelkit ilçesine bağlı Sadak köyünde Roma İmparatorluğu'nun doğu sınırını korumak için kurduğu ve Anadolu'da kazı çalışmasının yapılabildiği tek lejyon olan 15. Lejyon'un olduğu bölgede gerçekleştiriliyor. Erken tunç çağına ait el yapımı seramikler ve Helenistik dönemin bulgularının yer aldığı kazı alanının 6 metre derinliğinde ise geç Roma İmparatorluk Dönemi'ne ait olduğu tahmin edilen askeri bir zırh bulundu. Bulunan zırhın ardından çalışmaların yoğunlaştırıldığı kazı alanında çok sayıda tarihi eserin gün yüzüne çıkarılması bekleniyor. Alanda Roma İmparatorluğu'nun 3. yüzyılın ortalarında en büyük yenilgilerinden birisini aldığı Sasani kralı 1. Şapur'un bölgeyi fethettiği sırada yaşanan bir yangına ait izlere de rastlandı. Toprağın 40 santimetre altından itibaren 2 bin yıllık devasa duvarların ortaya çıktığı kazı alanında bulunan çok sayıda ok ucu, tiyatro maskı, kandil, Roma eyalet sikkesi, 15.lejyon damgalı tuğla, mızrak, miğfer parçalarından oluşan tarihi eserler Gümüşhane Müzesine gönderildi, bazı eserler restorasyon ve konservasyon işlemine tabi tutuldu. Beraberindeki heyetle bölgede incelemelerde bulunan Gümüşhane Valisi Kamuran Taşbilek, çalışmaları yerinde inceledi, eserler hakkında uzmanlardan bilgi aldı. ÖRNEĞİ OLMAYAN ESERLER GÜN YÜZÜNE ÇIKIYOR Satala Antik Kentinde yapılan çalışmalar sonucu başka bir örneği olmayan demir zırh, tiyatro maskı ve benzer çok değişik tarihi eserlerin gün yüzüne, insanlığın ortak kullanımına çıkarılmasının sevincini yaşadıklarını belirten Vali Taşbilek, “Burası Doğu Roma'nın lejyon kentlerinden, Anadolu'daki 4 lejyondan birisi. 3 Lejyon değişik vesilelerle insanlıkla buluşma noktasında sıkıntı yaşayan, şehirler altında kalmışken Satala Antik Kentimizdeki lejyon kenti ve tarihi kalelerimiz şuanda büyük bir çalışmayla bizim de Valilik, Özel İdare olarak destek verdiğimiz çalışmayla insanlığın mirasına kaydediliyor. İnsanların gelip göreceği bir ortam haline gelme noktasında büyük çalışmalar yapılıyor” dedi. Önümüzdeki yıl da kazı çalışmalarına katkı sağlamak amacıyla Valilik ve İl Özel İdaresi olarak çok büyük katkılar sağlayacaklarının altını çizen Vali Taşbilek, “Burası çok özel ve anlamlı bir yer. Bunun bütün insanlığın kullanımına, hizmetine sunulması, dünyadaki herkesin gelip görmesi gereken çok özellikli bir yer olması hasebiyle biz de arkadaşlarımıza her zaman katkılarımızı sunmak istiyoruz” diye konuştu. Kültür Varlıkları ve Müzeler Genel Müdürlüğü'nün sağladığı izinle kazı çalışmalarını sürdürdüklerini kaydeden Bartın Üniversitesi akademisyenlerinden Doç.Dr. Şahin Yıldırım, bu yıl Roma İmparatorluğu'nun 4 büyük lejyonundan birisi olan 15.Leyjyonun ana kampı olan kastrumda çalışmalara ağırlık verdiklerini, milattan sonra 5-6. yüzyıllar arasındaki bir döneme tarihlendirilen devasa bir yapıyla karşılaştıklarını söyledi. DOĞU ROMA ASKERİNİN ZIRHI ÇIKARILDI Bu çalışma sırasında daha önce çok karşılaşmadıkları bir bulguyla karşılaştıklarını kaydeden Yıldırım, “Milattan sonra 5-6.yüzyıla tarihlendirilen bir Doğu Roma askerinin zırhıydı. Bütün gövde bölümüyle oldukça iyi korunmuş demirden bir zırh karşımıza çıktı. Arkeolojik literatürde kontekste çok karşımıza çıkmıyor bu tip bulgular. Buranın önemli bir askeri merkez olduğu doğrulayan bir gösterge olarak da nitelendirilebilir. Geçen yılki çalışmalarımızda Roma İmparatorluk dönemi miğferinin kulak bölümü ortaya çıkmıştı. Burada artık lejyonla, lejyonerlerle bağlantılı bulgularla da karşılaşmaya başladık. 15.lejyon damgalı tuğlalar, ok uçları, mızraklar, miğfer parçaları gibi buluntular bizim için oldukça önemli veriler olarak karşımıza çıkıyor. Daha önce hiç karşımıza çıkmamış, Anadolu'daki kazılar sırasında erken dönemlere tarihlendirilen daha önce çok karşımıza çıkmamış bir bulgu. Doğu Roma'nın yetkili bir askerinin demirden bir zırhı çıktı” şeklinde konuştu. Kandiller, tiyatro maskları, Roma eyalet sikkeleri ve o döneme ait bir çok eser elde edildiğini ve bu eserlerin Gümüşhane Müzesine götürüldüğünü ifade eden Yıldırım, çok önemli bir lejyon kalesi olan Satala gibi Anadolu'da 3 örnek daha olduğunu fakat bazılarının baraj altında bazılarının yerleşim yerlerinin altında kaldığını belirterek, “Türkiye'de şuan bir lejyon ana karargahı olarak sadece ve sadece Satala bulunmakta. Buradaki kazılar bizim için önemli bir keşif. İlk çalışmalar olduğu için bizde Anadolu'da daha önce hiç karşılaşmadığımız türde, hiç görmediğimiz bir mimari doku ve yapıyla karşılaşıyoruz. Anadolu'da antik kentler var ama ilk defa bir lejyon kalesi, bir kastrum kazılıyor. Anadolu'da sadece tek örnek olarak Roma İmparatorluğu'nun doğu sınırını koruyan lejyonlardan sadece 1 tanesi olan Satala günümüze ulaşıyor” diye konuştu. Chill-out’a da ‘mesafe’ geldi
Işıl ÇALIŞKAN Bu yıl 15’inci yaşını kutlayacak Chill-Out Festival, yarın 12.00 ile 22.00 saatleri arasında İstanbul Sarıyer’deki Garden Fiesta’da pandemi koşullarına uygun olarak gerçekleştirilecek. Sahne önüne kurulacak 2, 3 ve 4 kişilik kutularla sosyal mesafe kuralları dikkate alınarak yapılacak festival, müziğin su gibi yolunu bulduğunun bir kanıtı niteliğinde. Katılımcılara güvenli ve unutulmayacak bir tecrübe vadeden festivalin organizatörü DJ Birol Giray ile bu yılki festivali konuştuk. En merak edilen konu olan ‘kutu’larla başladık sohbetimize. Giray bu fikri ilk olarak İngiltere’de gerçekleştirilen bir konserden aldığını ve alan planlaması yaptıktan sonra uygulanabilirliğini anlayınca harekete geçtiklerini ifade ediyor. Ayrıca müzikseverlerin maskeleriyle katılacağı festival alanının düzenli olarak Sağlık Bakanlığı tarafından onaylı gümüş iyon teknolojisi ile dezenfekte edileceğini de ekliyor.  Bu yılki Chill-Out Festival’in daha ufak ve butik bir festival olacağını belirten Giray, “Artık hayatlarımızda yeni normaller, sektörümüzde de yeni standartlar var. Bu virüsün kesin bir ilacı ve aşısı bulunmadığı sürece 5 bin – 10 bin kişilik festivaller hayal duruyor. Biz de bu sebeple zaten bilet sayısına limit koyduk” diyor.  Festivalde sahne alacak isimler konusunda kriterlerini sorduğumuzda pandemi koşullarından dolayı yurtdışından sanatçı getiremediklerini söyleyen Giray, bu sene daha önce de festivalde yer alan çok yetenekli lokal isimlerle ilerlediklerini anlatıyor. Ayrıca, “Önemli olan iyi müzik, posterdeki ismin popülaritesi değil” vurgusu yapan DJ, duygularını “Lokal değerlerimizle de ilerleyebiliyor olmak muhteşem bir his” diye anlatıyor.  Gelelim bu yıl Chill-Out Festival’de sahne alacak isimlere. Yorumu size bırakarak isimleri şöyle sıralayalım: Elektronik müzikteki ‘estetik anlayışını’ sorgulayan müzik oluşumu Oceanvs Orientalis; geleneksel Doğu kökenli enstrümanların kullanımını elektronik öğelerle birleştirerek bambaşka ufuklar aralayan BaBa ZuLa; oryantal, etnik ve ruhani sesleri görsellerle birleştiren Majnoon; Lounge FM ve Chill-Out Festival’in kurucusu Cantanca; küçük girişimlerle başlayan müzikal yolculuklarını geniş kapsamlı performanslar serisine çeviren Mousike ve topladığı ‘eski dünya’ tınılarını modern hayata uyarlayan Menachem 26.  YENİ TRENDLER RADARIMIZDA  Chill-Out Festival’i çabasıyla 15’inci yaşına getiren Güven, festival organize etmenin inceliklerini şöyle anlatıyor: “Beraber çalıştığınız insanları bilmek çok önemli. Buna hem kendi ekibiniz hem de organizasyonu yaparken dışarıdan çalıştığınız ekipler de dâhil. Kendinizi her türlü sürprize hazırlamalı ve ipleri elinizden bırakmamalısınız. Kendinizi yenilemeli müziğin ve var olan trendlerin içinde olmayı başarmalısınız.” Her seçim bir kaybediştir
Eylül güzel mevsimdir… Acaba mevsimdi mi demeli? Zira bu pandemi salgınının ikinci dalga beklentisi bu güzelim sonbaharı tedirginlikle karşılamamıza neden oldu. Ülkenin gündemi zaten malum. Siyasetin bir bilim dalı olduğu unutulup sadece iktidar olmaya yönelik her türlü yalanı dolanı, şiddeti, hileyi, adam kayırmayı, çıkar sağlamayı dini duyguları sömürmeyi marifet sayan bir politikaya evrildiği günden beri ne tadımız kaldı ne de tuzumuz. Eskiden en fazla bir partiye ait olma duygusu kısaca aidiyet diyebileceğimiz az çok masum bir particilik vardı… Şimdi aynı ülke içinde yaşayan ama birbirinin gözünü oymak için fırsat kollayan fanatikler haline getirildik. Özellikle vatandaş demedim. Zira hiçbir ülkenin vatandaşı, ülkesinin kurucusuna hakaret etmez, onun zaferlerini görmezden gelmez, anısına saygısızlık etmez hele hele kabristanında sloganlar atmaz. Bir ülkenin vatandaşı olabilmek için yazılı kurallar, kanunlar kadar yazılı olmayan kurallar ve kanunlar da vardır. Ve de kanımca bunlar daha önemlidir. Eğer ortak bir tarihten -resmi tarih değil-söz edemiyorsak, ülkenin vatandaşlarını etnik kökenlerine, ana dillerine, mezheplerine siyasi görüşlerine göre ayrıştırıyorsak ve üzüntülerimiz, sevinçlerimiz ortak bir paydada buluşmuyorsa vatandaş değil sadece o ülkede ikamet eden insanlar oluruz. Son yıllarda sosyal medyanın da hayatımıza girmesiyle bu çözülme daha da belirginleşmeye bu mesafe daha da açılmaya başladı. Bu da hepimizi daha mutsuz, daha öfkeli, daha sinirli ve daha saldırgan bir hale getirdi. Son zamanlarda çok sevdiğim sanatçı arkadaşlarımın yaptığı paylaşımlar ve de sanatçı arkadaşlarım aleyhine yapılan paylaşımlar yıllardır cevap aradığım bir soruyu tekrar gündemime getirdi… Sanatçı topluma örnek mi olmalıdır? Örnek olacaksa hangi kesimine örnek olmalıdır? Bence buna hiç gerek yok. Sanatçı niye topluma örnek olsun? Eğer böyle anlamsız bir çabanın içine girerse ne herhangi bir eser üretebilir ne de o ürettikleri eser olur… Özellikle bizim gibi baskıcı yönetimlerde sanatçı bir de kendine durumdan vazife çıkartırsa geçmiş olsun ona. Mazhar Alanson benim yakın bir dostum değil. Hatta samimi arkadaşım bile değil. Bir kez bile oturup çay kahve içmişliğimiz bir telefonla dahi olsa halimizi hatırımızı sormuşluğumuz yok. Tamam iktidara yakın olması, Cumhurbaşkanlığı Büyük Ödülü’nü alırken çocukça hareketler yapması yadırganabilir. Ama ülkemizin en önde gelen söz yazarı ve bestecisi olduğu gerçeğini değiştirmez ki bu. Yani siyasi görüşleri, zaman zaman garip açıklamaları, şarkılarının -gerçek ya da kurmaca - hikâyeleri bizi üzebilir, kızdırabilir, hüsrana uğratabilir, kendisinden soğutabilir ama ‘Bodrum Bodrum’, ‘Güllerin İçinden’, ‘Benim Hala Umudum Var’, ‘Yandım’, ‘Sanatçının Öyküsü’, ‘Buselik Makamına’, ‘Gözyaşlarımız Bitti Mi Sandın’ gibi şarkıları Mazhar yazmadı mı? Bu şarkıların ve de MFÖ’nün ne suçu var ki Bodrum konserinin iptal olması böylesine bir sevinç dalgası yarattı. Ben özellikle pandemi yüzünden tek bir konser bile verebilmenin zorluğunu düşündüğümde müzisyen ve oyuncu dostlarımın bazılarının açık açık, bazılarının bıyık altından gülmelerini anlamış değilim. Başkalarının yanlışları ve başarısızlıklarıyla kendimizi mutlu ve önemli hissetmeyelim. Belki hatırlarsınız yine bu köşede Cumhurbaşkanımızın Metin Akpınar ve Müjdat Gezen’e yönelik “sanatçı müsveddesi” lafını eleştirmiş, her iki değerli sanatçımızın da bir televizyon programındaki konuşmalarında yanlış anlamalara sebep olacak cümleler sarf etmeleri onların dev iki sanatçı olmaları gerçeğini değiştirmeyeceğini söylemiştim. Ve de böyle bir açıklamanın Cumhurbaşkanı’na daha çok yakışacağını da buradan yazmıştım. Mazhar siyasi olarak seçimini benim hiç kabullenemediğim bir yönde kullandı. Kendi bilir. Ne demiş Nietzsche: “Her Seçim Bir Kaybediştir.” Evet bence de öyle. Biraz önce bahsettiğim gibi Mazhar ile tanışıklıktan öte neredeyse bir bağımız yok. Ama Mazhar-Fuat-Özkan yaptıkları şarkılar sayesinde en yakın dostlarım. Hisseli kıssalar kumpanyası
Bir kıssa alabilir miyim lütfen? Uzun ve çetrefilli öyküler, galaksiler gibi, döne döne birbirine dolanan, durmadan birbirine uç veren dolambaçlı anlatılar bize göre değil. Akıl yürütmek zorunda kalacağımız, aklı yürüttükçe olmadık bağlantılar kuracağımız karmaşık anlatılarla yormayın bizi. Aklın bacakları dermansız, yürüyemiyor; oturduğu yerden kalkması çok zor. Hayatın tabaklanıp, oturduğumuz masaya servis edilmesini bekliyoruz. Bize meseller ya da kıssalar anlatın ve her meselin sonunda mutlaka bir darb-ı mesel, her kıssanın sonunda da bir kıssadan hisse olsun. Damaklarda ahlak tadı bırakan, ama bireysel ve toplumsal bünyelerde zehir etkisi yaratan öyküler. Sokakların köşe başlarında kıssacılara rastlayabilirsiniz. Bir kadın köşe yazarı, bir kentin kadınlarına dair kıssadan hisse çıkardığında, kestirmeden sonuca ulaşıyor ve bünyelerde, düşüncelerde tahribatlar yaratabiliyor. Ya da çocuk kitapları yazanlar, yine kendi kıssalarından hisseler çıkardıklarında, bu hisselerden çocukların payına sadece şiddet ve tecavüz düşüyor. Hisseler, eril iktidar ve yandaşları arasında paylaşılmış; kazanç sağlayan onlar. Değer kaybedenler ise, taşınır ya da taşınmaz mallara, yatırım araçlarına dönüştürülmüş çocuklar ve kadınlardır. Kıssalar ya da meseller; ders çıkarılması gereken, eğitici hikâye veya masallar. Kim kime ders veriyor? Ya da kıssalar kimin adına konuşuyor? Ders veren, eril iktidardır. Kıssalardan alınan dersler, hissedarlarına kazanç sağlamaktan başka bir işe yaramadığına göre, hisse sahibi olmadıkları ve zarar gördükleri hâlde kıssalardan kendilerine pay çıkaranlara ne demeli? Çünkü onlara, kıssanın hayatın damıtılmış hâli olduğu, kıssadan ders çıkardıklarında zahmetsizce hakikate kavuşacakları söyleniyor. Öyle de yapıyoruz. Hayatın çetrefilli yollarında kaybolmamak için kıssaların içine kapanıyoruz. Hayat kıssalara sığar mı? Hayatı hisseli kıssalara sığdıran, sırf hayata dokunmamak için kıssaların içinde acı çeken bir toplumu, başına gelenlerden ders çıkarmıyor diye eleştiremezsiniz. Onlar derslerini hayattan değil, kıssalardan almışlardır. Ne gerek var hayatın kendisine maruz kalmaya? Hayat geçmişte birileri tarafından yaşanmıştır; o birilerinin hayatı kıssalara dönüştürüldüğünde, çıkarılan dersler tüm zamanlar ve mekânlar için geçerlidir. O birileri nedense hep iktidarlarını yitirmekten korkanlar oluyor. Tabii kıssaların şöyle de bir yararı var: Her şey hakkında ahkam kesebilir, yüzünüzde pişkin bir ifadeyle başkalarına hayat dersi verebilirsiniz. Farkına varın ya da varmayın, kullandığınız kıssalar, hisseli kıssalar kumpanyasının ürünleridir. Bir şirketin tek bir amacı vardır, hissedarlarına kâr sağlamak. Hisseli kıssalar kumpanyası da hakikat ambalajında kıssalar satıyor; satmalı, yoksa yeryüzünün bedenlerini nasıl sömürecek? İktidar ve hissedarları semirirken, bizlere de mesellerin darb kısmı düşüyor, durmadan darbelerin şiddetine maruz kalıyoruz. Oysa hayata da maruz kalabilirdik, ama korku yok mu, yaşamaktan korkmak? Hayatın dolambaçlı yollarında bir telaş, rehber arıyoruz, bize kıssalar anlatacak. Buluyoruz da. Yol ağızlarında içimizi korku sarıyor; allahtan rehber var; doğru yolu gösteriyor. Galeriye girdiğimizde rehberli turlara katılıyoruz, içimiz rahat. Rehber görülmesi gerekenleri gösterip söylenmesi gerekenleri anlatıyor. Rehberlerin eşliğinde hayatın koridorlarında dolaşıyoruz. Aklımızı yürütmeyelim diye hayatı kısaltıp bizim için kıssalara çevirmişler, oh ne rahat. Oysa hayat, rehberlerin bize göstermedikleri ve anlatmadıklarıdır. Marx “Bir soruyu formüle etmek, onu çözmektir” dediğinde, soruyu kimin ve nasıl formülleştirdiğini de ima ediyordu. Her kıssa bir formül ve çözümü de hissesinde yatıyor. Hayat denilen sorunu formülleştirip kıssadan hisseler hâline getiren iktidardır. Kıssaların dışında ne var acaba? Anlatılmayanlar ve gösterilmeyenler neler, hiç merak etmiyor musunuz? Kıssaların en kısası olan özlü sözlerden biri, bu soruyu da bizim için yanıtlamış: “İnsanın başına ne gelirse ya meraktan ya da meraktan gelir”. Başımıza hayattan başka ne gelebilir ki, henüz yaşayamadığımız hayat? Kıssalar, hayatın düşmanları; onlardan kurtulmak gerekiyor. Oyuncu Robert Pattinson koronavirüse yakalandı
Ünlü oyuncu Dwayne Johnson, kendisinin ve ailesinin koronavirüse yakalandığını duyurdu
Van Gogh'un 'Kadın Başı' tablosu 1.6 milyon Euro'ya satıldı
Hollanda'nın Den Bosch kentinde bulunan Kuzey Brabant (Noordbrabants) Müzesi, ünlü ressam Vincent van Gogh'un "Kadın Başı" adlı tablosunu, Londra'daki Christie's Müzayede Evi'nden 1,6 milyon euroya satın aldı. Hollanda'nın Den Bosch kentinde bulunan Kuzey Brabant Müzesi'nin yetkilileri, Noordbrabants eyaletinde doğan ve yaşamının bir bölümünü burada geçiren Van Gogh'un tablosunun, uzun süredir peşinde olduklarını ve Londra’daki müzayededen 1 milyon 600 bin euroya satın aldıklarını açıkladı. DHA'nın haberine göre müze yetkilileri, tabloyu doğduğu topraklara getirdikleri için mutlu olduklarını vurguladı. Köylü bir kadının portresi olan 'Kadın Başı' tablosunun, Van Gogh'un Kasım 1884 ile Mayıs 1885 tarihleri arasında Brabant eyaletindeki Nuenen köyünde yaptığı çalışmalardan biri olduğunu ifade edildi. MART AYINDA SERGİLENECEK Londra'daki müzayede evi tarafından 2,5 milyon euro fiyat biçilen tablo, 1,6 milyon euro bedelle, yapıldığı eyalete geri döndü. Kadın Başı tablosu, bugünden itibaren, 6 Eylül'e kadar müzede sergilenecek ve ardından bakıma alınacak. Tablo, önümüzdeki Mart ayından itibaren van Gogh'un Brabant'taki yaşamının anlatıldığı bölümde, kalıcı olarak sergilenecek. ÇİFTLİKTE ÇALIŞAN İŞÇİLER ÜZERİNDE ÇALIŞIYORDU Ünlü ressam, Nuenen'de yaşadığı dönemde, çiftçiler ve çiftlikte çalışan işçi figürlerine odaklanmış ve özellikle zorlu çiftlik yaşamını temsil eden karakteristik yüz hatlarına sahip modeller üzerinde çalışıyordu. Yeşilçam filmlerine set olan ünlü köşk satılıyor
Başrollerinde Münir Özkul, Itır Esen, Adile Naşit gibi isimlerin yer aldığı “Aile Şerefi”, Kemal Sunal’ın unutulmaz filmi “Şark Bülbülü” gibi pek çok filme set olan köşk satılıyor. 1997 yılında hayatını kaybeden fabrikatör ve yazar Rauf Alanyalı’ya ait köşk, o dönem pek çok sanatçıya ve filme ev sahipliği yaptı. Kaderine terk edilen köşkün ise eski halinden eser yok. Büyükçekmece Kumburgaz’da bulunan ve 6 bin 365 metrekare alana sahip içinde büyük havuz, heykeller, meyve bahçeleri bulunan köşk, yıllar içinde bakımsızlıktan harabeye döndü. Rauf Alanyalı tarafından yazılan “Özal Dönemi Yazıları”, “Jale”, “Çiftlikte Aşk” gibi eserleri, taslak öyküleri ve şirket evrakları tozlu raflarda kaderine terk edilmiş bir halde duruyor. 19 MİLYON LİRA 18 yıldır köşkte bekçilik yapan Kenan Öztürk, “Burası nostalji, tarih kokuyor. Şark Bülbülü filminde Kemal Sunal’ın havuz sahnesi, Aile Şerefi filminde Oktay’ın vurulma sahnesi hepsi bu köşkte çekilmiş. Şark Bülbülü filminde Kemal Sunal’ın uyuduğu odadaki perdeler hala duruyor. Şimdi ise bu halde” dedi. Köşk, 14 Eylül tarihinde Büyükçekmece 2. Sulh Hukuk Satış Memurluğu tarafından yapılacak açık artırma ile yeni sahibine kavuşacak. Köşk için 19 milyon 322 bin 50 lira değer biçildi. (DHA) Prens Harry ve Meghan Markle, Netflix'le anlaştı
İngiltere’den ayrıldıktan sonra Hollywood çevresinde film ve televizyon projeleri peşinde koştuğu söylenen Prens Harry ve Meghan Markle çifti, Netflix'le bir anlaşma imzaladı. Çift, birkaç yıllık sözleşme kapsamında belgeseller, kısa diziler, filmler, şovlar ve çocuk programları yapacak. Sputnik Türkiye'de yer alan habere göre çift yaptıkları açıklamada "Hayatlarımız, birey olarak ve çift olarak bize insan ruhunun gücünü anlamamızı sağladı: Cesaret, direnç ve bağ ihtiyacı. Odağımızda bilgi ve umut veren içerikler olacak. Yeni ebeveynler olarak, ilham verici aile programları yapmak bizim için de önemli olacak. Yeni ebeveynler olarak, ilham verici aile programlaması yapmak, doğru ve ilişkilendirilebilir bir bakış açısıyla güçlü hikâye anlatımı sunmak bizim için de önemli" ifadelerini kullandı. Harry ile Meghan, Netflix ile çalışacak olmaktan memnuniyet duyduklarını da ekledi. Netflix'in içerikten sorumlu yöneticisi Ted Sarandos ise, çiftin 'yaratıcı evleri' olarak Netflix'i seçmelerinden gurur duyduğunu belirtti. Şok bir karar alarak yaklaşık altı ay önce tüm kraliyet unvanlarını geride bırakan çift, önce Kanada’ya taşınmış ardından da ABD Kaliforniya'ya yerleşmişti. ‘Suits’ dizisindeki rolüyle tanınan Meghan Markle, son olarak Disney Plus belgeseli ‘Elephants’ı seslendirmişti. Prens Harry ise, kısa süre önce Netflix belgeseli ‘Rising Phoenix’in yapımcılarıyla çalışmıştı. Ankara’da sinema şöleni vakti
KÜLTÜR SANAT SERVİSİ CER Modern’de düzenlenecek Açılış Töreni'nde Şerif Sezer, Tamer Levent ve Başka Sinema’ya Onur Ödülleri verilirken, aynı gece Ulusal Uzun Proje Geliştirme Desteği Yarışması’nın kazananı da belli olacak. 11 Eylül'e kadar sürecek olan festival, pandemi koşullarına özel önlemlerin alınacağı salonlarda ve izleyicilerin kendilerini güvende hissedecekleri koşullar gözetilerek gerçekleştirilecek.  Onur Ödülleri bu yıl, Aziz Nesin Emek Ödülü oyuncu Şerif Sezer’e, Sanat Çınarı Ödülü oyuncu, yönetmen ve yazar Tamer Levent’e ve Kitle İletişim Ödülü de bağımsız film dağıtım ağı Başka Sinema’ya verilecek. JÜRİ BAŞKANI USTAOĞLU  Ulusal Uzun Film Yarışması’nda bu yıl; Cihan Sağlam’ın “Uzun Zaman Önce”, Erkan Yazıcı’nın “Uzak Ülke”, Eylem Kaftan’ın “Kovan”, Faysal Soysal’ın “Ceviz Ağacı”, Leyla Yılmaz’ın “Bilmemek”, Maryna Er Gorbach ve Mehmet Bahadır Er’in “Omar ve Biz”, Mehmet Emin Yıldırım’ın “Şair”, Onur Ünlü’nün “Topal Şükran'ın Maceraları” ve Ümit Ünal’ın “Aşk, Büyü vs.” adlı filmleri yarışacak.  Başkanlığını yönetmen Yeşim Ustaoğlu’nun yapacağı ve kurgucu Aylin Zoi Tinel, oyuncu Berkay Ateş, oyuncu Tuğçe Altuğ ve sinema yazarı Uğur Vardan’dan oluşan Ulusal Uzun Film Yarışması Jürisi, 12 kategoride ödül dağıtacak. En İyi Film Ödülü’nü alan film 50 bin TL değerinde para ödülünün sahibi olurken, ilk filmlerin değerlendirildiği Mahmut Tali Öngören Özel Ödülü’nü kazanan filme de 10 bin TL verilecek. Undine​  FESTİVALİN BELGESELLERİ  11 filmin yarışacağı Ulusal Belgesel Film Yarışması’nda ise, Ali İhtiyar’ın “Sessizliğin Gözyaşları”, Ayşegül Selenga Taşkent’in “Ovacık”, Ayten Başer Yetimoğlu’nun “İçimdeki Küller”, Gökçin Dokumacı’nın “Kuyudaki Taş”, Hakan Aytekin’in “Enstantane”, Hasan Söylemez’in “Tenere”, Şirin Bahar Demirel’in “Kadınlar Ülkesi”, Onur Erkin’in “Ege'nin Son Baharı”, Turgay Kural’ın “Ada’m”, Yağmur Kartal’ın “Oyuncakçı Saklı Yadigarlar” ve Yasin Semiz’in “Asfaltın Altında Dereler Var!” adlı filmleri gösterilecek.  Akademisyen Nihan Gider Işıkman, yönetmen, senarist ve yapımcı Rena Lusin Bitmez ile yönetmen ve belgesel yapımcısı Zeynep Gülru Keçeciler oluşan Ulusal Belgesel Film Yarışması Jürisi, bir filme 20 bin TL değerinde En İyi Belgesel Film Ödülü’nü verecek. Umbrella​  14 KISA FİLM GÖSTERİLECEK   Ulusal Kısa Film Yarışması’nda bu yıl; Anıl Kaya ve Özgür Önurme’nin birlikte yönettiği “Akvaryum”, Ayçıl Yeltan’ın “Topanga”, Büşra Bülbül’ün “Çamaşırsuyu”, Erinç Durlanık’ın “Yasemin Adında Bir Salon Bitkisi”, Murat Emir Eren’in “Evde Yok”, Mustafa Gürbüz’ün “Meryem Ana”, Nursel Doğan’ın “Huşbe! (Sus!)”, Ragıp Türk’ün “Tor”, Ramazan Kılıç’ın “Servis”, Selman Deniz’in “Veger (Dönüş)”, Yasemin Demirci’nin “İklim Değişimi”, Yavuz Akyıldız’ın “Yağmur, Şnorkel ve Taze Fasulye”, Yeşim Tonbaz Güler’in “Münhasır” ve Yılmaz Özdil’in “Barê Giran (Ağır Yük)” adlı filmleri yarışacak. Akademisyen Andreas Treske, yapımcı Bulut Reyhanoğlu ve oyuncu Şenay Gürler’den oluşan Ulusal Kısa Film Yarışması Jürisi, bir filme 10 bin TL değerinde En İyi Kısa Film Ödülü’nü verecek.  BU YIL YENİ ÖDÜL VAR  Ankara Uluslararası Film Festivali’nin Ankara temalı kısa ve belgesel film üretimini teşvik etmesi amaçlanan VEKAM Özel Ödülü bu yıl ilk kez verilecek. Koç Üniversitesi Vehbi Koç Ankara Araştırmaları Uygulama ve Araştırma Merkezi (VEKAM) ile ortaklaşa düzenlenen ve yılın başında “Ankara Hikâyesini Bekliyor” çağrısıyla başlatılan yarışmanın sonucu 10 Eylül’de yapılacak Kapanış Töreni’nde belli olacak.  YERLİ VE GENÇ SİNEMAYA DESTEK  Ankara Uluslararası Film Festivali’nin Türkiye sinemasının yeni yaratıcılarına ve yenilikçi projelerine destek olmak amacıyla 3 yıl önce başlattığı Ulusal Uzun Proje Geliştirme Desteği Yarışması’nda 10 proje yarışacak.  ÖDÜLLÜ FİLMLER FESTİVALDE  Festivalin dünyadan yeni ve klasik filmleri buluşturan Dünya Sineması’nın seçkileri de heyecan uyandırıyor. Berlin, San Sebastián, Stockholm gibi dünya festivallerinden ödüllerle dönmüş filmleri buluşturan “Festivallerden” seçkisinde, Almanya, Fransa, Hollanda, İspanya, İtalya ve Yunanistan’dan toplam 6 film, Türkiye’de ilk kez Ankara’da seyirciyle buluşacak. Vişegrad Gülümsüyor​  FELLINI VE ROHMER’İN ANISINA  Dünya Sineması bölümünün “Anısına” seçkisi, doğumunun 100’üncü yılında İtalyan yönetmen Federico Fellini ve Fransız yönetmen Éric Rohmer’i filmleriyle anıyor.  Vişegrad Dörtlüsü Ankara’da gülümseyecek  VIŞEGRAD DÖRTLÜSÜ DE BURADA  Dünya Sineması bölümünün bir diğer seçkisi ise, Vişegrad Dörtlüsü (V4) ülkeleri Çekya, Macaristan, Polonya ve Slovakya’dan komedi klasiklerini bir araya getiren “Vişegrad Gülümsüyor” olacak.  İNSAN HAKLARI VURGUSU  Festivalin bu yılki yeni seçkilerinden biri de, Avrupa Birliği 9. İnsan Hakları Kısa Film Yarışması’nın finalist filmleri olacak. Avrupa Birliği Türkiye Delegasyonu’nun “Kameralar insan hakları için çalışsın” çağrısıyla düzenlediği Avrupa Birliği 9. İnsan Hakları Kısa Film Yarışması’nın finaline kalan 10 film, Ankara Uluslararası Film Festivali kapsamında sinemaseverlerle buluşuyor. 7 Eylül Pazartesi günü Kızılay Büyülü Fener Sineması’nda gerçekleşecek gösterimin ardından ayrıca, “İnsan Hakları ve Belgesel Sinema” adlı bir panel de düzenlenecek.  Detaylar filmfestankara.org.tr'de, biletler biletinial.com’da. Temel sorun inandırıcılık
​CAN UĞUR İlk romanı Kız Çocuğu’nun ardından Hesabım Var’ı da okuyucuyla buluşturan Onur Ünlü söz konusu romanında polisiyenin labirentlerinde dolaştırıyor. İtirazım Var filminin başkarakteri Selman Bulut’un hayat mücadelesinin devamı niteliğindeki romanda imamlıktan istifa eden Bulut’un kendini bir cinayetin ortasında buluşuna tanık oluyoruz. Onur Ünlü filmlerinden aşina olduğumuz ‘absürtlükle’ gerçekçiliğin kaynaşmasına söz konusu romanda da sıkça rastlıyoruz. Ünlü ile romanından başlayıp polisiye edebiyata kadar birçok konuyu içerisine alan bir söyleşi gerçekleştirdik. ► Hesabım var bir polisiye roman. Ama başkarakterin imam olduğu bir polisiye yani cinayetleri çözmek isteyen kişi bir polis, dedektif değil imam. Bu tercihinizin nedeni nedir? Birkaç türlü polisiyeden söz edebiliriz. Bir tanesinde dedektif bizzat polistir. Mesleği kamu adına katil kovalamaktır. Bunu yapar. Başka bir türde dedektif, özel dedektiftir. Kamu yararını umursamaz; müşterileri için çalışır. Bir diğer dedektif de, mevzuyla hiçbir alakası olmayan, bir şekilde cinayete bulaşan kişiden çıkar. Mesela ev kadını; mesela gazeteci, mesela bir imam… Bunların hepsinin polisiye edebiyat içinde yeri vardır. Ben üçüncüsünü seçtim. Çünkü polisin politize olduğunu düşünüyorum. Türk polisi açısından değil sadece. Devlete iş yapan herkes, maaşını aldığı yer açısından, zorunlu olarak politize olur. İkinci tür, Türkiye’ye çok uygun değildi. Çünkü Türkiye’de hâlâ polisiyelerdeki anlamıyla bir özel dedektiflik müessesesi yok. Bana da bu gariban imam kaldı işte. SELMAN BULUT’U BİRAZ DAHA TANIMAK İÇİN YAZDIM ► Romanın başlarında bir cinayet var ama cinayetle ilgili detaylara biraz ileride denk geliyoruz. Bu aradaki boşluğun nedeni nedir? Selman Bulut, ortalama dedektiften biraz daha karmaşık bir karakter. Hesabım Var, bir yandan elbette bir polisiye fakat diğer yandan da bir çeşit karakter romanı. Bundan dolayı da zaman zaman cinayeti bir tarafa bırakıp karakterin kendisiyle ilgilenmek gerekti. Bundan da çok keyif aldım açıkçası. Hatta romanı sırf Selman Bulut’u biraz daha tanıyayım diye yazdım desem, yeri midir bilmiyorum ama romanı sırf Selman Bulut’u biraz daha tanıyayım diye yazdım. ► İkinci romanınızda olayların katmanlarının azaldığını görüyoruz. Nedeni nedir? Üzgünüm ama yanlış görmüşsünüz. Katmanların azaldığı yok. Hatta filme göre daha da katmanlı ve bu da beni zaman zaman epey yordu. ► Kendini yalnız realist olarak tanımlayan bir imam… Ana akım İslam söylemleriyle de arası açık… Yalnızlığı ile realistliği arasında bir bağ var mı? Karakterin yalnızlığıyla realistliği arasında bir bağ belirli açılardan var tabii ki. Realist olduğu için rasyonel olanla ilgisi ortalamanın üzerinde. Oysa dünya öyle bir yer değil. Bildiğimiz gibi insanların akılları en az birer karış havada. Bu da Selman Bulut’u kendi kendine yaşamaya, başkalarına pek bulaşmamaya itiyor. ► Sinemadan yola çıkarak hazırlanan bir film ve karakterlerin çoğunu beyazperdede gördük. Bu romanın yazımını nasıl etkiledi. Filmin etkisinde kaldınız mı? Metnin, daha öncesinde bir film olması elbette işime yaradı. Bir sürü karakterin nasıl davrandığını, jestini, mimiğini, ses tonunu filan zaten biliyordum. Gözümde çok net canlandırarak yazdım birçok şeyi. Sanıyorum bu durum okurun da işine yaradı. Geri dönüşlerin birçoğunda, filmi bildikleri için romanı gözlerinde daha rahat canlandırdıklarını söylüyorlar. E öyle tabi gerçekten de… ► Romanda kızını yaşadığı tüm sıkıntıların dışında tutmak isteyen ama bunu da başaramayan bir baba figürü ile karşı karşıyayız. Bu baba figürünü nasıl değerlendirirsiniz sandığımız gibi olumlu mu yoksa aslında kendine de kızına da zarar veren bir karakter mi? Eğer bir ruh hastası değilse, hiçbir babanın kızına zarar vermek isteyeceğini sanmıyorum. Selman Bulut da istemiyor elbette. Fakat hayatın kendisi kızıyla arasına girip duruyor. Cinayetlerden dolayı dünyaya karşı sorumluluğu arttıkça, galiba kızından çalıyor biraz daha. Bunun sıkıntısını da yaşıyor sürekli. Ve romanın içinde de dillendiriyor zaman zaman… Bence Selman Bulut, bir baba olarak olumlu ya da olumsuz bir figür değil. İyi niyetli. Fakat birçoğumuz gibi onun niyeti de yeterli olmuyor. Çünkü hayat hepimizden büyük işte…  ► Hayatın inandırıcı olma gibi bir zorunluluğu olmadığını söylüyor kitaptaki bir karakteriniz siz eserlerinizde inandırıcılık kısmını ne kadar önemsiyorsunuz? Özellikle sinemanın ama galiba edebiyatın da temel sorunu gerçekçilik değil, inandırıcılıktır. Metin, atmosferi, karakterleri ve o karakterlerin ilişkisi konusunda okuru ikna edemezse, hemen hemen hiçbir şey başaramamış demektir. ZİHNİMİZDEKİ KATİLLE KENDİSİ ARASINDA FARK VAR! ► Polisiye türü için bu önermeyi nereye koyuyorsunuz? Polisiye edebiyatta ise bu ikna edicilik sınırı biraz daha yukarılara çekiliyor. Çünkü insanların çok büyük bir kısmı hayatlarında hiç ceset görmemişler. Bunun, bir yazar için iyi olduğunu sanabilirsiniz ama değildir. Çünkü cesete dair bilgi nesnel bir bilgiyken, ceset görmemiş birisinin cesetle ilgili fikri, tamamıyla öznel bir tahayyüle dayanır. Bundan dolayı da yazarın, tek tek herkesin hayalindeki cesetten bir ortalama çıkartıp, cesetle ilgili bilgiyi nesnelleştirmesi gerekir. Aynı şey, bir imam için de, bir pavyon sahibi için de ve elbette bir katil için de söz konusudur. Zihnimizdeki katil imajıyla bir katilin kendisi arasında çok fark vardır. Yazar, bu farkı yok edebildikçe ikna edici olur. ► Hakikatin ahlaktan büyük olması biçiminde bir ifade var romanda. Bu ifadenin anlamı nedir? Bu, aslında kazık bir soru. Cevabı da son derece spekülasyona açık. Ama basitçe şöyle söyleyeyim: Denizde boğulmak üzere iken bizi kurtarmaya gelen tekneyi kullanan kişinin, daha önce rüşvet alıp almadığıyla ilgilenmeyiz. Fidan gibi bir Fidan!
Figen Şakacı’nın geçtiğimiz günlerde yayımlanan öykü kitabı Kesekli Tarla’da Fidan’ı anlatan bir öykü var: “Fidan’ın Boynu” Fidan, gün yüzü görmemiş, sevdası bedenine hükmetmeye çalışan bir kadın. Nohut oda bakla sofa evde hayalleriyle barışmak için bir köşede bekliyor. Blake, “kimileri sonsuz gecede doğar,” demişti ya… Fidan sonsuz gecede doğmuş, ama kabullenmiyor. Yıldızlarla ayı tersine çevirmeye çalışıyor. Fidan, mahalle aralarında yapılan dedikodulardan bunalmış, kendine ait bir dünya kurmak için durup dinlenmeden çabalıyor. Özlemleri evden sokağa taşıyor. Fidan, aşık olduğu adamla hesapsız dolaşmak, belki deniz kenarında nefes almak, martılara yem vermek, ağaçlık alanda çimlere uzanmak, gökyüzüne gülümseyerek bakmak istiyor. Yeniden hatırladığı kadınlığını kaybetmeyi göze alamıyor. Bu nedenle başına gelen onca şeye rağmen yine, “en sevdiğim fularımı boynuma takacağım, kırmızı rujumu süreceğim, saçlarımı şöyle bir topuz yapacağım, yine sokağa çıkacağım!” diyor. Fidan, hapsedildiği yerden taşıyor. Kıstırıldığı yerden, hayatı bulutların üzerinde uçmak sanıyor. Çünkü sadece nefes almayı değil yaşamayı seçiyor. Oysa genç kadın, on beş gün önce bıçak darbesi almış. Hastanede yatıyor. Bir düş gibi hatırlıyor yaralanma anını. Kocasının kendine İsveç çakısıyla saldırışını. Hastaneye götürülürken polislere, “Ölsem suçlu ararsınız, yaralandım seçimi bana bıraktınız!” deyişini. Fidan, kendisine sunulan kaderini tersine çevirmek için her şeyi yapmaya hazır. Sadece sevmenin ne demek olduğunu bulmaca gibi çözmeye çalışıyor. Sevilmenin de… Fidan, deyim yerindeyse kızılcık şerbeti içmiş bir kadın. Şimdi beyaz çarşaflı hastane yatağında iştahla kızılcık reçeli yiyor. Kan kırmızı reçel onca acısıyla birleşiyor. Böğründeki yarasıyla, kalbindeki yarasıyla, zihnindeki yarasıyla… O reçelde yaşamın kendinden sakındığı lezzet saklı sanki. Belki daha önce hiç öyle kaşık kaşık reçel yememişti. Artık o reçelden yemek istiyor. Kararını vermiş belli ki. Bir daha kendisine sunulan zevklerden asla vazgeçmeyecek! Hastane odasında bile başka kadınların bakışlarında kendine silah gibi doğrultulan bir “yargı” var: “Ahlaksız kadın!”, “utanmaz kadın” bakışı… Oysa kocası, “Ya benimsin, ya kara toprağın” demiş çoktan. Onlar ne bilecek? Birbirinin kurdu olur kadınlar. Dişlerinden kan damlaya damlaya onca lafla sözle kemiriverirler her şeyi. Oysa herkes bir birleşse, bir el ele tutuşsa, birbirinin yarasını sarar, kurşuna pansuman, morarmış göze merhem, kilitlenmiş nice kapıya anahtar olur. Küfre karşı gül, onca laf ebesi ağıza su katılmamış cevap olur. Karanlığa karşı ilk ışık olur. Hastane yatağında yoldaş olur. Seruma katılmış can olur. Sakatlanan bacağa koltuk değneği, kesilen boğaza dikiş olur. Onca gözyaşına kardeş şefkati, yürek yarasına tuz olur. Fidan, bu coğrafyada pek çok kadının ta kendisi. Kalbi kırık. Ama bir kuş gibi özgürlüğe uçmak isteyen. Fidan, biraz Güldünya, biraz Pınar, Özgecan, Hazal, Şule, Gülistan… Belki biz… hepimiz. Takılıp kalıyor öyle boğazımızda bir şeyler. Çünkü yolda, sokakta, çarşıda, pazarda, evde, işyerinde, sosyal medyada güvende değiliz hiçbirimiz! Uluorta gülmenin ayıp sayıldığı, yalnızca anne olanın takdir edildiği, evde oturmanın dayatıldığı, bedeninin utanılacak bir nesne olduğu bir coğrafyada soluk almaya çalışıyoruz. İfratın iliğimize işlediği bir toplumda, herkesin kumaşını az biraz belli ettiği yerde, aşure talep eden genç bir hemşire kıza tecavüz imasıyla bile kendini hissettiriyor. Biz kadına şiddete karşı çıkarken toplum değerlerini de anımsatmaya çalışıyoruz aslında. Bir arada yaşamanın ne demek olduğunu! Birbirimize daha en baştan saygı göstermeyi, düşüncenin kutsanmasını, bilimin her zaman en güvenilir kaynak olduğunu, eğitimin cehaleti yenebileceğini. Figen Şakacı bir öyküsünde yazmış Fidan’ı. Belki bir öykünün güzellliği onu düşümüzde tamamlamamızdır. Fidan boynundan vurulmasın… Fidan, bir tek gömülmek için mezarının kazılmasını beklemesin diye! Uykusuz’dan ‘ÖTV zammı’ kapağı
Haftalık mizah dergisi Uykusuz, bugün yayımlanan yeni sayısında Özel Tüketim Vergisi (ÖTV) zamlarını gündemine aldı. ÖTV zammıyla birlikte otomobil almak yurttaşlar için büyük bit hayale dönüşürken, Uykusuz, kapağındaki hikâyede bu duruma gönderme yaptı. Derginin kapağında otomobil almaya gelen bir çifte, “Sizin bütçenize göre şöyle bir modelimiz var” denilerek bilgisayar ve konsol oyunlarında kullanılan direksiyon seti gösteriliyor. Kapağın sol üst köşesinde ise şu ifadeler yer alıyor: “Geceyarısı yayımlanan rekor ÖTV zammının ardından otomobil fiyatları daha da yükselecek.”  Geçtiğimiz günlerce Cumhurbaşkanlığı kararı ile 1600 cm3 silindir hacmine kadar, matrahı 85.000 TL'ye kadar olan araçlarda yüzde 45; 1600 cm3 arası silindir hacmine kadar, matrahı 85.000 TL-130.000 TL arası araçlarda yüzde 50; 1600-2000 cm3 arası silindir hacmi olan ve matrahı 170.000 TL'ye kadar olan araçlarda yüzde 130; 2000 cm3 üstü silindir hacmi olan ve matrah sınırı olmayan araçlarda yüzde 220 oranında ÖTV alınması kararlaştırılmıştı. Muhterem Nur'un avukatı, Yunus Bülbül'e dava açıyor
Arabesk müziğin en bilinen isimlerinden Müslüm Gürses hayatını kaybedeli yedi yıl oldu. Müslüm Gürses’in hayat arkadaşı Muhterem Nur ise bu yılın Mart ayında hayatını kaybetti. Bu iki ismin yeniden gündeme gelmesine neden olan isimse, 90’lı yılların video kaset filmleriyle hayatımıza giren oyuncu ve şarkıcı Yunus Bülbül oldu. KKTC televizyonlarında yayınlanan bir televizyon programına katılan Bülbül, bu iki ismin arasındaki ilişki konuşulurken ‘Müslüm Baba'yı öldüren Muhterem Nur'dur' şeklinde bir çıkış yaptı. Kısa süre içerisinde sosyal medya hesabından kendisine tepkiler yükselince Bülbül bu defa bir canlı yayına bağlanarak sözleriyle ilgili olarak özür diledi. MUHTEREM NUR’UN AVUKATI HAREKETE GEÇTİ Ancak Yunus Bülbül’ün bu açıklamasını yeterli bulmayan Muhterem Nur'un avukatından iddialara yanıt niteliğinde bir açıklama geldi Nur'un avukatı şu açıklamayı yaptı: "Kamuoyu nezdinde, “Yunus Bülbül” adıyla tanınan Yunus Habbuloğlu, bir televizyon programında, ‘Müslüm Baba'yı öldüren Muhterem Nur'dur' şeklinde asılsız ve izansız beyanatlarda bulunmuş ve bakaca televizyon programlarında da beyanatlara devam etmiştir. Anılan bu ifadeler, iftiradan öteye gitmemekle birlikte, merhum Müslüm Gürses ve merhume Muhterem Nur'un anısına saygısızlık teşkil etmektedir. Saygısızca beyan edilen bu iftira nedeniyle, başta Müslüm Gürses ve Muhterem Nur'un aile bireyleri olmak üzere, tüm Müslüm Gürses ve Muhterem Nur sevenleri derin üzüntüye boğulmuştur. Yunus Bülbül veya başkaca kişilerin Müslüm Gürses ve Muhterem Nur'un hatıralarına saygısızlık yapmasına, Müslüm Gürses ve Muhterem Nur'un reklam aracı olarak kullanılmaya çalışılmasına izin vermeyeceğimizi, bu gibi eylemlere karşı tüm yasal haklarımızı kullanacağımızı önemle beyan ederiz. Yunus Bülbül aleyhinde Türk Ceza Kanununun 130. Maddesi kapsamında ‘Kişinin Hatırasına Hakaret' suçu sebebiyle Cumhuriyet Başsavcılığı nezdinde suç duyurusunda bulunacağımızı, hukuk mahkemeleri nezdinde manevi tazminat davası açacağımızı kamuoyuna saygılarımızla duyururuz." İstanbul Kültür Sanat Platformu ilk toplantısını yaptı
İstanbul Büyükşehir Belediyesi’nin (İBB) bünyesinde kurulan İstanbul Kültür Sanat Platformu (İKSP) ilk toplantısını gerçekleştirdi. Kurul üyelerinin çalışma yöntemleri konusunda düşüncelerin aktarıldığı toplantıda, kültürsanat ile ilgili bütün sektörlerin görüşlerinin bu platforma taşınmasının önemine değinildi ve bunun yöntemi konusunda görüş birliği sağlandı. İstanbul’a dair kültür-sanat politikalarının belirlenmesinde kurulun nasıl katkı sunacağı ve sorun çözmede hangi rolleri üstlenebileceği de ele alınırken, bir sonraki toplantının Eylül ayı içerisinde yapılmasını kararlaştırdı. Toplantıda İBB Genel Sekreter Yardımcısı Dr. Şengül Altan Arslan, İBB Kültür Daire Başkanı Hülya Muratlı, Türkiye Yayıncılar Birliği Başkanı Kenan Kocatürk, Araştırmacı Rumeysa Kiger, İKSV Kültür Politikaları Çalışma Direktörü Özlem Ece, yazar- sunucu Yekta Kopan, akademisyen ve TV programcısı Levent Erden, müzisyen Harun Tekin ve oyuncu Mert Fırat katıldı. İKSP Danışma Kurulu toplantısında, İBB tarafından Genel Sekreter Yardımcısı Mahir Polat, İBB Meclis Üyesi Fidan Aslan Eroğlu Yönetmen ve belgeselci Cengiz Özkarabekir, İBB Medya İlişkileri Koordinatörü ve Yazılı Yayınlar Sorumlusu Şükrü Küçükşahin de yer aldı.  İLK BULUŞMADA GÖRÜŞ VE ÖNERİLER PAYLAŞILDI Toplantıya başkanlık eden ve açılışı yapan İBB Genel Sekreter Yardımcısı Şengül Altan Arslan, kültür-sanat politikası oluşturmanın önemine işaret edip, “Sektör ve İBB neler yapabilir? Bunu ortaya çıkarmak gerekiyor. Bu noktada metodoloji belirlemek kazanç olur” dedi. Arslan, sektörün vizyoner bulunan önerilerinin kurula taşınmasını çok yol gösterici olacağını söyledi. KÜLTÜR-SANAT ENVANTERİ OLUŞTURULACAK İBB Genel Sekreter Yardımcısı Mahir Polat, vizyon program metninin çıkarılmasına atıf yaparak, envanter oluşturmada kriter ve dataların nasıl sağlanacağı konusunda düşünülmesi gerektiğini ifade etti. Sonrasında da bunların erişilebilir olmasına vurgu yaptı. Kendilerinin, görünür görünmez kültür-sanat envanterini oluşturacaklarını, 50 bini aşan bir rakamın söz konusu olduğunu aktaran Polat, “İstanbul’daki en çok alanın kültür-sanat amaçlı kullanılması konusunda çalışma yapmaktayız. Bu çerçevede öneri ve görüşler almaya hazırız” dedi. İBB Kültür Daire Başkan Hülya Muratlı, pandemi sürecinde İBB’nin yaptığı çalışmalarla ilgili üyelere bilgi verdi. Kültür sanat sektörüyle dayanışma içerisinde olma amacıyla gerçekleştirilen destekleri sıralayan Muratlı, bu desteklerin hangi şekillerde ve hangi araçlarla geliştirilebileceği konusunda hem öneriler yaptı hem katkı verilmesi gereği üzerinde durdu. Muratlı, İBB’ye bağlı İstanbul kültür-sanat envanterini çıkarma çalışması başlattıklarını, ilçe belediyelerinden gelecek verilerle süreci tamamlayacaklarını belirtti. Sektörlerin öneri ve sorunlarının bu kurul aracılığıyla kendilerine iletilmesinin değerli olduğunu söyleyen Muratlı, bunun uygulamalara yön vermede katkı sağlayacağını kaydetti.  KÜLTÜR-SANAT SEKTÖRÜ GÖRÜŞLERİNİ İFADE ETMELİ Kurul üyelerinden Harun Tekin, çalışma metodolojisi üzerinde durarak önerilerini sıraladı. Bütün kültür ve sanat sektörlerinin görüşlerini ifade etmesinin önemine işaret eden Tekin, bunun sağlanacağı bir mecranın oluşturulması gereği üzerinde durdu. Mert Fırat, kültür-sanat alanlarının nasıl geliştirileceği sorunun altını çizerken, Yekta Kopan sanat dünyasının hızlıca bir şeyler duymak istediğine işaret etti. Levent Erden ise, iletişim envanterinin önemine vurgu yapıp, etkinlik gerçekleştirmenin nasıl kolaylaştırılabileceği konusunda düşüncelerini aktardı. Özlem Ece, metodolojinin önemi üzerinde dururken kısa vadeli projelere dikkati çekti. ÜYELER BİR YIL GÖREV YAPACAK Gönüllülük esasıyla çalışacak olan Danışma Kurulu üyelerinin görev süreleri bir yıl olup, yılda en az üç toplantı yapmaları öngörüldü. İstanbul’un kültür-sanat yaşamını, alanın bütün bileşenleriyle birlikte, katılımcı ve kapsayıcı yaklaşımla düşünmek, sorunlarını ve önceliklerini belirlemek ve çözümler geliştirmek amacıyla kurulan Danışma Kurulu; fikir ve önerilerin görüşüleceği bir yapı olarak çalışmalarını sürdürecek. Kurul, İstanbul’un dünya çapında bir kültür-sanat kentine dönüşmesi için sektörün tüm bileşenlerini dinleyerek, tavsiye niteliğinde kararların alınacağı bir oluşum olarak çalışmalarını sürdürmeyi hedefliyor. 'Kırmızı Oda' dizisinin yayın tarihi belli oldu
Haldun Boysan, son yolculuğuna uğurlandı
2 bin 750 yıllık nekropolde yer alan gömülere ait detay şaşkınlık yarattı
VAN'ın Çavuştepe Kalesi'nde sürdürülen arkeolojik kazılarda ortaya çıkarılan, Urartular döneminden kalma, 2 bin 750 yıllık nekropol alanında, 4 ayrı gömülme tekniğinin yanı sıra yeni bir ölü gömme geleneği de ortaya çıktı. YYÜ Edebiyat Fakültesi Arkeoloji Bölüm Başkanı Prof. Dr. Rafet Çavuşoğlu başkanlığında antropolog, arkeolog, sanat tarihçi ve restoratörlerden oluşan 17 kişilik ekip, Van'da Urartu Kralı 2'nci Sarduri tarafından yaptırılan, 2 bin 750 yıllık Çavuştepe Kalesi'nde ve nekropoldeki kazı çalışmalarında önemli bulgular ortaya çıkarıyor. Yapılan kazı çalışmalarında Urartular'ın ölü gömme adetleri ve yaşam tarzına ilişkin yeni bilgilerin elde edildiği alanda gömme teknikleriyle ilgili önemli bulgulara ulaşılıyor. ‘4 MEZAR TİPİ VAR’ DHA’ya konuşan Kazı Başkanı Prof. Dr. Çavuşoğlu, yaptıkları çalışmaların Urartu arkeolojisinde yeni verilerin ortaya çıkması açısından çok önemli olduğunu söyledi. Kalede yaptıkları çalışmaların daha çok yeniden ayağa kaldırma olduğunu belirten Çavuşoğlu, “Burada 4 mezar tipi vardı. Ama yenisi eklendi. Örme mezar, sanduka mezar, urne mezar ve normal gömü şekli mezarlar vardı. Bunun haricinde özellikle 2017 yılından beri ortaya çıkardığımız ölülerin baş kısımlarına adeta bizim İslam toplumunda bildiğimiz şahideye benzer taşın dikilmiş olması. En son bu yıl ortaya çıkardığımız urne mezarın hemen doğusunda özellikle dikildiğini gördük” dedi. Prof. Dr. Rafet Çavuşoğlu “EN ERKEN ÖRNEĞİ URARTI MEZARLIĞI’NDA” Prof. Dr. Çavuşoğlu, "Buradaki en önemli olay bunların kum taşından olması. Bulunduğumuz bölgenin hemen yakınında kum taşı ocakları var. Halen günümüzde bu kum taşı ocaklarının özellikle Van'daki mezarlıklarda da kullanıldığını biliyoruz. Mezarlıklarda şahide veya ayak taşı olarak da kullanılıyor. Ve bunun en erken örneğini burada, Urartu mezarlığında bulmak açısında da bizim açımızdan da bilim adına da sevindirici bir hadise olduğunu söylemek isterim” diye konuştu. İslamiyet’in M.S. 600’lü yıllarda doğduğu ve yaklaşık 1400 yaşında olduğu düşünüldüğünde, günümüzden 2 bin 750 yıl önceki bir nekropolde yer alan gömülerin baş kısmına koyulan nesnelerin, İslamiyet’ten binlerce yıl önceye dayandığı anlaşılıyor. Charlie Hebdo, tartışılan karikatürleri yeniden yayımlayacak
2015 yılında radikal İslamcı örgüt El-Kaide tarafından üstlenilen Charlie Hebdo saldırısıyla ilgili dava bugün Paris’te başlıyor. Dergi, bugün satışa çıkacak sayısında büyük tartışmalara neden olan Hz. Peygamber karikatürlerini yeniden yayımlayacak. Derginin Genel Yayın Yönetmeni Laurent Sourisseau, yeni sayıda yayımlanacak başyazısında, “Asla boyun eğmeyeceğiz, asla vazgeçmeyeceğiz” ifadelerini kullandı. Sourisseau, “Bizi vuran nefret hala burada” dedi. Derginin eski yayın direktörü Philippe Val karikatürlerin tekrar yayımlanmasının, düşünce özgürlüğünü ‘teröre’ karşı savunmak için ‘harikulade bir fikir’ olduğunu dile getirdi. Fransa İslam Konseyi Başkanı Muhammed Moussaoui ise karikatürleri ‘görmezden gelme’ çağrısında bulundu. Moussaoui “Karikatürize etme özgürlüğü herkes için garanti altına alınmıştır, sevme ve sevmeme özgürlüğü de öyle. Şiddeti hiçbir şey haklı çıkaramaz” şeklinde konuştu. SALDIRGANLARA YARDIM EDENLER YARGILANACAK 7 Ocak 2015'te Şerif ve Said Kouachi kardeşler, Paris’te bulunan Charlie Hebdo dergisine girerek aralarında ülkenin en ünlü karikatüristlerinin de bulunduğu 12 kişiyi öldürmüştü. Saldırıyı radikal İslamcı örgüt El-Kaide üstlenmişti. Saldırganların suç ortağı olduğu iddia edilen kişiler de Paris'te bir polisi vurarak öldürmüş ve bir Yahudi marketindeki rehin alma olayında ise 4 kişi hayatını kaybetmişti. Bugünkü duruşmada yargılanacak 14 sanık, bu saldırıları düzenleyenlere lojistik destek sağlamakla ve silah bulundurmakla suçlanıyor. DIŞİŞLERİ BAKANLIĞI'NDAN TEPKİ Dışişleri Bakanlığı Sözcüsü Hami Aksoy, Fransız mizah dergisi Charlie Hebdo'nun, Hz. Muhammed karikatürlerini yeniden yayımlama kararını kınadı. Sözcü Aksoy, derginin, Hz. Muhammed karikatürlerini yeniden yayımlama kararı hakkındaki soruya yazılı yanıt verdi. "Charlie Hebdo dergisinin dinimize ve peygamberimize yönelik saygısızlık içeren karikatürleri yeniden yayımlama kararını şiddetle kınıyoruz" diyen Aksoy, başta Cumhurbaşkanı Emmanuel Macron olmak üzere Fransız makamlarının, bu konuyu, ifade özgürlüğü olarak görmelerinin de "kabul edilemez" olduğunu savundu. Aksoy, şöyle konuştu: "Her fırsatta kendilerinin demokrat ve özgürlükçü olmalarıyla övünenlerin, İslam ve yabancı düşmanlığını körükleyen bu tür ırkçı ve ayrımcı eylemleri kullanarak, Fransa ve Avrupa'daki yeni kuşak faşistlerin ve ırkçıların değirmenine su taşıdıklarını iyi bilmeleri gerekir. Kendi ülkesinde barış içinde yaşayan milyonlarca Müslümanı her gün farklı şekilde ötekileştirmeye kalkan bu hastalıklı zihniyet, toplumsal uyum, birliktelik ve eşitliğe darbe vurmaktadır. Buna bilinçsiz şekilde sahip çıkanlar ise kendi toplumsal barışlarına zarar verdiklerinin farkında olmalıdır." Deneysel hayat
İnsanın kendi zihnindeki dünyayı, tek verili dünya olarak yaşaması, pek çok hayal kırıklığının nedeni olsa gerek. Ne zaman ki insan, kendi dışındaki dünyayı tanımaya, zihnindeki dünyayla arasındaki farkı görerek düşünmeye ve yaşamaya başlarsa, o zaman kendisinde ve dünyada bir şeyleri değiştirebilme kapasitesi de ortaya çıkar. Belki de çocukluğun ve ergenliğin en zor ama en keyifli yanı da burasıdır, dış dünyayla karşılaşma. Yetişkinlikte artık kurulu bir iç dünyamız vardır ve filtrelerimiz kendimizle ve hayatla ilişkimizi belirler hale gelmiştir. Belki daha korunaklı bir hayat süreriz zihnimizdeki filtrelerle, ama filtreler bizi tehlikelerden koruduğu kadar yaşamaktan da alıkoyabilir. Her insanın kafasında bir toplum fikri var. Bu toplum fikri olmasaydı, kendimizi, sınırlarımızı belirleyemez, hayatta kalamazdık. Peki ama kafamızdaki bu toplum, nasıl bir toplum? Ian Craib’in ‘Hayal Kırıklığı’ kitabında dile getirdiği gibi, bu toplum, bizi ele geçirmek isteyen, sınırlandıran, elimizden bir şeyleri almaya çalışan, bizi tehdit eden, zalimane bir toplum mudur? Yoksa, yağmalanmaya hazır bir iyilik kaynağı mı? Kafamızdaki toplum yüce bir şey midir, yoksa türlü alçaklıkların yaşandığı korkunç bir yer mi? Toplumu bir hapishane gibi de görebiliriz, bir yuva gibi de. Tezer Özlü’nün “Burası bizim değil, bizi öldürmek isteyenlerin ülkesi” sözü, ne kadar gerçekçi olsa da kafasındaki toplum fikrini yansıtmaz mı? Tezer Özlü’nün bu sözü bütünüyle gerçek olsa da bunu kendi adıma kabul etmem, bu gerçeğe göre yaşamam imkânsız. Mizantropi, yani insan sevmezlik, hiç bu çağda olduğu kadar artmamıştı muhtemelen. Mizantropinin bu denli yaygınlaşması, bu çağın hayal kırıklıklarıyla dolu olmasıyla ilgili muhtemelen. Sybelle Berg’in ‘Uyuyan Adam’ adlı romanındaki şu sözleri, mizantropinin nedenlerine dair bir fikir verir: “Herkes kendini bir diğerinden üstün buluyor, bu da içimizdeki saldırganlığın, bitmek bilmeyen bir kulak çınlaması gibi sürüp gitmesine sebep oluyordu. (…) Gençken hayvanseverlere sinirlenir, neden enerjilerini insanları kurtarmak için kullanmadıklarını anlayamazdım, şimdiyse anlıyorum. (…) İnsanlar kendilerine küçük küçük, güzel sebepler buluyorlardı ama birçoğunun çok büyük bir budalalığın ya da alçaklığın ürünü olduğunu göstermiyorlardı kimseye.” Öncelikle kabul etmemiz gereken şey, dışarıdaki toplumla kafamızdaki toplumun birbirinden farklı olduğu. Dış dünya, toplum, bilmediğimiz yönlerle dolu karmaşık bir yapı. Bu karmaşık yapıyı değerlendirirken elbette içimizdeki toplum fikrine başvururuz, adaletli ve iyiliği kollayan bir toplum fikrinden vazgeçemeyiz, ama bu fikir, dış dünyada neyin kontrol edilebilir, neyin kontrol edilemez olduğunu ve sınırlarımızı yadsımayı getirmemeli. Her şeyin bir süreç olduğunu, iç dünyamızın da dış dünyamızın da akışkan ve değişken olduğunu kabul etmek, yaşayacağımız hayal kırıklıklarını doğru değerlendirmemize yardımcı olur. Kuramlara sıkı sıkıya bağlılık, gerçekliği kuramlar aracılığıyla oluşturduğumuz kafamızdaki kalıplara oturtmaya çalışmak, siyasette de, psikoterapide de hayal kırıklığını kaçınılmaz hale getirir. Belki de yapılması gereken, daha ‘deneysel’ bir hayat yaşamak, denemekten ve yeni deneyimlerden korkmadan… Merak, bu deneysel hayatın en temel özelliği olsa gerek. Yaşadığımız topluma ya da kendimize acımak ya da üzülmek yerine, neden böyle olduğunu merak eden bir anlayışla yaklaştığımızda, dış dünya iç dünyamızla etkileşime girerek hakikatle aramızdaki örtüyü aralar hale gelir. Altın Koza’nın bu yılki Jüri Başkanı Füsun Demirel oldu
Bu yıl 27’ncisi yapılacak olan Uluslararası Adana Altın Koza Film Festivali’nin jüri üyeleri açıklandı. Başkanlığını oyuncu Füsun Demirel’in üstlendiği festival jürisinde, görüntü yönetmeni Feza Çaldıran, oyuncu Damla Sönmez, yönetmen Seren Yüce, müzisyen Can Atilla, ve yazar Ayfer Tunç’un yanı sıra, gazetemiz BirGün’ün sinema yazarı Sevin Okyay da yer aldı. 14-20 Eylül tarihlerinde gerçekleştirilecek Altın Koza Film Festivali’nin içeriği pandemi tedbirleri kapsamında “Ulusal Uzun Metraj Film Yarışması” ve “Ulusal Öğrenci Kısa Film Yarışması”yla sınırlandırıldı. Bu yarışmalardaki finalistler ilerleyen günlerde açıklanacak. Altın Koza Ödülleri ise Eylül ayında düzenlenecek törenle sahiplerini bulacak. “Altın Koza Yaşam Boyu Onur Ödülleri” ve “Orhan Kemal Emek Ödülleri” ise aynı törende sahiplerine takdim edilecek. PANDEMİ KOŞULLARI GÖZETİLECEK Adana Büyükşehir Belediye Başkanı Zeydan Karalar, Covid-19 önlemleri kapsamında festivalde bu yıl şehir dışından konuk ağırlanamayacağını, izleyicilerin festival filmlerini çevrimiçi olarak izleyebileceklerini, ayrıca Adana’da pandemi koşulları gözetilerek hazırlanacak bir salonda yarışma filmlerinin gösterimlerinin yapılacağını açıkladı. 27. Uluslararası Adana Altın Koza Film Festivali’nin yürütme kurulu, Adana Büyükşehir Belediye Başkanı Zeydan Karalar tarafından davet edilen isimlerden oluşuyor. Menderes Samancılar’ın başkanlığını üstlendiği yürütme kurulunda Nebil Özgentürk, Kadir Beycioğlu, İsmail Timuçin ve Gökhan Mutlay yer alıyor. 'Cuties' ile ilgili rapor hazırlandı: Netflix’in lisansı iptal edilebilir
Theodorakis’ten Kübalı doktorlara Nobel Barış Ödülü desteği
DIŞ HABERLER SERVİSİ Dünyaca ünlü Yunan besteci Mikis Theodorakis’in, Nobel Barış Ödülü’nün Küba Henry Reeve Sağlık Tugayı olarak bilinen Kübalı doktorlara verilmesi insiyatifini desteklediği ifade edildi. Yoksul ülkelerin Covid-19’a karşı mücadelesinde yardımcı olmak için dünyanın dört bir yanına giden sağlık tugayının Nobel Barış Ödülü’ne adaylığı uzun süredir dünya gündemde. Geçtiğimiz 29 Temmuz tarihinde 95 yaşına giren besteci, “hep gerçek dayanışma ilkeleri ve insani değerlerle yardıma ihtiyacı olan halklara ulaşan” tugayın bu ödülle onurlandırılmasını desteklediğini belirtti. Kübalı doktorlara 2021 yılında Nobel ödülünün verilmesi inisiyatifinin Yunan ayağının yöneticisi Velissarios Kossivakis Prensa Latina’ya gönderdiği basın bildirisinde, Theodorakis’in şöyle ifade ettiğini aktardı: “Küba devrimi, dünya halklarına emperyalizmin pençelerinden kurtuluş ve bağımsızlık savaşı yolunu gösteren parlak bir örnektir.” Kossivakis, müziği halkları birleştiren ve dünyadaki savaşların gerçek yüzünü gösteren Theodorakis’in bu imzasıyla 75 bin Yunan’ın sesine ses vererek bu inisiyatifi desteklediğini sözlerine ekledi. TÜRK-YUNAN BARIŞI İÇİN ÇOK MÜCADELE ETTİ Özellikle “Zorba”, “Z”, “Serpico” filmleri için bestelediği müziklerle bilinen Mikis Theodorakis, Yunan siyasetinde de isminden söz ettirmişti. Constantine Mitsotakis yönetimindeki ülkede hükümet bakanı olan besteci, bu süreçte uyuşturucu ve terörle mücadele çalışmaları yürütürken kültür, eğitim ve Yunanistan-Türkiye arasındaki ilişkileri iyileştirmek için de çok çaba sarf etti. Ünlü bestecinin, iki ülkenin dostluk ve barışı için büyük katkı sağlayan diğer bir isim olan Zülfü Livaneli ile gerçekleştirdiği pek çok çalışması bulunmaktadır. İkili 1986 yılında Türk Yunan Dostluk Derneği’ni kurmuştu. Dönemin Türkiye Cumhuriyeti Başbakanı Recep Tayyip Erdoğan, 2010 yılında ünlü Yunan sanatçıyı evinde ziyaret etmişti.  Ressam Tiraje Dikmen mezarı başında anıldı
2014 yılında, 89 yaşında hayatını kaybeden Tiraje Dikmen, ölüm yıl dönümünde Büyükada’daki mezarı başında anıldı. Adalar Kent Konseyi tarafından düzenlenen anmada konuşan Adalar Belediye Başkan Yardımcısı Engin Çelik, Tiraje Dikmen’in Adalar için büyük bir değer olduğunu ve bu değeri yaşatmak gerektiğini söyledi. Çelik, “Yalnızca Tiraje Dikmen değil, Adalar’da yaşamış bütün sanatçıları, yazarları, aydınları, bütün değerleri gün yüzüne çıkartarak sahip çıkmalı, insanlarla paylaşmalı… Bu miras hepimizin” dedi. Engin Çelik, Tiraje Dikmen’in mezarının bugüne kadar bakımsız bırakıldığını da hatırlatarak, “Adalar Belediyesi olarak üzerimize düşen görevi yaptık. Büyükşehir Belediyemiz ile koordineli çalışıp mezarı bakımlı hale getirdik. Tiraje Dikmen’in anısına bugün olduğu gibi bundan sonra da sahip çıkacağız” diye konuştu. 'HEDEFİMİZ TÜM ESERLERİNİ ADAYA GETİRMEK' Kent Konseyi Başkanı İskender Özturanlı da “Türkiye’de mikrobiyolojinin öncülerinden veteriner Cafer Fahir Dikmen’in kızı, ressam Şükriye Dikmen’in kardeşi olan Tiraje Dikmen’in babası ile paylaştığı mezarının bugüne kadar bir mezar taşı bile yoktu. Adalar Belediyesi, İBB Mezarlıklar Daire Başkanlığı, İBB Kültür Varlıkları Daireleri Başkanlığı ve özellikle sayın Mahir Polat ile iletişim halinde olduk. Dikmen’in mezarına ismini yazdırdık. Hedefimiz büyük ustanın tüm eserlerini adaya getirmek” diye konuştu. İskender Özturanlı önemli bir konuya da dikkat çekti: “Sanatçı, kendi çalışmalarının bulunduğu Büyükada’daki köşk dahil bütün mal varlığını, İstanbul Üniversitesi İktisat Fakültesi’ne ihtiyacı olan öğrencilere burs verilsin, diye bırakmış. Bu konu köşe yazılarına, basına da taşındı. Bizler de Üniversiteye yazı yazarak mirasın akıbetini soracağız. Adaların değerlerini ticarileştirmeden bir kamu değeri olarak yaşatmalı, sürdürmeliyiz.”  'SANATÇI VE SOSYAL BİLİMCİ' Öğretim üyesi yazar Zeki Coşkun da Tiraje Dikmen ile hem anısını paylaştı hem de O’nun çalışmalarına dikkat çekti. Dikmen’in sanatını besleyen kaynaklara dikkat çeken Coşkun şunları söyledi: “Tiraje Dikmen, ressam kimliği öncesinde iktisatçıdır. Bir yandan özel öğrenci statüsüyle Devlet Güzel Sanatlar Akademisi’nde resim çalışırken aynı zamanda 1946-49 arasında saha araştırmasıyla ‘İstanbul’da Kadın İşçilerin Çalışma Koşulları’ konulu doktora tezi hazırlamıştır. Bu tez ona Fransa devlet bursu getirmiş; hukuk ve iktisat doktorası için Paris’e gitmiştir. Yine orada da bir yandan Louvre Müzesi’nde sanat tarihi, müzecilik stajı yapmıştır. Kısaca O, resmini ve sanatını toplumla, toplum bilimleriyle birlikte oluşturmuştur. 1968 Mayıs’ı Paris’te yaşamış, izlenimlerini resme taşımıştır. Türkiye’deki ilk sergisi ağırlıkla bu çalışmalardan oluşur. 1980’lerde adasına, Büyükada’ya çekildi. 1990’da çalışmalarında göç olgusuna eğilir. Sergisinin adıyla söylenirse O, Zamanların Hafızası’nı kaydetmiş, resmetmiş, sanat tarihine ve bize miras bırakmıştır. Bizlere düşen o mirası canlı tutmaktır.” Ressam Gülsün Erbil de, Tiraji Dikmen’i anarken kendisi gibi ressam olan abla Şükriye Dikmen’i unutmadı. Abla ve kardeşin mirasının Adalarda yaşatılması gerektiğini vurguladı.  İstanbul Devlet Tiyatrosu’ndan merhaba
Yitirdiğimiz belleği yeniden inşa etmeliyiz
Oğuz ALKAN Şule Akşun kaleme aldığı 'Karanlıktan Doğan Aydınlık Midhat Paşa' adlı biyografik roman Destek Yayınları etiketiyle okuyucusuyla buluştu. İttihat ve Terakki hareketinin filizlenmesindeki en etkin isimlerden Midhat Paşa'nın fikirlerini anlatan romanda Cumhuriyet'e giden yolda aydınlanma meşalesini ateşleyen bir avuç aydından biri olan Midhat Paşa ve çevresi anlatılıyor. Şule Akşun sorularımızı yanıtladı. ► Osmanlı’nın çözülüşünden Cumhuriyet’e uzanan süreç, içinde çok farklı dinamikleri barındırıyor. Kitap boyunca Midhat Paşa üzerinden bu farklı dinamiklerin de işlendiğini görüyoruz. Tüm bu dönem içinde Midhat Paşa’yı önemli kılan nedir? Siz okura ya da topluma nasıl bir mesaj vermek istediniz? Midhat Paşa, döneminin en etkili ve ilerici devlet adamıdır. İki kez sadrazam oldu, valilikler yaptı. Meşrutiyeti ilan eden kişidir. Mesleki ve teknik okulların mimarıdır. Sultan Abdülhamid’in kurdurduğu düzmece Yıldız Mahkemesi’nde, Abdülaziz cinayetiyle yargılanmış, aslı astarı olmayan ithamlarla idama mahkûm edilmiş, sonradan bu idam kararı sürgüne çevrilerek Taif Kalesi’ne gönderilmiş, burada kaldığı dört yıl boyunca akıl almaz uygulamalara maruz kalmış ve en sonunda da kaldığı hücrede boğularak öldürülmüştür.  Yıldız Mahkemesi tarihimizin kurmaca ilk siyasi davasıdır. Bu davada gerçekler gün gibi ortada olmasına rağmen verilen karar siyasidir ve Midhat Paşa’nın yaptığı son derece etkili savunma bile kararı değiştirmeye yetmemiştir. Bu da bize yakın zamanda görülen, Ergenekon, Balyoz, Oda tv gibi birçok siyasi davayı hatırlatıyor.  Cumhuriyet'n tüm kazanımlarının sorgulamaya açıldığı ve değersizleştirildiği enteresan bir süreci yaşıyoruz. Çok uzun zamandan beri kabuğuna gizlenmiş bu günü sabırsızlıkla bekleyenler, Cumhuriyet’e saldırıldıkça ellerini ovuştururken, diğer taraf boynunu bükmüş elinden kaçırdıklarının arkasından bakmakla yetiniyor. Oysa bu Cumhuriyet bunu hak etmiyor. Bizi bugüne taşıyan kıymetli aydınların, ilericilerin hatırlanmaya ihtiyacı var. İşte Midhat Paşa bizi aydınlığa götüren ve bu yolda canını vermiş bir aydın, büyük bir ilerici. Toplumun yitirdiği belleği yeniden inşa etmek zorundayız. İstedim ki hafıza tazelemeye buradan başlayalım ve asla unutmayalım, ışık ne kadar az da olsa aydınlıktır ve karanlığa tutunanları ürkütür.  ► Biyografik-tarihsel roman yalnızca kişileri değil aynı zamanda o kişilerin içerisinde bulunduğu toplumsal dokuyu da okura aktarıyor. Okuduklarımızı ister istemez kendi dönemimizle kıyaslayarak ve benzerlikler bularak anlamaya çalışıyoruz. Okur bu konuda nasıl bir yol izlemeli? Midhad Paşa’nın biyografisini yazarken kaygım, içinde yaşadığımız döneme gönderme yapmaktı elbette. Şöyle ki; sansür, yasaklama, baskı, aydınların sürülmesi, etkisizleştirilmesi ya da hapsedilmesi, en küçük muhalefetin dahi zapturap altına alınması Abdülhamid döneminin karakteristik özellikleridir. Bunlar size de çok tanıdık gelmiyor mu?  ► Postmodern bir zamanda ve her şeyin çok hızlı akıp gitmekte olduğu bir dönemde yaşıyoruz. Bireysel ya da toplumsal her şey çok çabuk unutulabiliyor. Oldukça önemli tarihi bir karakter ve dönemden yola çıkarak roman yazmış biri olarak, hafızaya ve hatırlamaya dair neler söylemek istersiniz? Postmodern bir çağın sonuna yaklaşıyoruz. Postmodernizmi kısaca gerçeğin parçalanması olarak tarif edebiliriz. Herkesin kendi gerçekliği olması gerektiğini söyleyen bu anlayış, gerçeğin bu kadar çok olmasıyla asıl gerçeği de kaybetmiş oluyor. Gerçeklik kaybolduğunda da ne hafıza ne de akıl kalıyor. Postmodernizm dünyayı devrimler çağından ‘Yeni Ortaçağ’ düzenine taşıdı. 1970’lerin sonundan başlayıp bu güne kadar uzanan bir süreç bu. Gerçekliğin kayboluşu, yeni din, birçok kazanımın, ilerici fikirlerin kaybolmasına sebep oldu. En çok da toplumsal hafızanın kaybolmasına sebep oldu. Toplumsal hafıza denen bir şey kalmadı. Her şey çok çabuk unutturuluyor. Kafalar, sahte gündemlerle tıka basa doldurulup, çöplüğe döndürüldüğü için oradan önemli olanları ayırmak, ortaya çıkarmak da bir hayli zor oluyor. Üstelik çok uzak zamanlara da gitmenize gerek yok. Susurluk gibi bir kazayla ortaya saçılan derin devlet gerçeğini kaç kişi hatırlıyor? Bize düşen hatırladıklarımızı hatırlatmaktır. Toplumsal belleği tazelemektir.  ► Tarihe olan ilginin yapay olarak üretildiği, toplumun proje televizyon dizileri aracılığıyla tarihle buluştuğu bir atmosferde edebiyatın söyleyecekleri neler ve nasıl bir etkisi olabilir? Fethi Naci’nin bir sözünü anarak başlamak istiyorum. 1980 öncesinde sendikalarda eğitim çalışmaları esnasında Fethi Naci de edebiyat dersleri veriyor. İşçiler Fethi Naci’ye “Tamam da biz devrimci edebiyat olarak ne okuyacağız?” diye soruyor. Burada Fethi Naci’nin cevabı önemli; “İyi edebiyat zaten devrimcidir” Karanlık bir çağın, ‘Yeni Ortaçağ’ın sonuna gelmekte olduğumuzu umut ediyorum. Birçok kazanımımızı kaybettik. Artık sanat da edebiyat da çok gerilere düştü, değerini kaybetti. Benim iddiam her şeye yeniden başlamak. Belki iyi edebiyattan daha önce, gerçeklerin anlatıldığı bir yazım şekli oluşturulabilir. Ancak yazılması da yetmez okunur kılınması da gerekir. Bunun da bu şartlarda nasıl olacağı düşünülmeli. Belki Kemal Tahir’in yaptığı gibi tarihi romanlaştırmak bir alternatif olabilir. Caz yap jazz
Yazıya başlık arıyordum. Birden aklıma Semih Yanyalı’nın grubu Cazyapjazz geldi Grubu da, adını da hep sevmişimdir. Nedense bu cümle bana aşina da geldi. Meğer 2014 Temmuz’unda Cazkolik’e bu başlıkla bir İstanbul Caz Festivali (ve diğerleri) yazısı yazmışım. “Bir caz ikliminde, türlü esintilerle oradan oraya sallanıyoruz” demişim. Bitmekte olan İstanbul Caz Festivali, Ramazanda Caz, Neil Young, Dhafer Youssef; hatta bluescı kılığında Steven Seagal… Şimdi ise bambaşka bir iklimdeyiz. Ama festivalimiz gene bizimle. Gerçi broşürü şuracıkta, elimin altında duran ilk programla değil. 27 Haziran-14 Temmuz arasında da değil. Onlar pandemi öncesi rüyalarmış: Mare Nostrum III, Gregory Porter, A MoodSwing Reunion (Redman - Mehldau – McBride - Blade) vesaire. Doğrusu aklım kapanış konserini verecek olan Foals’da da kalmıştı. Sonra salgın geldi, evlere çekilindi, karantinaya boyun eğildi. Çoğu festival bir sonraki yıla ertelendiği ya da iptal edildiği için cazdan da yoksun kalacağız diye içimiz titredi. Online konserlere çoktan razıydık. Ama işte İKSV’nin 27. İstanbul Caz Festivali değişen programıyla 2 Eylül’de dinleyicisiyle buluşuyor. 23 yıldır olduğu gibi Garanti BBVA sponsorluğunda ve T.C. Kültür ve Turizm Bakanlığı desteğiyle. COVİD-19’u aştı. Özgün program mecburen rafa kalksa, bir yıllık emek heba olsa da hemen bizim cazcılarımızla zengin, renkli bir festival düzenlendi. 2-14 Eylül arasında açık hava mekânlarda, 5 Eylül-1 Kasım arasında ise çevrimiçi platformda gerçekleştirilecek. Dileyenler konserleri iki gün arayla çevrimiçi platformdan, bilet satın alarak izleyebilecek. Dijital yayına açılan konserlere 45 gün boyunca Türkiye’nin ve dünyanın her yerinden erişilebilecek. Yani festivalin kendisi, kaliteli cazımızı dünyaya açan bir 'Vitrin' olacak. Peki, kimler var? Selen Gülün Beşlisi (Sibel Köse ve Ece Göksu eşliğiyle), kent ozanı Can Güngör, festivale eşsiz müzikleri ve kendi tanımlarıyla “çokkültürlü bir coğrafyada kardeşlik içinde bir arada yaşama umudu”yla katılan Kardeş Türküler ile konukları Tuluğ Tırpan ile Arnavut besteci/şarkıcı Elina Duni ve geceyi başlatacak olan Andalusia Trio; Bilal Karaman’s MANOUCHE A LA TURCA ile onlara eşlik eden Muhammed Yıldırır & Ramazan Sesler ve Genç Caz finalistlerinden piyanist Büşra Kayıkçı; son konserde de Jülide Özçelik // Bilge Günaydın Quintet 'Daydream'den Anadolu Hikâyeleri ve Caz Melodileri… Mekânlar da güzel: Sultan Park - Swissotel The Bosphorus, The Marmara Esma Sultan Yalısı, İstanbul Açık Hava Gösteri Merkezi Kuruçeşme. Feriye ise yukarıda bahsi geçen Vitrin konserlerinin mekânı. Vitrin Türkiye Güncel Müzik Buluşması bu yıl da dördüncü kez dünyanın her yerinden müzik sektörü profesyonellerini İstanbul’da ağırlayacak. 7-9 Eylül arasında Feriye’nin sırtını denize vermiş sahnesinde Vitrin Geceleri'ni izleyecekler, izleyeceğiz: 7 Eylül’de Baba Zula // Make Mama Proud, 8’inde Ayyuka // Pitohui // Yasak Helva ve son gece Islandman // Tuğçe Şenoğul // Guguou. Unutmayalım: Park Konserleri de var. Şişli, Beşiktaş ve Beylikdüzü’nde Genç Caz yarışmasında finalist olan grupları dinleyeceğiz. Festivalin Yaşam Boyu Başarı Ödülleri ise, iki değerli müzisyenimize, Atakan Ünüvar ve Barbaros Erköse’ye törensiz ulaştırılacak. Sevgi ve saygımızla… Bize de teşekkür etmek kalıyor elbette. Bu koşullarda tereddütsüz gene festival sponsoru olan Garanti BBVA’ya, başta Direktör Harun İzer olmak üzere iki festivallik çalışarak bizi Caz’ımızdan yoksun bırakmayan ekibe çok teşekkür ediyoruz. Bu zor kararla zorlu bir yılda hem müzik sektörü çalışanlarını desteklediler, hem de bir süreklilik sağladılar. “Canlı” müziğin nasıl bir şey olduğunu ve birbirimize ne kadar ihtiyacımız olduğunu da bize yeniden hatırlatmış oldular. Benden bir teşekkür de Semih Yanyalı’ya. Semihciğim, grubunun adını ikinci kez çalıp yazıya başlık yapıyorum. Sen de hiç durma, caz yap jazz! Haldun Boysan hayatını kaybetti
Sanatçı Uğurtan Sayıner taburcu oldu
BİRGÜN İZMİR Yaşlılığa bağlı sağlık sorunları yaşarken İzmir Büyükşehir Belediye Başkanı Tunç Soyer’in talimatıyla Eşrefpaşa Hastanesi’nde tedavi altına alınan Uğurtan Sayıner taburcu oldu. Bizimkiler dizisinde canlandırdığı Cemil karakteriyle bilinen Sayıner, 26 günlük tedavinin ardından taburcu edilirken “Bundan sonra her şey güzel, sıhhatli olsun. Dostuklardan vazgeçmeyelim. Güzel yaşayalım” dedi. Eşrefpaşa Hastanesi Başhekimi Op. Dr. Serdar Pedükcoşkun Sayıner’in genel durumunun daha iyi olduğunu söyleyerek, “Uğurtan Bey geldiğinde genel metobolizma bozukluğu ve düşkünlük hali vardı. Nörolojik sorunlar ve buna bağlı beslenme bozuklukları birlikte seyrediyordu. Multidisipliner bir yaklaşımla tedavi başlattık. Nöroloji, dahiliye, kardiyoloji kliniklerimizin, yoğun bakım uzmanlarımızın emeği var” dedi. İzmir’de yaşayan 76 yaşındaki Uğurtan Sayıner’in rahatsızlanması üzerine dostlarının sosyal medyada yaptığı çağrı yanıt bulmuş, usta sanatçı İzmir Büyükşehir Belediye Başkanı Tunç Soyer’in talimatıyla ambulansla evinden alınarak Eşrefpaşa Hastanesi’ne kaldırılmıştı. Usta oyuncu Mehtap Anıl hayatını kaybetti
MFÖ'den 'Bodrum konseri' açıklaması
MFÖ’nün 27 Ağustos’ta Bodrum Antik Tiyatro’da yapılması planlanan konseri iptal edildi. Geceyi organize eden organizasyon şirketi Kerki Solfej, konserin “operasyonel sebeplerden dolayı ertelendiğini” duyursa da sosyal medyada “konsere hiç bilet satılmadığı için iptal edildiği” iddiası ortaya atıldı. Grup, konu ile ilgili bir açıklama yaparak iddiaların doğru olmadığını belirtti. İddiaya göre bin 500 kişilik alan için ilk etapta 900 bilet satıldı. Konser gününe kadar tüm biletlerin satılmasını bekleyen grup üyeleri, anlaştıkları ücret zamanında yatmadığı için sahneye çıkmama kararı aldı. NTV'nin haberine göre; İddiaları yalanlayan MFÖ bir açıklama yaparak, “Kerki/Solfej organizasyonun 27 Ağustos 2020 tarihinde Bodrum Antik Tiyatro’da gerçekleşmesi planlanan MFÖ konseri, organizasyon firmasının finansal ve organizasyonel şartları yerine getirmemesi sebebiyle iptal edilmiştir. Konserin iptal sebebiyle ilgili diğer iddialar gerçeği yansıtmamaktadır. Yeni konserlerde görüşmek dileğiyle” ifadelerini kullandı. MFÖ’nün açıklamasının ardından Kerki/Solfej organizasyon şirketi de bir açıklama yaptı. Açıklamada, “Konser için satılan resmi bilet 401 adet, etkinliğin resmi bilet geliri 51 bin liradır. Bu rakam grup üyeleri ve menajerleriyle paylaşılarak teknik, konaklama, ulaşım ve sair giderler tarafımıza ait olacak şekilde organizasyonu gerçekleştirme talebimiz olmuştur. Ancak grubun sahneye çıkmak için 70 bin lira talep etmesi neticesinde, alınan ortak kararla konserin iptali kararlaştırılmıştır” denildi. 2020 MTV Müzik Ödülleri koronavirüs gölgesinde gerçekleşti
Dünyanın en prestijli müzik ödüllerinden sayılan MTV Video Müzik Ödülleri (MTV VMA) koronavirüs gölgesinde verildi. Oyuncu ve şarkıcı Keke Palmer'ın ev sahipliği yaptığı New York'taki geceye damga vuran isimler Lady Gaga ve K-pop grubu BTS oldu. Lady Gaga, yılın şarkısı, şanatçısı, en iyi sinematografi, en iyi iş birliği ve özel Tricon ödülünü kazandı. BTS ise 4 ödülle geceden ayrıldı. Covid-19 nedeniyle seyircisiz gerçekleşen MTV VMA'da sanatçıların video görüntüleri ve video efektler yer aldı. Lady Gaga, Ariana Grande, BTS, The Weeknd, DaBaby, Miley Cyrus ve pek çok ismin performansı yeşil ekran önünde çekildi. Geçtiğimiz günlerde kanser nedeniyle hayatını kaybeden Black Panther filminin yıldızı Chadwick Boseman gecede anıldı. ADALET ÇAĞRISI Asıl adı Abel Makkonen Tesfaye olan The Weeknd, ödül kabul konuşmasında ‘ülkenin iklimi göz önüne alındığında kutlanacak pek bir şey olmadığını’ söyledi. The Weeknd, “Şu an kutlamak ve bu anın tadını çıkarmak benim için gerçekten zor, o yüzden sadece şunu söyleyeceğim: Jacob Blake ve Breonna Taylor için adalet” ifadelerini kullandı. .@theweeknd is taking home the #VMA for Video of the Year, and sending a powerful message pic.twitter.com/aUNPo8gXAJ Gecenin final performansı Black Eyed Peas grubunun I Gotta Feeling şarkısıyla gerçekleşti. İşte MTV VMA kazananlar... YILIN KLİBİ The Weeknd - Blinding Lights  YILIN ŞARKICISI Lady Gaga  YILIN ŞARKISI Lady Gaga ve Ariana Grande - Rain On Me EN İYİ İŞBİRLİĞİ Lady Gaga ve Ariana Grande - Rain On Me EN İYİ ÇIKIŞ YAPAN ŞARKICI Doja Cat EN İYİ POP ŞARKISI BTS - On  EN İYİ HİP-HOP ŞARKISI Megan Thee Stallion - Savage EN İYİ ROCK ŞARKISI Coldplay - Orphans EN İYİ ALTERNATİF ŞARKI Machine Gun Kelly - Bloody Valentine EN İYİ R&B ŞARKISI The Weeknd - Blinding Lights EN İYİ K-POP ŞARKISI BTS - On EN İYİ EVDEN ÇEKİLEN KLİP Ariana Grande & Justin Bieber - Stuck with U EN İYİ GRUP BTS EN İYİ KARANTİNA PERFORMANSI CNCO - MTV Unplugged At Home  EN İYİ KLİP YÖNETİMİ Taylor Swift - The Man (Yönetmen: Taylor Swift) EN İYİ KLİP GÖRÜNTÜ YÖNETİMİ Lady Gaga ve Ariana Grande - Rain On Me (Görüntü yönetmeni: Thomas Kloss) EN İYİ KLİP SANAT YÖNETİMİ Miley Cyrus - Mother's Daughter (Sanat yönetmeni: Christian Stone) EN İYİ KURGU Miley Cyrus - Mother's Daughter (Kurgu: Alexandre Moors, Nuno Xico) EN İYİ KOREOGRAFİ BTS - On (Koreografi: Son Sung Deuk, Lee Ga Hun, Lee Byung Eun)  Tenet, 53 milyon dolar hasılat elde etti
ABD dışındaki ülkelerde 26 Ağustos'ta vizyona giren Tenet'in gişe rakamlarının paylaşılmayacağı açıklansa da Box Office verilerine göre, film 53 milyon dolar hasılat elde etti. Pandemi süreci boyunca tüm gözlerin çevrildiği Tenet, 26 Ağustos'ta seyirciyle buluştu. Christopher Nolan'ın yeni filmi, dünyanın içerisinde bulunduğu mevcut koşullar içerisinde birtakım yeniliklerle geldi. NTV'nin aktardığı habere göre, 26 Ağustos'ta ABD'den önce başka ülkelerde vizyona giren Tenet'in; elde ettiği hasılat, seyirci sayısı gibi gişe verilerinin sonradan belirlenen belirlenecek bir tarihe kadar paylaşılmayacağı açıklandı. Warner Bros. Türkiye'nin konuya dair bilgilendirme metninde "Türkiye dahil filmin 26 Ağustos tarihinde vizyona gireceği tüm ülkelerde geçerli olmak üzere; Tenet filmine ait ön gösterim, haftasonu, haftalık, vb. gişe verileri açıklanmayacaktır. Filme ait gişe verileri Warner Bros. Int’l açıklamasının ardından daha ileri bir tarihte paylaşılacaktır" denildi. Buna rağmen Box Office verilerine göre film 53 milyon dolar gişe rakamı elde etti. 41 ülkede seyirciyle buluşan film, bu hafta sonu İngiltere'de 7.1 milyon dolar, Fransa'da 6.7 milyon dolar, Kore'de 5.1 milyon dolar, Almanya'da ise 4.2 milyon dolar gişe rakamına ulaştı. FİLM HAKKINDA Önümüzdeki hafta sonu ABD, Rusya ve Çin'de de vizyona girecek Christopher Nolan imzalı Tenet, suç ve bilim-kurgu türlerini harmanlayan, atmosferiyle Inception'ı anımsatan bir ajan filmi. Filmin başrollerinde Robert Pattinson, John David Washington, Elizabeth Debicki, Aaron Taylor-Johnson ve Kenneth Branagh bulunuyor. Tenet, dünyayı büyük bir tehlikeden kurtarmak için savaşan bir kahramanın hikayesini konu ediyor. Gerçek zamanın ötesinde bir yerde uluslararası bir casusluk görevini yerine getirmeye çalışan kahraman, dünyayı kurtarabilmek için savaşmak zorunda kalır. Üçüncü Dünya Savaşı’ndan daha büyük bir tehlikeyi durdurmaya çalışan kahraman, casusun alacakaranlık dünyasında zorlu bir yolculuğa çıkar. Bu projeyi pandemi hayata geçirdi
Gizem ERTÜRK Prodüktör/Dj Erman Gökyılmaz ile şarkıcı/söz yazarı Muratcan Tüzer’in ortak projesi olan Karaburun DK (a.k.a Karaburun Dans Kulübü) ilk teklisi ‘Götür Beni’ müzikseverlerden tam not aldı. ► Her şeyden önce bu ikili nasıl biraraya geldi? Muratcan: Her şey pandemi zamanı evlerimize kapandığımız dönemde kendi solo projem için Erman’a bir şey danışmamla başladı. Erman benim üniversiteden ev arkadaşım ve geniş, çekirdek bir arkadaş kitlemiz vardı. Kendisi bizi o yıllarda hi-fi sistemle tanıştırmış, Dokuz Eylül Üniversitesi’nde ses mühendisliğine ikincilikle girmişti. Zaten ondan önce Stüdyo18’de (Merlyn’in ilk albümünü de kaydeden) Levent Büyük’le çalıştığı ve o dönem Türkiye’de müziğe yön veren Duman, Athena, Şebnem Ferah, Redd ve daha birçok sanatçının işlerini yakından takip etme fırsatı bulduğu için birikimi çok, okula dereceyle girmesi olağandı. Üniversite zamanında beraber birtakım kayıtlarımız vardı ama o dönem ne biz bu kadar ekipman anlamında yeterliydik ne de müzik sektörü bu kadar dijital ve ulaşılabilirdi. 2007’den bahsediyorum. Erman: Bu şarkı da bizim 2008’de kaydını aldığımız fikirlerden biriydi. Yani ‘Götür Beni’ parçası 2008’de kaydedilmiş bir demonun ‘remake’i diyebiliriz. ► Grubunuzun ismi de epey ilginç Karaburun DK ismi nereden geliyor? Erman: İzmir’deyken grupça bir arkadaşımızın Karaburun’daki yazlığında yaptığımız ‘Karaburun Ölüm Partileri’ adlı kapalı etkinliklerden geliyor. Yanımıza ses sistemlerini ve enstrümanlarımızı da aldığımız bu etkinliklerde Erman mikser başında trance ve house seçkilerini, bense gitarla Rock’n’Roll & Classic Rock efsanelerini çalardım. Zaten o sıralarda ben Alsancak’da ‘Echoes’ adlı rock grubumla bar sahnesi alırken Erman da iki yan barda DJ performansı verebiliyordu. Aynı evde yaşadığımız için de fikirlerimizi birleştirip kayıtlar alabiliyorduk ama bunlar hiçbir zaman yapıma dönüşmemişti. ► Muratcan senin için rock müzikten elektronik bir projeye geçme fikri nasıl doğdu? Muratcan: Bende pandemiye yönelik şöyle bir şahsi inanç gelişti: Bundan sonra artık kişilerin fiziki olarak bir araya gelmesini gerektirecek etkinlikler azalacak ve her şey hızla dijitalleşecek. Teknolojik gelişim de bu doğrultuda hızlanacak. Rock müzik gibi stüdyo provalarının, devamlı bir araya gelişlerin gerektiği bir türün en azından bu süreçte uygulanabilir olduğunu düşünmüyorum ki; kader de bizi buralara attı :)  ► Erman sen daha önce neler yapıyordun? Erman: Çocuk yaşlardan beri müziğin içindeyim. Benim ilgimi eskiden beri işin mutfak kısmı çekmiştir. Uzun yıllar piyasada canlı ve stüdyo tonmaysteri olarak çalıştım. Konuyla ilgili üniversite okudum. Birçok albüm kaydettim ve DJ performansları yaptım. Şimdilerde Muratcan’la beraber kişisel zevklerimize yönelik çalışmalar yapıyoruz. Bir gün canlı performanslarda buluşmak dileğiyle. ► Kimleri dinliyorsunuz? Muracan: İlham aldığımız müzisyenler genellikle yurtdışı menşeili. Lane 8, Rufus Du Sol, Monolink, Bob Moses, Ben Böhmer gibi sanatçılardan etkileniyoruz. Biraz sound’a önem veriyoruz. Yerliler arasında Progressive House olarak Sezer Uysal’ı beğeniyoruz. Alternatif işlerden de BEA-Fırtınayt albümünü beğeniyoruz. ► Sıradaki planlarınız neler? Erman: Geçmişte yaptığımız birçok demonun yanı sıra yeni fikirler de var. İlk yapımımız biraz analog synth ağırlıklı olsa da ileriki parçalarda bu, yerini daha dijital öğelere bırakacak. Bu janra’da yapılmış Türkçe müzikler globale göre daha az olduğu için sound arayışı konusunda rahat ve özgür hissediyoruz. Canlı performansları ise, bir DJ seti gibi şarkılar arası kesinti olmaksızın altyapı devam ederken geçişleri sağlayacak şekilde yapacağız. Eğer ilerde yaptığımız iş itibar görürse ışık sistemleri, video mapping ve benzeri görseller üzerine eğilmek istiyoruz. Gerçeğin üstüne yalan yazmak
​2000 yılında Christopher Nolan’ın Memento adlı filmini izledikten sonra “Bitti artık” demiştim, “Sinemada bundan sonra yeni ne yapılabilir ki?! Adam hikâyeyi sondan başa doğru anlatmış!” Düz zamansal çizgide ilerleyen filmlerde neden-sonuç ilişkisi nispeten net biçimde görülebilir. Oysa bu filmde, izlediğimiz sahneler sondan başa doğru kurgulandığı için seyir süreci iyice karmaşıklaşır. Seyircinin nedensellik algısı altüst olduğu için ortaya izleyiciyi sarhoş eden bir görsel deneyim çıkar. Kimin iyi kimin kötü, hangi bilginin doğru hangisinin yanlış olduğunun kestirilemediği bir anlatı örgüsü. Filmin, yapıldığı dönemin çok önemli bir kavramıyla derin ilişkisi var: Palimpsest. Üzerindeki yazılar giderek silinen parşömenlerin üzerine yeni şeyler yazılmasıyla ortaya çıkan ilginç anakronik duruma palimpsest deniyor. Çok değerli olan parşömenin defalarca kullanılabilmesini sağlayan bu uygulamada, her yeni silinme-yazma eylemi daha derin bir zamansal kırılmaya yol açıyor: 400 yıllık bir yüzeyde henüz bir günlük bir yazı, o yazıyla yüzeyin arasındaysa varlığını hâlâ hissettiren daha önceki yazı. Böylece iki boyutlu yüzey, normal koşullarda bir araya gelemeyecek unsurların buluştuğu çok katmanlı ve çok boyutlu bir şeye dönüşüyor. Memento’da kısa süreli bellek yoksunluğundan mustarip ana karakter, etrafındaki insanların kim olduğunu anımsayabilmek için hem vücudunu hem de polaroid fotoğrafları kullanır. Hatırlaması gerektiğini düşündüğü temel bilgileri bedenine dövmeyle yazdırır. Kişilerin ya da mekânların polaroid fotoğraflarının arkasına yazdığı bilgiler sürekli değişir; bir saat önce yazdığı “Bu kadına güvenme” ifadesinin üstünü karalayıp “Bu kadın sana yardım etmek istiyor” yazar mesela. Fotoğraf aynı fotoğraftır ama artık karakterin algıladığı gerçekliğe dair çelişik ifadelerle dolu bir palimpsest ortama dönüşmüştür. ‘Yapıldığı dönem’ derken kastettiğim, bir binyılın bitip yenisinin başladığı, ‘zamanın sonu’ psikolojisinin tüm toplumları etkisi altına aldığı, Baudrillard’ın simülasyon kuramları çerçevesinde toplumsal gerçekliğin algılanma biçimlerinin sorgulandığı, ‘gerçekte olan’ın ‘gerçekte olduğu sanılan’la yer değiştirdiği tuhaf bir tarihsel dönüm noktasıdır. Nolan’ın 2020 tarihli filmi Tenet’te de Memento’dakini andıran bir palimpsest teması var. Belli bir şekilde yaşanan bir olayın, olay olup bittikten sonra edinilen bilgilerle zamanda geriye doğru aktığı bir paralel evrende geriye -o evrende ileriye- gidip değiştirilerek yeniden yaşanmasını/yazılmasını sağlayan bir teknolojidir tenet. Nolan filmde insan hikâyelerinden ziyade işte bu yeni palimpsest teknolojisini anlatıyor. Filmde yeni Rus oligarşisinin zulümle yükselişinin anlatılması ve 11 Eylül 2001 saldırılarına yapılan açık gönderme -pentagon (beşgen) şeklinde inşa edilmiş bir havaalanı binasındaki kasayı soymak için bir uçağın binaya çarpmasını sağlıyorlar- ‘yeni dünya düzeni’nin son 20 yılıyla ilgili belli belirsiz bir politik söylemi işaret ediyor. Ama bunu yaparken ABD kapitalizmine ve Trump’a neredeyse hiç bulaşmıyor. Böylece Nolan’ın ‘evrensel Hollywood kriterleri’ne epey uyum sağladığını görmüş oluyoruz. Bunların hepsinin 4,5 milyar yıllık dünya yüzeyinde gerçekleşme biçimine bakılırsa, parşömenin üstündeki yazılar biziz; silinen, yeni baştan yazılan, sonra yeni yazılar için tekrar silinen ‘canlı palimpsest’... Nolan sineması da bunun bir parçası; Memento’dan Tenet’e giden yolda, üzerine yazıldığı eski ifadelere bakarak üstüne yazılacak yeni ifadeler hakkında çıkarımlarda bulunabiliriz. Ortaya çıkan sonuçlar Nolan sinematografisinin insanlıkla ilişkisi açısından pek hoş görünmüyor, ama olsun, onunki/onlarınki ne kadar palimpsestse bizimki de o kadar meta-palimpsest! Onlar yazdıkça biz bozar, yeniden yazarız. Dünyayı güzellik kurtaracak
GİZEM ERTÜRK Kopuk bir ilişkide kendini var edemeyenlerin hikâyesi Mavi; içerisinde rock, indie ve reggea öğeler taşıyan bir renkli bir dokuya sahip… Esra Kaya ile ilk teklisi 'Mavi' için bir araya geldik. Öncelikle sizi biraz daha yakın tanıyabilir miyiz? Babam subay olduğu için okul hayatım farklı şehirlerde geçti. Müzik eğitimine üniversitede başladım. Öncesinde müzik hayatımda hep vardı. Çok çok küçükken oyuncak piyanomla yatağa uzanıp, melodiler tıngırdatıp kendimi uyuttuğumu hatırlıyorum. Okul yıllarında öğretmenler müzik kulağımı keşfedip beni korolara, sene sonu gösterilerinde solo şarkı söylemeye yönlendiriyordu. Lise yıllarında kendi küçük melodilerimi bestelemeye başladım. Gitar çalan bir arkadaşımla okul sonrası buluşup şarkılarımı çalışıyorduk. Üniversitede yetenek sınavına girdim ve derece ile mezun oldum. Mezun olduktan sonra yoğun bir şekilde rock gruplarında şarkı söylemeye bir yandan da piyano dersleri vermeye başladım. Son 6 yıldır vokal eğitimi veriyorum bir yandan da sahne alıyorum. Aynı zamanda piyano öğretmeni ve vokal eğitmeni bir müzisyensiniz. Müziğin bu tarafında olmak nasıl? Harika. Öğretmenliği çok severek yaptım. Zor tarafları var ama 4 yaşında alıp liseye getirdiğin bir öğrencinin senin ellerinde piyanoda geliştiğini görmek, büyüyüşüne şahit olmak harika bir gurur. Öğrencilerimin müziğe ilgisi çoğunlukla güzel oldu. Birbirimize şarkı ya da nota yolladığımız öğrencilerim var mesela. Biraz daha ilgisi olanları zaten güzel sanatlara yönlendiriyorum. Caz müziğe olan ilginiz ne zaman başladı? 2008'de Beady Belle adlı Norveçli bir vokali dinleyip büyülenmiştim. Ardından eğitimini almaya başladım. Nükhet Ruacan, Elif Çağlar ve Randy Esen ile caz vokal çalıştım. Üniversitede şans dersleri almıştık fakat caz vokal daha komplike geldi ve sesimi bu yönde eğitmek istedim. 5 yılımı bu eğitime verdim. Yurtiçi ve yurtdışında çeşitli workshoplara katıldım. Mavi; içerisinde rock, indie ve reggea öğeler taşıyor. Ama özünde jazz pop… Türkiye ya da dünyadan bu türe dair takip ettiğiniz isimler kimler? Türkiye’de ilk başta zaten bir dönem hocam olan Elif Çağlar Muslu ve Randy Esen'i yakından takip ediyorum. Aynı zamanda yeni jenerasyondan Esra Kayıkçı'yı takip ediyorum. Yabancılardan ilk üçüm Beady Belle, Cyrille Aimmee, Melody Gardot ama rock kültüründen geldiğim için lise yillarından bu yana, hâlâ rock müziği de severek dinlerim. Redd, Pilli Bebek ve Peyk’e bayılırım. Elektronik müziği de severim, mesela Bedük… Mavi nasıl ortaya çıktı? Her şey aslında bir dönem aynı okulda enstrüman öğretmenliği yaptığımız Eylül Biçer’in odasına gidip şarkımı dinletmemle başladı. Eylül’le bir dönem benim evimin salonunda ev konserleri yapardık. Şarkılarımı o konserlerde olgunlaştırdım. Sonra bu şarkıları kaydetmek istediğimde Eylül’ün eli ve ruhu değmeli diye düşünüp ona sordum. O da şahane düzenlemeler yaptı. Ekibi bir araya getirdi ve kayda girdik. Mavi kadınların ilişkide yaşadığı çıkmazlara gönderme yapan bir şarkı… Sizdeki hikâyesi nedir? Mavi hikâyesinde birçoğumuzun başına gelen ilişki içerisinde yalnızlaşmaktan, hiçe sayılmaktan bahsediyor. Kendi doğrularını dikte eden ve karşındakini olduğu gibi sevmeyen, baskıcı tarafın ilişkiyi domine etmesi ve kadının ilişki içerisinde boşluğa düşmesini anlatıyor. Güzel duygularla başlayan ilişkide kadının şaşkınlığını ve hayalkırıklığını resmediyor. Hani deriz ya bu adam ne oldu diye, tam olarak o… Bir de çok dillendirilmeyen psikolojik şiddet meselesi var…. Zamanla bu konunun daha iyi analiz edildiğini düşünüyorum. Eskiden kadınlar psikolojik şiddete maruz kaldığının farkında bile olmuyorlardı. Bu farkındalıkta sosyal medyanın etkisi büyük tabii… Başladığımız ilişkinin bizi nereye götürdüğünü bilmiyoruz. Güzel düşüncelerle başlıyor ama gün gelip rutine bindiğinde aşkın yerini gerçekler alabiliyor. O gerçekler de bazen can yakabiliyor ruhsal anlamda… Önemli olan o rutinde bile keyif alabileceğimiz ilişkiler yaşayabilmek. Sağlıklı iletişim ve saygı her alanda gerekli. Dinlemesini bilmeyi ve anlamaya çalışmayı öğrenmemiz gerekiyor. Bu kanayan yara nasıl duracak? Ataerkil toplumların birçoğunda kadınların başına gelen şey bize de uğrayabiliyor. Burada erkeklerin yetiştiriliş tarzından, toplumda kadınların bakış açısına kadar birçok done var. Sağlıklı bakış açısına ulaşmak zaman alacaktır ama temelde kadın ve erkek ayırt etmeden “dünyayı güzellik kurtaracak” bakış açısıyla bakabilirsek ilişkilere o zaman insani eşitlik gelebilir. Mavi’nin klibinde çok görmeye alışkın olmadığımız sevimli bir animasyon da var. Anlatır mısınız yarattığınız bu dünyayı? Klibimizi Selmin Çalışkan çekti. Kurgu ve animasyonu da Selmin yaptı. Geçen yazdan itibaren klibin üzerinde fikirler yürütmeye başlamıştık. Şarkının alt metninde saksıdan çıkan çiçek ilişkiyi temsil ediyor. Çiçeği suluyor yani ilişkisini büyütüyor ama bir bakıyor ki çiçeğin dokunduğu her şey başkalaşıyor. Klipte çiçeğin dokunduğu yerleri animasyona dönüştürerek simgeledik bu durumu… En sonunda bütün ev başkalaşıyor ve kadını içerisinde hapsediyor. Fakat burada umutlu olan bir nokta var; kadın aynı kalıyor… Yani aslında özünde aynı… Müzikteki en büyük hayaliniz nedir? Müzikteki en büyük hayalim, müzisyenlerin mağdur olmadığı, işlerini her daim yapabildiği, müziğin özgürce geniş kitlelere duyurabildiği bir ortama sahip olmak. Kendi adıma da keyifli sahnelerde mutlulukla müziğimi yapabilmek ve dinleyicilerle paylaşabilmek. Sıradaki planlar neler? Pandemi sürecinden nasıl etkilendiniz? Sırada yayınlamayı planladığımız başka şarkılarım var. Tekli halinde devam etmeyi düşünüyoruz şimdlik. Pandemi başlarda bizi yavaşlattı, zaten ne oluyor diye anlayana kadar belirli bir süre geçti. Sonra baktık ki bekleyerek olmayacak… İşe koyulduk ve çalışmalara başladık. Festival gibi festival (!)
Vallahi benim nitelemem değil. Kendi web sitelerinde yazıyor! İnanmayan, İzmir Uluslararası Film Festivali sitesine baksın... 22 - 26 Eylül tarihleri arasında düzenleneceği duyurulan 3. Uluslararası İzmir Film Festivali’nden söz ediyorum. Web sitesinde, düzenleyici ve destekçiler olarak ASİTEM ve Başkanı Muammer Sarıkaya’nın yapım şirketi Medusa Medya, T.C. Kültür ve Turizm Bakanlığı ve Sinema Genel Müdürlüğü’nün logolarının yer aldığı festivalden. Türkiye’de ilk film gösterimlerinin yapıldığı iki kentten biri olmasına karşın, İzmir’in sinema sanatı açısından şansı pek yaver gitmemiş. En iyisi, hikâyeyi başından anlatayım... İzmir Dokuz Eylül Üniversitesi Güzel Sanatlar Fakültesi Öğretim Üyesi Oğuz Makal, 1990 yılında, üniversite bünyesinde İzmir Uluslararası Film Festivali’ni başlatır. Ödülü Altın Artemis olan festival, 2000 yılına dek sürer. Makal İstanbul’a taşınınca, üniversitenin öğretim üyelerinden Ragıp Taranç’ın girişimleri sonucu 2011 yılında Üniversite ve İzmir Eğitim ve Kültür Vakfı işbirliği ile festivalin on birincisi düzenlenir ama herhangi bir maddi desteğe sahip olmayan organizasyonun arkası gelmez. Taranç, 2013’te İzmir Büyükşehir Belediyesi işbirliğiyle İzmir Akdeniz Film Festivali düzenlemek üzere yola çıkar ama Büyükşehir Belediyesi maliyeti yüksek bulunca son anda festival iptal edilir. Bu iptalde rolü var mıdır bilemem ama aynı yıl sahaya Anadolu Sinema ve Televizyoncular Meslek Birliği ASİTEM’in Yönetim Kurulu Başkanı Muammer Sarıkaya çıkıyor. Ve, Konak Belediyesi işbirliğiyle 1. Uluslararası İzmir Artemis Film Festivali Yalıçapkını Kısa Film Yarışması’nı düzenliyor. Sarıkaya o festival için şöyle demiş: “İzmir ne giydirirseniz giydirin, üzerinde her zaman şık duran güzel bir kadındır”! 2014’te, uzun metraj filmleri de festival kapsamına almaya niyetleniyor ama Büyükşehir’den destek bulamayınca festival yapılamıyor. NE KADAR GİŞE O KADAR ADAYLIK 2018 yılında yeniden 1. Uluslararası İzmir Film Festivali başlatıyor ASİTEM. Ödül gene Altın Artemis. Yani, Dokuz Eylül Üniversitesi’nin 11 yıl boyunca verdiği ödül! İzin almaya gerek görülmemiş (Rektör hanım AKP’li ya, nasılsa itirazı olmaz). O yıl, festivali Mavişehir’de bir AVM’de yapıyor Sarıkaya. Vizyona giren her film yarışmada doğal aday kabul ediliyor. Aday olarak yirmi film açıklanmışken, ancak ikisi-üçü gösterilebiliyor. Ne gam, sonuçlar halk oylamasıyla belirlenecek nasıl olsa... En İyi Film ve Yönetmen ödülleri, Mustafa Ünlü’nün yapımcısı olduğu ‘Ayla’ filmine gidiyor. Kısa film, kısa animasyon, belgesel dallarındaki ödüller ise jüri tarafından belirleniyor. Bir de, Onur ödülleri, ‘Filme Değer Katan Ustalar’a verilen ödüller var. 2019’da da, seyirciye sunulabilen film sayısı çok az. Ama, aday çok, tam yirmi film. Ödülün kime gideceğini tahmin etmekte zorlanmıyoruz. Çünkü, ‘Müslüm’ on iki dalda aday (Adayları kim belirliyor bilemiyoruz elbette). Sonuç: ‘Müslüm’ En İyi Film, Yönetmen, Senaryo, Görüntü Yönetmeni, Kurgu, En İyi Kadın Oyuncu, En İyi Yardımcı Kadın ve Erkek Oyuncu ödüllerinin hepsini kazanıyor... “Halk oylamasıdır, şaşılacak bir şey yok” diyebilirsiniz; haklısınız. Ama, ‘Ahlat Ağacı’, ‘Kelebekler’, ‘Daha’, ‘Aşkın Gören Gözlere İhtiyacı Yok’ gibi yılın en iyi filmleri ile (yarıştıklarından haberleri var mı yok mu bilemiyoruz, çünkü başvuru gerekmiyor), ticari yapımları yarıştırmak kime ne kazandırıyor? Sınırlı dağıtım olanakları bulabilen nitelikli yapımlara ders verilmek mi isteniyor? İzleyememiş olduğu filmleri nasıl değerlendirecek seyirci? Yaptım oldu diyor Sarıkaya, ödül törenini Kültürpark’ta yapmayı da başarıyor. TÜRKİYE’NİN OSCAR’INA HOŞ GELDİNİZ! Hükümete yakınlığıyla bilinen ASİTEM, üçüncü yılda sanat yapıtlarını ticari yapımlarla yarıştırmaktan vazgeçmiş, ‘en az 300.000 seyirciye ulaşmış vizyon filmleri festivali’ yapacağını duyuruyor. Tabi, gene kimseden izin almadan adaylar ilan edilivermiş. En İyi Film ve Yönetmen dallarında onsekiz aday var. Aralarında, 2019’un en büyük gişe başarısı ‘7. Koğuştaki Mucize’, Cem Yılmaz (Karakomik Filmler), Yılmaz Erdoğan / BKM filmleri (Organize İşler Sazan Sarmalı), Mustafa Ünlü yapımı üç film (‘Cep Herkülü Naim’, ‘Çiçero’, ‘Türk İşi Dondurma’) ve ‘Enes Batur’, ‘Siccin 6’ gibi ticari işler var. Kimi kategoride on yedi, kiminde on dört aday var. Elbette, aday gösterilen sanatçıların haberi bile olmuyor aday olduklarından. Basından öğrendiğim kadarıyla, Şahan Gökbakar aday olduğunu duyar duymaz, festivale “Benim iznim olmadan beni nasıl aday gösterirsiniz” diye tepki göstermiş ve adaylıktan düşürülmüş. Şahan zaten ödülünü gişede almış. Böyle bir ödülü ne yapsın? Festival sitesinde “Türkiye’nin Oscar’ına Hoş Geldiniz” yazıyor. ASİTEM yöneticisi de bilir elbette, ama ben gene de anımsatayım. Adayları, Amerikan Sinema Sanatları ve Bilimleri Akademisi’nin üyeleri saptar. Tıpkı SİYAD ödüllerinde derneğin tüm üyelerinin oy kullanması gibi, En İyi Film kategorisindeki adaylar Akademi’nin tüm üyelerinin oylarıyla belirlenir; Senaryo, Görüntü, Kurgu, Sanat Yönetimi dallarındaki adaylar ise o alanlarda çalışan üyelerin oylarıyla... Yani, halk oylaması değildir. POPÜLİZM VİRÜSÜ Bu yıl, halk oylamasının yanına bir de sektör oylaması konularak, bu eleştiri bertaraf edilmeye çalışılmış. İki de yeni kategori var: ‘Televizyon dizileri’ (En İyi Yapım, Yönetmen, Senaryo, Kadın Oyuncu, Erkek Oyuncu, Yardımcı Oyuncular, Çocuk Oyuncu dallarında yirmialtı-yirmidokuz aday belirlenmiş) ve beş adayın yarışacağı ‘Dijital Diziler’ (herhalde dijital platformlar için yapılan dizileri kastediyor). Bakın, bu olur... Televizyon zaten popüler kültür alanının bir ögesidir. Yarışması da halk oyuyla yapılabilir. Seyirciden en sevdiği diziyi seçmesini isteyebilirsiniz. Tabi, teknik dalları bu değerlendirmenin dışında tutarak. Bir başka seçenek de, dizilerin sanatsal düzeyini yükseltmek hedefine yönelebilir ve uzman bir jüri tüm bu dallarda bir değerlendirme yapabilir. Farkındaysanız festival ya da yarışma demiyorum, ‘değerlendirme’ diyorum. Tıpkı SİYAD gibi, Sadri Alışık Oyuncu Ödülleri gibi, kurumunuzun adıyla ödüllendirme yaptığınızda kimse karışamaz. Ama, bir kentin adını taşıyan bir festivalde daha özenli olmak gerekir. Hele, bir başka kurumun başlattığı bir festivali ve ödül adını keyfinize göre kullanamazsınız. Bunu bir meslek birliği adına yapmak ise sorumsuzluğun dik alasıdır. Üstelik, vizyona giren filmleri ‘iş yapan / yapmayan’ diye ayırmak olacak şey değildir. “Benim festivalim diğer festivaller gibi sanat filmlerinin yarıştığı bir festival değil, gişe filmleri festivali” diyen festival yöneticisinin popülist yaklaşımını onaylamayan yönetmen, yapımcı, oyuncu, akademisyen ve sinema yazarlarından yaklaşık kırk sinema insanı, İzmir Büyükşehir Belediye Başkanı’na bir mektup yazarak, Belediye’nin bu yanlışa alet olmaması için çağrıda bulunma kararı aldık. Sanat sevgisini yakından bildiğimiz Sayın Tunç Soyer’in, mektubumuzda dile getirdiğimiz kaygıları paylaştığından hiç kuşkum yok. Dileğimiz, İzmir kentinin en kısa sürede adına yakışır, özgün bir film festivaline kavuşması. Chadwick Boseman hayatını kaybetti
ABD'li aktör Chadwick Boseman, kolon kanseri nedeniyle 41 yaşında yaşamını yitirdi. Sinemalara girdiği 2018 yılında gişe rekorları kıran filmde aldığı Kral T’Challa rolüyle hafızalara kazınan Chadwick Boseman'a ilk olarak 2016 yılında kanser teşhisi konulduğu ve 4 yıldır tedavi gördüğü belirtildi. Boseman'a ait sosyal medya hesabından ölümüne dair yapılan yazılı açıklamada, "Boseman'ın ölümünü bildiriyor olmaktan büyük acı duymaktayız. Black Panter filmindeki Kral T’Challa'yı canlandırması hayatının onuruydu." ifadelerine yer verildi. Öte yandan Boseman'ın hayatını kaybetmesine ilişkin ABD basınına açıklamada bulunan yapımcı Nicki Fioravante, Los Angeles'te yaşayan Boseman'ın hastalığının bir süredir 4. seviyeye ulaştığını ve son anlarını ailesiyle beraber geçirdiği belirtti. BLACK PANTER, OSCAR'DAN 3 ÖDÜLLE DÖNMÜŞTÜ Marvel Sinema Evreni'ne giriş yapan "Black Panther" filmi, Wakanda Kralı babasının ölümünden sonra tahta geçmek ve kral olarak gerçek yerini almak üzere Afrika'daki yuvasına dönen Kara Panter'in hikayesini beyaz perdeye taşımıştı. Joe Robert Cole ve Ryan Coogler'in yazdığı hikayeye göre ihanet ve tehlikeyle karşı karşıya kalan genç kral, düşmanlarını yenmek ve halkının güvenliğini sağlamak için müttefiklerini bir araya getirip, Kara Panther'in bütün gücünü açığa çıkarmalıdır. Black Panther filmi, 2019'daki Oscar ödüllerinde "En İyi Özgün Müzik", "En İyi Kostüm Tasarımı" ve "En İyi Yapım Tasarımı" dallarında ilk sıraya girmiş ve törenin en çok ödül kazanan yapımlarından oldu. Kravatlı paraşütçüden müzisyen olmaz
Çocukluğumdan beri müziğe ve fotoğrafçılığa meraklıydım. Lise yıllarında ilk uzunçalar için amca ve ağabeyimle stüdyoların yollarını aşındırırken o zamanın en çok okunan gazetesinin yerel foto muhabirleri için açtığı “gözlemciler servisi”ne girmeye de hak kazanmıştım. Bakırköy ve civarında ne olay olduysa ben Rus yapımı ZENIT-E makinamla koşturur haber yakalamaya çalışırdım. O yıllarda dikkatimi çeken bir şey olmuştu, insanlar fotoğraf makinesi ve de enstrüman kutusu taşıyanlara biraz garip bakıyorlardı. Ben acaba kuruntu mu yapıyorum diye düşünürken yıllar sonra özellikle bağlama çalan arkadaşlarımın da o yıllara ait anılarında benzer durumlara rastladım. Fotoğraf makinesi’nden çekinmeyi anlamıştım da -insanlar özel hayata müdahale gibi algılayabilir diye- enstrüman kutusunu pek anlayamamıştım. Sonrasında ise 80’li yılların başında sanatla uğraşan insanlara sorulan soruların başında “asıl işiniz ne?” geldi. Sanatla uğraşmanın ancak hobi olabileceğini öğrenmişti insanlar büyüklerinden. Gel zaman git zaman yıllar geçti tabii ki bu anlayış değişti. Zira artık “müzik endüstrisi” “kültür endüstrisi”nin en çok gelir getiren dallarından biri. Müzik artık hem ekonomik hem de toplumsal bir güç. Bu yüzden iktidarlar kamuoyu oluşturmakta benzersiz olan ve yığınları inanılmaz etkileyen sanatçıları her zaman kontrol altında tutmak ister fakat bu çabaları her zaman hüsranla sonuçlanır. Hiçbir zaman mevcut iktidar kendi yazarını, şairini, müzisyenini, oyuncusunu, heykeltraşını, ressamını, yönetmenini kısaca sanatçısını yaratamaz. Yaratabilir görünse de bu kendi seçmeni ve kitlesi tarafından da kabul görmez. Zira sanat bağımsızdır, korkusuzdur, cesurdur, özgürdür. Sanatçılar devrime, devrimciler sanata inanır. Böyle olmasaydı Deniz Gezmiş’in asılmadan önceki son isteği Rodrigo’nun “gitar konçertosu” olabilir miydi? Ya da Şilili devrimci müzisyen Victor Jara Allende’yi desteklediği ve de sosyalist bir dünya özlemi için faşist Pinochet rejimi tarafından katledilene kadar onca işkenceye dayanabilir miydi? Ülkemizde de Nâzım Hikmet’ten Rıfat Ilgaz’a, Grup Yorum’dan Sabahattin Ali’ye kadar binlerce sanatçı iktidarın ve mevcut düzenin hedefi olmadı mı? Bunlar hepimizin bildiği şeyler. Bana bunları yazdıran ise -birkaç ay önce meydana gelen- benim yeni izlediğim ve Hayko Cepkin’i hedef alan bir televizyon programındaki görüntüler idi. Hayko, bu ülkedeki en özel sanatçılardan birisidir. Türkiye için zor bir müzik tarzını, sahne gösterisini, kılık kıyafetini seçmiş ve de bunları içinden geldiği için sanatta özgür olmanın tadını çıkardığı için kısacası bunu istediği için seçmiştir. Bunun içinde ne saraya yaranmak, ne para kazanmak, ne de kendisine ayrıcalık sağlamak vardır. Milyonlarca gencin onun müziğini sevmesindeki en büyük etken şarkıları kadar gençlere kendi yolunu seçmelerini göstermesidir. Yeni neslin kendi özgür iradeleriyle hareket etmelerini sağlamaktır. Hayko’nun yaptığı biraz önce yukarıda bahsettiğim sanata dair nitelemelerimin hepsini kapsamaktadır. Adını söylemeye gerek duymadığım yandaş bir televizyon kanalında iki kişi Hayko Cepkin’in son şarkısı ve de ona çektiği kliple ilgili eğer yanlış duymadıysam şunları söylediler. >> “Gözümüze sokulan imgelerin illuminati imge ve simgelerinin olduğunu aynı zamanda deccali simgeler olduğunu dile getirmekle yükümlüyüz. Demokrasi varsa demokratik bir ülkede yaşıyorsak söyleyeceğiz. Hiç kimse bana metal müziğin şeytancılıkla ilişkisi olmadığını söyleyemez… >> “Uyan, uyansın içindeki hayvan şimdi bu nedir Rahmani mi? Hayır nefisle alakalı, tamam yapabilir böyle bir şarkı sözü zaten metal müziğin doğasında ne var dedik zaten metal müziğin babalarına bakacak olursak Deep Purple, Led Zeppelin, Ozzy Osbourne, bunlar hep şeytancı zaten açıklıyorlar, şeytancı olduklarını tabi olabilir şeytani ögeler normal. >> İnsan dünyada bir kambur ne demek, kim diyor bunu? E Satanın Şeytanın sözleridir. İnsanı dünyada bir kambur olarak evvela şeytan görür.” Bu ve buna benzer görüşleri sanki bilimsel bir görüş gibi açıklamazlar mı? Deccal ne? İllumunati’nin konuyla ilgisi ne? Ayrıca siz ne zaman demokrasi savunucusu kesildiniz? Sevgili sunucu kardeşlerim… Konser alanına uçaktan paraşütle atlayıp sahneye çıkan birinin sizin gibi iktidar karşısında el pençe durup takım elbise giyip kravat takıp “Dombra” mı söylemesini bekliyorsunuz? Boşuna bekliyorsunuz… Hayko Paraşüt Festival. Tenet: Gerçeği istemiyor, kendi gerçeğini yaratıyor
Dünyanın en sinirli altıncı ülkesi olan Türkiye’de film eleştirisi yazmak da güç. Hele ki Tenet filmi vizyona girene kadar bünyeler sinemasızlıktan, sinema tartışamamaktan o kadar gerildi ki Tenet’in vizyona girmesiyle herkes bir patlama yaşadı. “Tenet’i ne zaman izleyeceğim”, “Tenet’i izlemeyi çok istiyorum”, “Tenet’i izlemek için sabırsızlanıyorum” ile geçen aylardan sonra “Sinemada izlemeye değer mi?”, “Bu kadar beklememize değdi mi?”, “Riske girip izlemesem mi?” cümlelerine evrilmiş durumda serzenişler. Benim fikrim evet, tüm önlemler alınarak sinemada izlemeye çok net bir şekilde değer. ACELECİ DEĞERLENDİRMELER Christopher Nolan çok sayıda sadık fanı olan bir isim. Ve bu fanlar Nolan ne yaparsa yapsın onu yüceltirler. Onlar Tenet filmini her hâlükârda sevecek. Ancak genel izleyici bu filmi o kadar da sevebilecek mi emin değilim ve Türkiye’de gördüğüm kadarıyla sevmeme trendi diğer ülkelere oranla daha yüksek. Nolan buralarda böyle tuhaf bir gergin etki yaratıyor ve bunu anlamak mümkün değil. “Nolan güç zehirlenmesi geçiriyor”, “Nolan’ın egosu kariyerini bitirdi” eleştirilerini bile gördüm. Elbette ki, Nolan’ın güç zehirlenmesi geçirdiği falan yok, filmimi izleyici anlamasın havam artsın dediği de yok. Bunlar nasıl arabesk karamsarlığında yaklaşımlar, okudukça hayret ediyorum. Filmi izlerken hikâyenin bazı olay örgüleri hakkında önyargı tuzaklarına düştüm ve özellikle Kat (Elizabeth Debicki) ve Kahraman’ın (John David Washington) ilişkisini ve onlara bağlanmış Andrei Sator (Kenneth Branagh) ilişkisini çok aceleci değerlendirdim. Bu aceleciliğimi filmde yeni ayrıntılar çıkınca daha sonra çok daha iyi anladım ve kendime kızdım. Şunu hep akılda tutmak gerek; Christopher Nolan sinemasında ana hikâye ve ona bağlı yan hikâyeler iç içe geçmiş şekilde ve de parçalara bölünerek anlatılır. Bu sebeple izlediğimiz bir sahne diğer bir hikâyedeki olayların sebebi veya sonucu olabilir. Bu sebeple Tenet’in ilk yarısı kimilerine biraz yorucu ve anlamlandırılması zor gelebilir. Ancak aceleci olmayın çünkü filmin ikinci yarısı tam anlamıyla muhteşem.  İSİMSİZ KAHRAMAN Tenet, zamanın hem ileriye hem de geriye doğru aktığı bir gelecekte ismi olmayan ana kahramanın “Kahraman (The Protagonist)” olarak adlandırıldığı olağanüstü şekilde kafa karıştırıcı, metafiziksel olarak karmaşık bir aksiyon filmi. The Prestige ve Inception’dan farklı olarak karakter gelişimine yer vermeyen filmde, yönetmen bir önceki filmi Dunkirk’te olduğu gibi kahramanını burada da isimsiz bırakmış. Filmdeki karakterlerin, hikâyelerin klasik anlatıdan beklendiği şekliyle gelişimleri ZATEN mümkün de değil. Filmin finalinde Neil (Robert Pattison) ve Kahraman’ın son sahnesi filmin teması, ana hikâyesi itibarıyla klasik bir karakter anlatımına müsaade edemez. Hikâyedeki X karakteri değil önemli olan, X karakterinin hikâyedeki görevi esas mesele. Yönetmenin seyirci için tüm olan biteni son bir kez toparlayarak anlattığı final kısmından sonra bu formülü Kahraman, Neil, Sator ve Kat karakterlerine uygularsanız göreceksiniz. NOLAN SİNEMADA İZLENİR Yönetmenin kısa filmlerinin ardından 1998’de kendi imkânlarıyla çektiği Following filmi de dahil olmak üzere Memento, Insomnia, The Prestige, Dunkirk filmleri bildiğimiz dünyada geçmektedir yani dünya içidir, Interstellar hem dünya içi hem dünya dışıdır, Inception gerçek dünya ile rüya arasındadır. Türler açısından bakıldığında ise yönetmenin filmleri farklı türlerdedir.  Ancak hepsinin tek bir ortak özelliği vardır, işte o da Nolan’ı Nolan yapan özelliktir. “Nolan filmleri sinemada izlenir” denildiğinde, buna karşı çıkanlar bulunmakta. İyi de peki neden böyle bir cümle var ortada? Genellikle Imax kamera ile filmlerini çeken, sinema teknolojisini en yakından takip eden hatta yeni ekipmanlar ürettiren, yaşayan en yenilikçi yönetmendir kendisi; Inception’da yer çekimi olmayan otel sahnesinin çekimlerinde kullanılan 360 derece dönebilen mekanizma olsun, Dunkirk spitfire sahnelerinin kameranın küçük kokpitlere giremeyeceği için özel düzenekler icat edilmesi olsun bu yönde onlarca örnek sayılabilir. Filmlerinde bilgisayar efektleri kullansa da sahnelerinde mümkün olan son raddeye kadar fiziksel mekânları oluşturmayı tercih eder ve sahte hissi veren yeşil ekranı da mümkün olduğunca az kullanır. Örneğin yeşil ekrana boğulan süper kahraman filmlerinden Nolan’ın çektiği Batman üçlemesinde birçok aksiyon sahnesi yeşil ekran kullanılmadan çekilmiştir. Bu yüzden Nolan’ın filmlerindeki aksiyon sahneleri sinemada bugün için olabilecek en gerçekçi sahnelerdir. İşte tüm bu tercihler sayesinde hikâyeden kopmayan seyirci, saydam akan kurgu sayesinde hikâyeden hiç ayrılamaz. Bu iddialı cümlenin arkasında yatan yönetmenin tam da bu yenilikçi özellikleridir. FİLMİ BOŞUNA MEŞGUL ETMEYİN Tenet’in kurduğu evrenin devamı gelir diye umuyorum. Tuhaf bir film, mesela ben filmden çıktıktan sonra şunu yaşadım. Yüz elli dakika tam randıman konsantre olmuş bir şekilde dahil olduğum bir evrenden çıktıktan ancak iki saat sonra kafam yerine geldi ve tabiri caizse filmin de kafası o an geldi. Tenet, aklı fikri tamamen yarınla, gelecekle meşgul olan bir film, karanlık tünelin sonunda gördüğümüz ışığın aslında bize çarpmaya doğru gelen bir tren olduğunu söylemekle meşgul. Üstelik o trendekiler de bizleriz. Bavul Dergi’nin Eylül sayısı çıktı: "En çok ve en uzun sana inandım"
Banksy'nin fonladığı gemi göçmenleri kurtarmak için Akdeniz'e açıldı
İnatla yan yanayız
Havva GÜMÜŞKAYA ‘Taş Altında Karınca’ şarkısıyla karşımıza çıkan Burcu Yeşilbaş, Merve Yavuz ve Ezgi Eyüboğlu ile birbirlerinden aldıkları güçle yürüdükleri yolu konuştuk. Bu üç Karadenizli kadın sanılanın aksine çalışmalarında “Karşı karşıya değil omuz omuzayız” diyerek hareket ediyor. Bazen Burcu klip çekiyor kameranın arkasına Merve geçiyor, bazen Ezgi bir şarkı söylüyor hepsi ona destek oluyor.  Aralarındaki dayanışmayı anlatırken ise “Müzikte de kadın olmak zor” diye ekliyorlar. Şimdi sözü bu Kuzeyin Kızları’na bırakıyorum. Müzik hayatınız nasıl başladı? Burcu Yeşilbaş: Klasik bir cevaptır ama gerçekten de küçük yaşlarda başladı. Babam küçüklüğümden beri elinde sazıyla şarkılar, türküler söylerdi ve ben de çıktığı her sahnede mutlaka bulunurdum. Kendimi en çok 2008-2012 arasında sürekli katılımcısı olduğum Kazım Koyuncu Kültür Merkezi'nde hem sahne hem de bilgi anlamında yetiştirdim, oradaki müzisyen arkadaşların da emeğiyle. Merve Yavuz: Kendimi bildim bileli müziğin içinde oldum. Zaten o ruh üflenmişse size, istemeseniz de bir şekilde kendinizi müziğin içinde bulabiliyorsunuz. Sürprizlerle dolup taşan dünyamızda çocuklarıma (öğrencilerinden bahsediyor) müziği anlatırken bir baktım elimde mikrofon sahnedeyim o gün bugün vazgeçmedim sevdamdan. Ezgi Eyüboğlu: Müzisyen bir ailenin çocuğu olmam, müziğe olan yeteneğimi erken fark etmemize vesile oldu. Evimizde her hafta yeni bir türkü öğretirdi annem, çok faydasını gördüm sağ olsun. ilk kaydım dört yaşında, üstümde yöresel kıyafetler 'Türkmen Gelini' söylüyorum. Eğitim hayatım da müzik üzerineydi haliyle. Konservatuvarda da Batı ve Türk müziği üzerine geliştirmeye çalıştım kendimi. Sonrasında albüm, konserler, öğretmenlik, televizyon programları derken müzikle yaşamaya devam ediyorum. İzlediğim kadarıyla bireysel çalışmalarınızda da birbirinizi destekliyorsunuz, rekabet değil bir kadın dayanışması örneği gösteriyorsunuz… Bu üçlü nasıl bir araya geldi? B.Y.: Bu üçlüyü ben bir araya getirdim diyebilirim. İkisiyle de arkadaşlığım vardı ve müzik hayatımıza aynı zamanlarda başlamıştık. Bunu neden birbirimizle dayanışarak yürütmüyoruz, diye düşündük ve üçümüz birlikte vakit geçirmeye başladık. Bireysel çalışmalarımızda birbirimizi destekliyoruz tabii ki de sadece birbirimizi değil, yolculuğuna destek olabileceğimiz herkesle böyleyiz. Fakat en çok birbirimizi paylaşıyoruz bunu da özellikle yapıyoruz çünkü bu toplumda her alanda olduğu gibi, müzikte de kadın olmak zor. Biz “Yalnız o işler öyle olmuyor” demek için inatla yan yana, omuz omuzayız. M.Y.: İlk gün nasılsak bugün de aynı enerjiyle devam ediyoruz. Büyük kahkahalarla taçlandırmıştık tanışmamızı o gün bugündür yanyana gelmemiz büyük yankılar uyandırıyor. Kuzeyin Kızları’nda da görülebiliyor bu enerji. Kadın dayanışması öyle güzel bir duygu ki gün geçtikçe daha da güçlendirdi bizi. E.E.: Yaptığımız işlerde birbirimize destek olmaya çalıştık hep. Dışarıdan bakıldığında, rakip olacağımız düşünülebilir ama biz böyle hissetmedik hiç. Sizin de söylediğiniz gibi, esas olan dayanışma. Bu desteği herkesin hissetmesi için ve kadınların birlikte ortaya koyabileceği güzelliklere örnek olabilmek adına, eğlenerek anlattık Kuzeyin Kızları’nı. Karadeniz müziğinden kopamıyorsunuz bir yandan da farklı kültürlerden şarkılar söylüyorsunuz. Söylediğiniz şarkıları nasıl seçiyorsunuz? B.Y.: Karadeniz benim bir parçam. İstiyorum ki seçtiğim şarkılar, doğanın herhangi bir yerinde sesimle sonsuza dek yaşayacak eserler olabilsin. Ben bu ruhla seçiyorum. M.Y.: Doğduğun büyüdüğün topraklardan köklerden kopmak mümkün mü? Karadeniz benim için ayrı bir dünya olsa da müziği bir kalıba sokmak doğru değil. Tarz, yöre ve dil ayırt etmeden hissettiğim, yorumumu katabildiğim tüm eserleri seslendirmeye çalışıyorum. E.E.: Doğduğum topraklar öncelikli elbette ama başka bölgelere, başka insanlara hitap etmek büyük keyif benim için. Hiçbir zaman böyle bir ayrım veya düşünce beslemedim içimde. İstediğim, hissettiğim her şarkıyı, her türküyü söyledim. Pandemi sürecinde neler yaptınız? Yeni albüm, tekli, klip vs… Yol haritanızdan bahseder misiniz? B.Y.: Pandemi süreci benim için çok bereketli geçti. İki tane çok güzel single çalışması yaptık ve onları yayınladık. 'Gelin Ayşem' ve 'Gel Ey gönüllerin Piri'. Aynı zamanda da 3-4 beste yaptım. Bir albüm hazırlığındayız, çalışmalarına başladık. Yepyeni bestelerden oluşan, daha yeni bir Burcu olarak karşınıza çıkacağım. M.Y.:İlk bireysel albümümü Nisan 2019'da yayınlamıştım pandemi döneminde de ikinci albüm hazırlıkları başladı. E.E.:İkinci albümü bitirdim. Çok içime sinen bir çalışma oldu. Yeniden müzikseverlerle buluşacak olmanın heyecanı içindeyim. Farklı işler yapıp bir yandan da müzikle ilgileniyorsunuz. Hepsine birden yetişip güzel işler yapmak yorucu olmuyor mu? B.Y.: Sinema-TV mezunuyum ve yıllardan beri de bu işi yapıyorum. Proje filmleri üretiyor, çekiyor ve kurguluyorum. Bir belgesel hazırlığına başladım. Bu yoğunluk beni Burcu yapan şeyler aslında, o yüzden kopamıyorum. M.Y.: Farklı işler yapıyor olmayı engel olarak görmedim hiç, şarkı söylemek de öğretmenlik yapmak da vazgeçilmez tutkularım. Hem müzik öğretmeni olduğum için yolun sonunda yine müziğin içinde buluyorum kendimi. E.E.: Yaptığım işlerin ortak noktası müzik olduğu için, yetişmek duygusu içinde olmuyorum açıkçası. Zaman zaman yoruluyorum elbette ama pozitif geri dönüşler yorgunluğu unutturuyor. Hem ne demişler: “Sevdiğiniz işi yaparsanız, bir gün bile çalışmış sayılmazsınız.” Odysseus evinden hiç ayrılmadı
İnuit bir rehberin eşliğinde Arktik tundrada seyahat eden bir doktor tipiye yakalandıklarında korkmuş ve bağırmış: “Kaybolduk!” İnuit rehber istifini hiç bozmamış: “Kaybolmadık, buradayız” (Alberto Manguel, Merak, YKY). Göz gözü görmeyen bir ortamda ev ve bizi eve götürecek işaretler görünmez olduklarında telaşa kapılıyoruz. Telaşa kapılmayın, bir yere gitmedik, buradayız, evimizde. Sadece zihnimize kazınmış mekân haritası, şu an içinde bulunduğumuz mekân ile örtüşmüyor artık. Yerimizi saptamaya yarayan tüm referans noktalarını yitirdik. Yer değiştirmesek de hızla değişen toplumsal ve politik peyzajla birlikte yerimizden edildik. Referans noktalarınızı yitirmişseniz, kaybolmuşsunuzdur. Evdeyiz, ama aynı zamanda evde değil. Tuhaf bir duygu, Manet’nin resmettiği türden: ‘“Onun fırçası altında “evinde”-”yabancı” ikiliği dağılır, zira aşina yerlerin imgeleri bizatihi garip ve yabancı hallere bürünür”’ (Sennett, Yabancı, Metis). Krokide bulunduğumuz yeri, “Buradasınız” diye gösteren levhalar bize yabancılığımızı hatırlatır. Sık sık hatırlatmak gerekiyor. Önceleri pek kaybolmazdık. Denize açıldığımızda kerteriz alacağımız kıyı, hep gözümüzün kıyısında olurdu. Sonra kıyı giderek gözden kayboldu, kıyıyla birlikte tüm referans noktaları da. Bir zamanlar katı olan her şeyin hızla buharlaşması gibi, bulunduğumuz konumu, kimliğimizi belirleyen, yaşamlarımızı anlamlandıran kerteriz noktaları da hızla sıvılaştı. Kaybolduk. Ve yüzeye çıkan yeni referanslarla yeniden konum tespiti yapmak zorundayız, ama boşuna. Çok geçmeden o konumu da yitirecek ve yeni konumlara doğru yelken açacaksınız. Yaşadığınızın, kadim mitolojide anlatılan kahramanın yolculuğu olduğunu düşünmeyin sakın. Aksine, Baudelaire ve Aragon’un modern mitoloji kahramanları, hızla değişen kent peyzajının imgeleriyle sürüklenenlerdir. Modern kentler imge denizine dönüşünce, imge dalgalarıyla oradan oraya sürükleniyoruz. Artık evin yerinde yeller esiyor, açık imge denizlerinde plankton misali oradan oraya savruluyoruz. Oysa Odysseus evinden hiç ayrılmadı. Kadim mitolojilerde kahramanı kahraman yapan, evinden hiç ayrılmamak ve evin yaşama düşman değerlerini her yere bulaştırmaktır. Bizim bir evimiz ve eve ait değerlerimiz var mı? Ev, aşina olmadığımız imgeler tarafından ele geçirilince artık evimizde bile kendimizi evimizde hissetmiyor ve hep yerinden ediliyoruz. Oysa Odysseus’u, evde başlayıp evde biten yolcuğu sırasında ne Lotus-yiyenler’in evi unutturan meyveleri kandırabilmiş ne de Sirenler’in baştan çıkarıcı şarkıları ayartabilmişti; o bildiğini okumuş ve eve ait olmayanları, yabani olanları, canavarları gözünü kırpmadan öldürmüştü. Öldürdükleri aşina olmadığı imgelerdi. Biz ise aşina olmadığımız imgeler tarafından baştan çıkarılmaya hazırız. Odysseus hazların peşinden koşmamak için kendisini gemisinin direğine bağlatmış ve gemicilerinin kulaklarını da balmumu ile tıkatmıştı. Odysseus evinden ayrılmamak için elinden geleni yaptı ve eve döndüğünde geride cesetler bıraktı. Evimizi çoktan yitirdik, fakat evi ele geçirenlerin kendi zevklerine göre dayayıp döşedikleri evi hâlâ kendi evimiz sanıyoruz. Ve üstelik evin değerlerini ve peşine düşeceğimiz hazları bile onlar belirliyor. Madem imge dalgalarıyla yaşamaya alıştık, yeryüzünün dalgalarıyla da yaşayabiliriz. Dalgaların üzerinde bir ev inşa etmek. Ama bu ev, evi ele geçirenlerin “hepimiz aynı gemideyiz” safsatasındaki gemi olmasın. Onlar, bir an önce atılması gereken safralardır. Zapatistalar kendi serüvenlerini bir gemi yolculuğu olarak tanımlamışlardı: “(Ormandaki toplantı yerini örten) bu tente aslında bir yelkendir, oturduğumuz sıralar kürekçi sıraları, bu tepe muazzam bir teknenin gövdesi, sahne ise geminin köprüsü... Velhasıl ben de bir korsanım... hiçbir limanı hedeflemeyen sonsuz bir yolculuk” (Stavrides, Kentsel Heterotopya, Sel). Bu yolculuk, iktidarın yeniden ürettiği kahramanın yolculuğu değil; aksine hep birlikte kürek çekip, birlikte yaşamı çoğaltacağımız, arkamızda cesetler değil, filizler bırakacağımız sonsuz bir yolculuktur. Hazır yüzlerimizde maskelerimiz de var, Zapatistalar gibi bizim de kahramanlarımız olmasın. Ama mutlaka korsan gibi, “öfkeyle patlayan duyarlılıklarımız” olsun. Kavuğun yeni sahibi Şevket Çoruh: Tüm emekçiler adına kabul ediyorum
Şevket Çoruh, Tiyatro sanatçısı Rasim Öztekin’in, Kel Hasan Efendi, İsmail Dümbüllü, Münir Özkul, Ferhan Şensoy gibi Geleneksel Türk Tiyatrosu’nun önemli bir simgesi olan kavuğu, kendisine devredeceğini açıklamasının ardından, “Resmî makamlar tarafından bir başımıza bırakılmışken bizi yine sarıp sarmalayan, yalnız olmadığımızı hatırlatan ustalarımız oldu. Bu onuru, tüm ustalarım ve her şeye “rağmen” tiyatro yapmaktan vazgeçmeyen tüm tiyatro emekçileri adına kabul ediyorum" dedi. “Rasim Öztekin’e geçen “kavuk”un bana devredileceğini bugün gururla öğrendim” ifadelerini kullanan Çoruh, “Bu onuru, tüm ustalarım ve her şeye “rağmen” tiyatro yapmaktan vazgeçmeyen tüm tiyatro emekçileri adına kabul ediyorum” şeklinde konuştu. Çoruh’un, konuya ilişkin yaptığı açıklamanın tamamı şu şekilde: "Kişisel çabalarımızla doğurup seyirci ve meslektaşlarımızın desteği sayesinde büyüttüğümüz yolculuğun, kendi küçük etkisi büyük bir virüs marifetiyle sekteye uğradığı bugünlerde, resmî makamlar tarafından bir başımıza bırakılmışken bizi yine sarıp sarmalayan, yalnız olmadığımızı hatırlatan ustalarımız oldu.  Geleneksel tiyatromuzu temsil eden, Kel Hasan Efendi’den İsmail Dümbüllü’ye, ondan Münir Özkul’a, Ferhan Şensoy’a ve Rasim Öztekin’e geçen “kavuk”un bana devredileceğini bugün gururla öğrendim. Bu onuru, tüm ustalarım ve her şeye “rağmen” tiyatro yapmaktan vazgeçmeyen tüm tiyatro emekçileri adına kabul ediyorum. Bu emaneti benden sonra taşıyacak ve tiyatroyu yaşatmak için çalışacak meslektaşımla buluşana kadar; yaşasın sanat, yaşasın tiyatro, yaşasın insan..!" Kavuk, İstanbul Büyükşehir Belediyesi'nin destekleriyle 20 Eylül'de Harbiye Cemil Topuzlu Açık Hava Sahnesi'nde düzenlenecek törende Şevket Çoruh'a, teslim edilecek. DJ Thousand Fingers, Burning Man Festivali'nde sahne alacak
Online olarak 30 Ağustos-6 Eylül tarihleri arasında gerçekleştirilecek Burning Man Festivali'nde Türkiyeli DJ Thousand Fingers da sahne alacak. Sanatçı, festivalde Raspberry Dream Labs’in hazırladığı CYBERDREAMS kapsamında 30 Ağustos Pazar akşamı Türkiye saatiyle 22:30’da müzikseverlerle buluşacak. Studio 338, The Egg ve Ibiza Rocks gibi Avrupa'da sahne alan DJ Thousand Fingers; Bob Sinclar, Fritz Kalkbrenner, Jackmaster gibi isimlerle de aynı sahneyi paylaştı. Ayrıca sanatçı elektronik müzik dünyasının önemli isimleri Solomun, Maya Jane Coles, &ME ve Miss Kittin gibi birçok sanatçının da beğenisini ve desteğini kazandı. Bu sene 8 ayrı temaya ayrılan Burning Man Festivali'nde (CYBERDREAMS) kampı Black Rock City sanal evreninde yer alacak. İnsanların teknolojiyle birleştiği ve dünyayı yenilikçi teknolojilerle yeniden canlandırdığı kıyamet sonrası bir gelecekte kurulu olacak kampı, katılımcılar VR ekipmanlarından ya da bilgisayar ekranlarından takip edebilecek. Bir hafta boyunca hiç durmadan devam edecek etkinlikler de müziğin yanı sıra, 2D & 3D görsel tasarımcılar, performans sanatçıları ve konuşmalacılar yer alacak. Etkinliğe AlterspaceVR platformundan erişim sağladıktan sonra HTC Vive, Oculus Rift, Go and Quest, Samsung GearVR ya da PC kullanarak da katılım sağlanabiliyor. Ücretsiz bilet rezervasyonu yapmadan önce AltspaceVR'a kaydolunması ve belirlenen kullanıcı adıyla Eventbride üzerinden bilet alınması gerekiyor. Etkinlik günü ise AltspaveVR uygulaması indirilen cihazdan etkinliğe erişilebiliyor. Müdürün 'iç çamaşırlı' mesajı tepki çekmişti: Kültür-Sanat Sendikası Genel Başkanı'ndan açıklama
Kültür ve Turizm Bakanlığı Güzel Sanatlar Genel Müdürlüğü’ne bağlı Ankara Devlet Klasik Türk Müziği Korosu Müdürü Gürsel Bilmiş'in önceki gün sanatçıların bulunduğu WhatsApp grubuna attığı mesaj tepki çekti. DHA'nın haberine göre; Bilmiş'in gönderdiği mesajda yer alan "Değerli arkadaşlar, bunca yıllık sanatçı arkadaşlara bundan sonra konser öncesi giyecekleri iç çamaşırı, çorap, kravat, gömlek vs. ne varsa bizzat ben bildireceğim. Çünkü maalesef aramızda konsere nasıl çıkılması gerektiğini çözememiş, öğrenememiş ya da ciddiye almayan arkadaşlarımız var. Konsere kravatsız, pembe, mor ya da olmaması gereken hangi renk var ise o renk ile çıkan sanatçıya bundan sonra çocuğa anlatır gibi anlatacağım. Bu kadar basit şeyler yüzünden genel müdürden azar işitmeye bir daha mahal vermeyeceğim. Aksini yapan, görevini ciddiye almamış olarak değerlendirilecek ve bundan sonraki sanat kurulumuz ve idaremiz nezdinde puanı, kredisi ona göre olacaktır" ifadeleri, üyelerin tepkisine neden oldu. ÖZÜR DİLEDİ Bilmiş, daha sonra mesajı yanlışlıkla sanatçıların bulunduğu genel gruba attığını belirttiği bir özür mesajı göndererek, "Bu mesele sazlarda görevli arkadaşlar ile ilgilidir. Kravat, gömlek vs. giysiler yanında diğer ifade, çok değerli bir arkadaşımı saatler öncesinde kaybetmiş olmanın hüznüyle yanlışlıkla yazılmıştır. Mesele grubumuzun tümüyle ilgili değildir. Meselenin başka bir boyutu veya hedef kitlesi yoktur. Durumun başka yerlere çekilmemesi adına bu açıklama yapılmıştır. Siz kıymetli sanatçılarımızdan maksadını aşan ifadeler için özür diler bilgilerinize sunarım" ifadelerini kullandı. ''GERÇEKTEN ÇOK ÜZÜLDÜM'' Ankara Devlet Klasik Türk Müziği Korosu'nun 30 yıllık üyesi ve Kültür-Sanat Sendikası Genel Başkanı Hülya Eryetli, yıllık iznini geçirmek üzere gittiği Hatay'da DHA'ya açıklamalarda bulundu. Eryetli, telefonunun kapalı olması nedeniyle atılan mesajı geç gördüğünü ve telefonunu açmasıyla birçok sanatçı arkadaşının kendisini aradığını kaydetti. Eryetli, “Hem Kültür Sanat Sendikası Genel Başkanı olarak hem de o koroda 30 yıldır bulunan bir sanatçı olarak gerçekten çok üzgünüm. Böyle bir olayla gündeme geldiğimiz için üzgünüm. Çünkü bizim devletteki sanat kurumlarımız çok değerli, çok önemli görevler icra etmekteler. Bir sanatçı gerçekten çok uzun yıllar emek vererek, çok büyük aşamalardan geçerek yetişiyor. Sanatçılarımızın böyle şekilci şeylere kurban edilmemesi gerekiyor. Bir şeye önem vermek istiyorsanız önce itibar gereklidir. Devlet büyüklerimizin bunu göz önüne alması gerekir, bu gerçekten çok önemli bir husus” dedi. Fotoğraf: Hürriyet ''SÖZÜN BİTTİĞİ YER'' Bilmiş’in sanatçılara gönderdi özür mesajını ise kabul edilemez bulduğunu belirten Eryetli, "Ben bu mesajı aslında bu gruba değil başka bir gruba atmıştım" açıklamasının ise daha da üzüntü verici olduğunu kaydederek şöyle konuştu: O farklı gruptaki arkadaşlarımız da görevini yapan insanlar. Bir müdür hata yapan kişi varsa onu çeker ve ona devlet memurları kanunu çerçevesinde görüşünü bildirir, gerekli uyarıları yapar. Tabii bunların hepsi de gerekli mevzuat çerçevesinde yapılır ve nezaket üslubuyla yapılır. Böyle bir mesaj atması, sanata ve sanatçıya nasıl bakıldığının da bir göstergesi. Gerçekten üzgünüm bu konuda. 'İç çamaşırınıza bile ben karışırım' zihniyeti. Ne söylenebilir ki? 'Sözün bittiği yer' diyorum buna. SORUŞTURMA BAŞLATILDI Kültür ve Turizm Bakanı Mehmet Nuri Ersoy’un konuyla ilgilendiğini ve gerekli soruşturmaların başlatıldığını öğrendiklerini ifade eden Eryetli, Bakan Ersoy’un duyarlılık göstermesinin kendileri için çok önemli olduğunu söyledi. Sıla'dan Melek Mosso'ya destek mesajı
Müzisyen Melek Mosso, 22 Ağustos'ta Aqua Florya'da verdiği konser sırasında, "İstanbul Sözleşmesi yaşatır" dediği ve kadınlara yönelik cinsel saldırılara karşı konuşma yaptığı için sahneden indirildiğini açıklamıştı. Melek Mosso'ya ünlü şarkıcı Sıla Gençoğlu'ndan destek geldi. Kişisel sosyal medya hesabından paylaşım yapan Sıla, şu ifadeleri kullandı: "Tecavüzcüyü serbest bırak, tecavüzcüyü serbest bırakma diyenin sesini kıs. Kısamazsın. @MelekMosso #melekmosso #MusaOrhanTutuklansin" Tecavüzcüyü serbest bırak, tecavüzcüyü serbest bırakma diyenin sesini kıs. Kısamazsın. @MelekMosso #melekmosso #MusaOrhanTutuklansin Mosso, sahneden indirilmesi üzerine şu açıklamayı yapmıştı: “22 Ağustos Aqua Florya konserimizde yaşanan can sıkıcı olayı Sabah gazetesinin Günaydın ekinde yalan ve yanlış bir haber olarak yazan Ömer Karahan’ı kınıyorum. Toplumsal cinsiyet eşitsizliği yüzünden öldürülen kadın arkadaşlarımın ruhuna, her konserimde armağan ettiğim ve “İstanbul sözleşmesi yaşatır” dedikten sonra söylediğim “Keklik gibi” türküsü söylenenin aksine ayakta alkışlanmıştır. Konserde olan tanıdıkları bu söylemden rahatsız olup, polisi arayıp beni sahneden inmeye zorlamışlardır. Saygımızı hiç bozmadan, polisimize zorluk çıkartmadan sahneden indik ve bunun hakkında olaylar büyümesin diye asla konuşmadık. Fakat görüyorum ki yanlış yapmışız. Konuyu siyasi bir yöne çekmeye çalışmak manasızdır. Haberi kaldırmanızı ve bir özür yazısı yayınlamanızı istiyorum. Konserin bütün ses kaydı elimizde mevcuttur.” Rasim Öztekin kavuğu Şevket Çoruh'a devredecek
Tiyatro sanatçısı Rasim Öztekin, Kel Hasan Efendi, İsmail Dümbüllü, Münir Özkul, Ferhan Şensoy gibi Geleneksel Türk Tiyatrosu’nun önemli bir simgesi olan kavuğu, İstanbul Büyükşehir Belediyesi'nin destekleriyle 20 Eylül'de Harbiye Cemil Topuzlu Açık Hava Sahnesi'nde düzenlenecek törende Şevket Çoruh'a devredecek. Kavuğu dört yıl önce Ses Tiyatrosu'nda düzenlenen törenle usta tiyatrocu Ferhan Şensoy'dan teslim alan Rasim Öztekin, yaşadığı kalp rahatsızlığı yüzünden tiyatro yapamadığını belirtti. Fotoğraf: Şevket Çoruh Öztekin açıklamasında şunları söyledi: “Kavuğu aldığım yaz, kalp yetersizliğinin yanına ciddi ritm problemleri de eklenince doktorum canlı performansı yasakladı. Kalbim, Kavuk'lu olarak tiyatro yapmama izin vermedi. Aslında bir bakıma kalp hastalığı nedeniyle çok sevdiğim tiyatrodan malulen emekli oldum. Projeyi, senaryosunu, çalışma koşullarını seçebildiğim, yorulduğumda dinlenebildiğim sinema ve dizi projelerinde yer alarak sanatın içinde bir şekilde var olarak moral buldum. Durum böyle iken, kavuğu çok bekletmeden bir tiyatrocu kardeşime devretmeye karar verdim. ŞEVKET ÇORUH’A ÖVGÜ Büyük özverilerle ‘Baba Sahne'yi’ kuran, zorlu koşullarda tiyatro yapmaya ve tiyatroyu yaşatmaya çalışan Şevket Çoruh'a Türk Tiyatrosu'na bugüne kadar yaptığı ve yapacağı katkılardan dolayı kavuğu devredeceğim. Tiyatroya gönül verenleri 20 Eylül'de Harbiye Cemil Topuzlu Açık Hava Sahnesi'nde gerçekleştirilecek Kavuk Devir Teslim Töreni'ne bekliyoruz.” Assos’ta Felsefe 20 yaşında
ÖMÜR ŞAHİN KEYİF Felsefe Sanat Bilim Derneği tarafından her yıl düzenlenen Assos’ta Felsefe 20’nci yılını kutluyor. Etkinliğin yaz aylarında yapılan İngilizce ayağı, bu yıl pandemi koşulları nedeniyle 30 Eylül-3 Ekim arasında “Küçük Asya’da Antik Felsefe ve Bilim” başlığıyla gerçekleşecek. Assos’ta Felsefe’nin Türkçe toplantıları ise kış döneminde yapılıyor. Etkinliğin mimarı Felsefe Sanat Bilim Derneği Başkanı ve Felsefeci Örsan K. Öymen, 1980’de ODTÜ’de lisans öğrencisiyken aklına koyduğu toplantıların Assos’ta düzenlenme nedenini şöyle anlatıyor: “Felsefe tarihinin en önemli filozoflarından biri olan Aristotales’in beş yıl yaşadığı bir bölge. Felsefe tarihi açısından çok önemli. Tiyatrosu, tapınağı, harabeleri iyi kötü korunmuş bir antik kent. Büyük şehirlerin konferans salonlarının dışına çıkarak Antik Yunan’daki atmosfere de dönmüş oluyoruz. Gündüzleri dörder saat toplam sekiz saat konuşmalar oluyor. Yemeklerde tartışmalar sohbetler Antik Yunan’daki sempozyum denilen atmosferde devam ediyor.” ‘Popülizmden uzak’ Öymen, ücretsiz ve herkese açık olan etkinliğin “popülizmden uzak, çıtayı düşürmeden, felsefenin hakkını vermek koşuluyla” yapılmasına özen gösterildiğini belirtiyor. Bu kapsamda, etkinliğe alanında uzman, uluslararası üniversitelerin felsefe bölümlerinden öğretim üyeleri de konuşmacı olarak katılıyor.   Etkinliğe 20 yılda 200’ü aşkın konuşmacı ve 8 binin üzerinde dinleyicinin katıldığını ifade eden Öymen, “Buna bir aydınlanma hareketi de diyebiliriz, bir çoban ateşi. Bu bir tane etkinlikle olacak şey değil ama en azından bunun yapılabilir olduğunu gördük” şeklinde konuşuyor.  ‘Panzehir bilim ve felsefe’ Tartışmaların özgürce sürdürüldüğü etkinliğin günümüz gençleri için “önemli ve ilginç bir çeşit oasis (vaha)” gibi olduğunu vurgulayan Öymen sözlerini şöyle sürdürüyor: “Zaten felsefenin kendisi sorgulayıcı, analitik, yaratıcı düşünce demek, felsefenin olduğu yerde her şey özgürce tartışılıyor. Biz de felsefenin hakkını vererek yapıyoruz. Felsefeyi teoloji ya da ilahiyata indirgemiyoruz. Özellikle bazı üniversitelerde artık felsefeyi dinin hizmetine sokmaya çalışıyorlar. Bunu yapmadığımız için düşünsel boyuttaki özgürlük ortamını sağlamış oluyoruz, bundan hiçbir taviz vermiyoruz. Bu tür oasisleri kuran çok fazla yok. Kökten dinci bakış açısının panzehiri bilim ve felsefedir. Karşısına kavramsal düşünceyi koymanız lazım. Antitezi bilimsel düşüncedir. Bizde de büyük eksiklik bu alandır”. Öymen etkinliğin maddi olarak da kişisel çabalarla sürdürüldüğünü belirtiyor ve kurumsal maddi destek eksikliğinin altını çiziyor. Assos’ta Felsefe’yle ilgili ayrıntılı bilgi, www.felsefesanatbilim.org, www.philosophyinassos.org adreslerinden alınabilir. Gönül gözümle üretiyorum
Ezel ORTAÇ Hissederek ve disiplinli çalışarak kariyerini besleyen, yeni kavuştuğu dinleyicisinde merak uyandıran bir müzisyen LaçinMartynov, nam-ı diğer Martino. Şimdi 4 Eylül’de yayınlayacağı 7 şarkılık albümü 11:23’ün ikinci parçası ‘Bana Ne’ ile dinleyici karşısında. Müzik prodüktörü VeYasin ile özgün bir çalışma sunan müzisyen, deneysel bir tavırla stüdyoya girdiklerini ve sonrasında bunun bir projeye dönüştüğünü anlatıyor.  Bilgi Üniversitesi Müzik Bölümü’nde eğitimini sürdüren Martino, albüm çalışmasının “hayattaki izdüşümü” olduğunu belirtiyor. Yarın ‘Kurtar’isimli üçüncü parçasını dinleyiciyle buluşturacak olan Martino ile müzik serüvenini konuştuk. ► Öncelikle kimdir Martino? Neler yapıyor? Ben naçizane bir şeyler karalayan, sonra da bu karaladıklarını sesli okumayı seven biriyim; şarkıcı ve söz yazarıyım yani. Kendi şarkılarımı yazıp kaydetmek dışında okula gidiyorum. Müziğin literatürünü ve felsefi olarak alt metnine aşina olmak bana çok şey kattı. Bunların haricinde de herkes gibi ben de bir şekilde var olmaya çalışıyorum.  DENEYSEL ÜRETİMDEN PROFESYONELE  ► Albüm oluşturma süreci nasıl gelişti? Hazırlıklara ne zaman başlandı? Albüm oluşturma süreci aslında VEYasin ile deneysel bir tavırla stüdyoda vakit geçirerek başladı. Beraber iyi çalıştığımızı düşünüp bu işi daha kapsamlı bir proje haline getirmek istedik. Albüm yaparken genel bir üretim halinde olduğunuz için insanın hayattaki seyrinin bir izdüşümü oluyor aslında. Bunun için hazırlık yapmıyor, yine her zamanki gibi okuyup yazıyorsunuz. Öte yandan, üretken dönemlerimde algılarım ve gözlem yapma kabiliyetim normale göre bir tık daha fazla oluyor. Albüm hazırlığı ise albüm bittikten sonra onu yayınlayacak optimum koşulları yaratmak oluyor. Bu hazırlıklara da sanıyorum 2019 Eylül’de başladık.  ► Neden albümün yayınlanan ilk parçası ‘Kül Olsun’ olarak seçildi? Köşeli, repetetif ve aslında yoğun olduğunu düşündüğümüz bir parça. Girizgâh olarak yerinde bir adım gibi geldi.  ► Yeni şarkınız Bana Ne’nin hikâyesi nedir? Bana Ne, genel hatlarıyla bir ilişkide karşıdakinin derdini anlatmış olmasını dileyen bir kadının sözlerinden oluşuyor. İlişki içerisinde bazen partnerimiz kendini karşısındakinden daha önemliymiş veya onun aklına takılanların karşısındaki tarafından zaten bilinmesi gereken bir şeymiş gibi davranabiliyor. Bana Ne, bu yapıcı değil yargılayıcı ve tek bakış açılı tavra bir cevap olarak düşünülebilir.  MÜZİK, DİSİPLİN İŞİ  ► Konservatuar eğitimini önemsiyor musunuz? Konservatuar eğitiminin sürece ne gibi katkıları oluyor? Oldukça önemsiyorum. İlk olarak müzik yapmanın disiplin istediğini öğreten bir yerdir konservatuvar. Disiplin illa sabah dokuz akşam beş çalışmak değil ama o pratiği, yazmak ya da okumayı, sürekli bir tekrar içerisinde kişisel kaygılarınızdan daha kolektif bir oluş için mükemmelleştirmeye çalışmaktır. Tabii bu benim şahsi kanaatim. Teorik anlamda ise müziğin dili ve dinamiklerine hâkim olmak beraber çalıştığım müzisyenlerle olan iletişimimin kalitesini oldukça yükseltiyor.  ► Bundan sonra dinleyiciyi nasıl bir süreç bekliyor? Açıkçası aynen devam. Üretip yayınladığım uzunca bir kariyer temenni kendime. Dünyamızın mücadele ettiği bu pandemi krizi bir şekilde çözülüp yeni normalimiz konser vermeye uygun bir hale geldiğinde ise beni dinleyen insanlarla buluşmak, tanışmak ve beraber şarkı söylemeyi çok istiyorum. İLHAM NEREDE BEN ORADA  ► Müziği yaparken en büyük ilham kaynağını nereden alıyorsunuz? R&B bu ilhamı nasıl tetikliyor? En büyük ilham kaynağım olarak gösterebileceğim net bir şey yok. Bu işin sizin keyfinize göre değil kendi güzel gönlüne göre olduğunu sancılı bir şekilde öğrendim. İlham nereden gelmek isterse siz oraya bakarsınız. Bu nedenle bildiğim tek şey gönül gözümü açık tutmanın bana çok şey kazandırdığıdır. R&B ise bana yoğurulmaya çok müsait, yenilikleri direkt olarak kucaklayan bir tür olarak günümüzde var oluyor gibi geliyor. Bir de akılla sebeplendiremediğim bir şekilde bu türü çok seviyorum. Sevmek insanı çok etkiliyor. 500. yılında Leonardo Da Vıncı’ye Saygı sergisi Bodrum’da
Bodrum Belediyesi Şevket Sabancı Kültür ve Sanat Merkezi, Leonardo da Vinci’ye Saygı sergisine ev sahipliği yapıyor. Usta sanatçının ölümünün 500’ncü yılI dolayısıyla düzenlenen serginin açılışına Bodrum Belediye Başkanı Ahmet Aras, Başkan Yardımcıları Emel Çakaloğlu, Önder Batmaz, Sanatçı Bedri Baykam, Prof.Dr. Kıymet Güray ve Hanefi Yeter ile çok sayıda sanatsever katıldı. ANKA'nın aktardığına göre, serginin açılış konuşmasını yapan IAA – Uluslararası Sanat Derneği Başkanı Ressam Bedri Baykam, Leonardo da Vinci ile Ulu Önder Atatürk arasındaki benzerliğe dikkat çekerek “Her ikisini de etüt etmiş bir insan olarak, Mustafa Kemal’in düşünce katmanları ve vizyonu, estetiği, felsefesi, askeri ve diploması alanı, edebiyat ve sanata verdiği önem, sosyal devrimleri ve bütün bunları katmanlı olarak total düşünebilme yeteneği ile Leonardo Da Vinci arasında paralellik kurabiliriz” diye konuştu. Serginin çok müstesna bir sanatçı ve bir düşünürün anısına gerçekleştirildiğini vurgulayan Baykam, “Sanatçı, heykeltraş, yazar, mimar, mühendis, astronom, anatomist, müzisyen, jeolog, kartograf, matematikçi, mucit ve bu nedenle Da Vinci eskimiyor. Hep çağdaş kalıyor. Bugünün dijital dünyasında, Silikon Vadisi’nin dünyanın gelecek 100 yıl ya da 1000 yıllarının geleceğini kurduğu dönemde de çok katmanlı düşünce insanı örneği ile dünyada yol gösteren, eskimeyen ve hem sanatçılara hem mucitlere hem bilim insanlarına bir büyük esin kaynağı oluşturan bir insan olarak önümüzde duruyor” dedi.  Bodrum Belediye Başkanı Ahmet Aras da konuşmasında Bodrum’un geleceğinin kültür ve sanatla şekilleneceğini vurgulayarak, “Bodrum çok şanslı, çünkü kültür ve sanat alanında çok değerli insanlar yaşamak için Bodrum’u seçiyorlar. Bu isimlerden biri de bizi bu etkinliklerimizde yalnız bırakmayan sevgili Bedri Baykam’dır” diye konuştu. Leonardo Da Vinci’nin doğum günü 15 Nisan’ı Dünya Sanat Günü olarak tescil ettiren Bedri Baykam’a teşekkür eden Başkan Aras, konuşmasını şöyle sürdürdü: “Ata’mızın dediği gibi milletvekili olabilirsiniz, bakan olabilirsiniz hatta cumhurbaşkanı olabilirsiniz ancak sanatçı olamazsınız. Ben de bugün Bedri Baykam’ın ve bütün sanatçı dostlarımın önlerinde saygı ile eğiliyorum. Bodrum’un geleceğinin kültür ve sanatla şekilleneceğini artık biz biliyoruz ve bundan eminiz, başka bir şansımız yok. Bugünün Bodrum’unu kültür ve sanatla bezeyebilirsek eğer, tekrar o güzel günlerine, o Zeki Müren’lerin, Cevat Şakir’lerin, Neyzen Tevfik’lerin, hatta Ahmet Ertegün’lerin ve daha nice sanatçıların Bodrum’una dönebiliriz.” Bodrum’da kültür ve sanat yaşamına emek veren çok değerli isimler olduğunu hatırlatan Başkan Aras, “Bodrum bu konuda çok zengin. Bu alanda yapılan işleri, münferit çabalar olmaktan çıkarıp Bodrum’un kimliği olarak lanse etmemiz gerekiyor. Gördüğünüz gibi Bodrum’un her köşesinden sanat fışkırıyor” ifadelerini kullandı. Rönesans’ın büyük dâhisi, usta sanatçı Leonardo Da Vinci sergisine emek veren ve katılan herkese tek tek teşekkür eden Başkan Aras, “Sanatın ve sanatçının yanında olan belediyecilik anlayışımıza devam edeceğimizden hiç kimsenin şüphesi olmasın. Fakat asıl büyük özveri bizleri her etkinlikte onurlandıran, bizleri yalnız bırakmayan siz sevgili sanatseverlerin, siz olmadan buraların bir anlamı zaten yok. Sanatla ve kültürle buluşturduğumuz her insan bizim için bir kazançtır. Nitekim Ata’mızın da Cumhuriyeti emanet ettiği bizlerden istediği budur” diye konuştu.  SERGİ 22 EYLÜL’E KADAR AÇIK Emre Sefer’in Genel Koordinatörlüğü ile yürütülen ve İbrahim Karaoğlu’nun küratörlüğünü yaptığı sergide; Devrim Erbil, Ergin İnan, Tülin Onat, Yalçın Gökçebağ, Fevzi Karakoç, Bedri Baykam, Onay Akbaş, Cem Sağbil, Mercan Dede (Arkın Ilıcalı), Barış Sarıbaş, Bahar Oganer, Burçin Erdi gibi sanatçıların, çok büyük boyutlu resim ve heykelleri sergilenecek. Prof. Dr. İlber Ortaylı, şair Ahmet Telli ve yazarlar Nedim Gürsel, Sunay Akın, İbrahim Karaoğlu, Metin Celal, Dr. Mustafa Tolay, Durmuş Akbulut ve Yalın Alpay’ın yazılarından ve sergilenen yapıtlardan oluşan “Leonardo da Vinci’ye Saygı” kitabı da sergi süresince, Şevket Sabancı Kültür ve Sanat Merkezi’nden edinilebilecek. Yönetmen Durmuş Akbulut’un, proje katılımcılarının Fransa ve Türkiye’de gerçekleştirdikleri etkinliği yansıtan “Leonardo da Vinci Belgeseli” çok özel bir filme dönüştürülerek sergi etkinlikleri süresince izlenebilecek. Tiyatro Sanatçısı Mehmet Erbil’in "Mekan Tiyatrosu" konsepti ile çocuklar için özel olarak yazıp, sahneye koyduğu "Da Vinci Bana Dedi ki’’ tiyatro oyunu, proje kapsamında, belirli aralıklarla, serginin yapılacağı tüm alanlarda, izleyiciler için sahnelenecek. 22 Eylül’e kadar sürecek Leonardo da Vinci’ye Saygı Sergisi Bodrum’dan sonra Ankara, ve Adana’da sanatseverlerle buluşacak. Urla’da caz ve gastronomi bir arada
Kültür Sanat Servisi İlki geçen yıl düzenlenen caz dolu etkinliğe, bu sene Urla'nın gastronomik zenginlikleri de ekleniyor. Bir hafta sürecek olan ‘Urla Caz ve Gastronomi Günleri’ ünlü şef ve araştırmacıların ilham veren hikâyeleri, sohbet ve tadım etkinlikleri, gastronomi ve caz üzerine yapılacak workshop ve atölyeler ile unutulmaz bir deneyim fırsatı sunuyor.  Urla Caz ve Gastronomi günleri kapsamında yapılacak konserlerde ise Kenan Doğulu, Fatih Erkoç, Bülent Ortaçgil, Jehan Barbur, İlhan Erşahin, Elif Çağlar, Aylin Aslım gibi sanatçılar sahne alacak. Konser etkinlikleri, Sultanlar Vadisi’nde, geniş bir alanda, sosyal mesafe ve hijyen kurallarına uygun bir şekilde gerçekleştirilecek. Ayrıca etkinlik kapsamında gelirinin tamamının ‘Koruncuk Vakfı’na bağışlanacağı iyilik masası yemeği de düzenlenecek. Detaylar @urlacazfestival Instagram sayfasında, biletler Biletix'te.  Konser tarihleri ise şu şekilde; 18 Eylül Cuma ♦ Fatih Erkoç Jazz Project ♦ Bülent Ortaçgil ♦ Jehan Barbur  19 Eylül Cumartesi ♦ İlhan Erşahin's İstanbul Sessions ♦ Elif Çağlar ♦ Aylin Aslim “Mavi oda şarkıları" ♦ Bilal Karaman Manouche a la turca ♦ Erdem Özkan ft. Doruk Çebi  20 Eylül Pazar ♦ Kenan Doğulu “İhtimaller" ♦ MadenÖktemErsö nmez ♦ Ozan Musluoğlu 35 ♦ Cansu Nihal Akarsu ft.İmer Demirer Koronavirüs bağımsız filmleri tehdit ediyor
IŞIL ÇALIŞKAN isilcaliskan@birgun.net Salgınla birlikte sekteye uğrayan sinema sektörü, şimdi ikinci dalganın paniğini yaşıyor. Vizyon filmi eksikliğinden şikâyet eden salonlar son günlerde umudunu Christopher Nolan’ın çok beklenen Tenet’ine bağladı. Ancak sinemacılar sonrasını öngöremiyor. Devletin açıkladığı tedbirlerin yüksek bütçeler gerektirdiğini ifade eden sinemacılar, ikinci dalga uyarıları ile yeniden kapana kısılma korkusu yaşıyor; bununla beraber “Yalnızca büyük bütçeli işlerin çekilebildiği, bağımsız film projelerinin rafa kalktığı günler yaşayabiliriz" öngörüsünde bulunuyor. Sinemacılara önümüzdeki günlerde kendilerini nelerin beklediğini sorduk. Sinema yazarı Banu Bozdemir, oyuncu Işıl Yücesoy, Yönetmen-oyuncu Müfit Can Saçıntı ve Sinema Televizyon Sendikası Yönetim Kurulu Üyesi Damla Kırkalı cevapladı.  SALONLAR GÖSTERECEK FİLM BULAMIYOR Sinema yazarı Banu Bozdemir: O kadar dışarıda olmaya ve bir arada bir şeyler yapmaya adapte olmuş hayatlarımızın bir salgınla geri çekilmesi hepimiz için inanılmaz bir deneyim. Uyum sağlamaya çalışmakla bir an önce geçip gitmesini beklemek arasında garip bir çizgideyiz. Çevrimiçi festivaller, online gösterim ve törenler derken sanal bir dünyanın içine hapsolduk. Daha birinci dalganın bitmediği ve belirsiz günlerin devam ettiği süreçte her şeyde olduğu gibi sinema sektörünün geleceği de kaygı verici. Ülkemiz açısından bakarsak; birkaç filmin çekildiğini, (stok diyorum ben onlara) vizyonun, salonların eski filmlerle renklendirilmeye çalışıldığını görüyoruz. Bu hafta ve sonraki birkaç hafta Christopher Nolan’ın çok beklenen filmi Tenet’in biraz hareket yaratacağını ve insanların tedbirler alarak salonlara koşacağını düşünüyorum ama ondan sonrası yine belirsiz ve hareketsiz! Sektörü bir bütün olarak düşünürsek çekilemeyen filmler ve gösterecek film bulamayan salonların durumu hâlâ vahametini koruyor. Ama sanat her zaman çözüm bulmayı, evrilmeyi ve koşullara uyum sağlamayı başaran bir akışkanlık da barındırıyor. O yüzden salgının durumuna göre yine sanal alemde, evlerde çekilmiş, küçük küçük tadımlık işler göreceğimizi düşünüyorum. Ama genele baktığımızda umutsuz ve ekonomik olarak geri dönüşü olmayan durumlar yaşanabilir ve yaşanıyor. Ama umut her zaman var!  ÇAĞIN TRAJEDİSİYLE YAŞAMAYI ÖĞRENMEMİZ GEREK Oyuncu Işıl Yücesoy: Yaşam öyle ya da böyle bir şekilde devam ediyor. Çalışma hayatı, ekonomi, toplumun kapalı kalması artık mümkün değil. Sinema ve dizi dünyasının bu yeni oluşumdan ayrı tutulması düşünülemez. İkinci dalganın geldiği ve etkinleştiği vaka sayılarından belli. “Bana bir şey olmaz” vurdumduymazlığını bir kenara atarak, bütün kurallara uyarak bu çağın trajedisiyle yaşamayı öğrenmemiz gerek.  SEYİRCİYİ SAYMAZSAK KİMSESİZİZ Yönetmen, oyuncu Müfit Can Saçıntı: Ben kendi adıma ikinci dalgaya çok güçlü bir şekilde hazırım. Çünkü kendime YouTube’u siper ettim bekliyorum. İnternete koronavirüs işlemiyor. Demek istediğim şu... Kendi imkânlarımla bir film çektim ve YouTube’a yükledim. Seyirci ile bundan sonra internette buluşmayı hedefliyorum. Bu salgın geçici ama bağımsız-özgür sinemacıların virüsten daha kalıcı sorunları var... Bu kalıcı sorunların adı kapitalizm salgını. Piyasa koşullarıyla boğuşuyoruz. Çok çalışıyoruz. Vizyon masraflarını göğüslemeye çalışıyoruz. Dağıtım tekellerine teslim olmamaya çalışıyoruz. Devlet yardımı karşısında karaktersizleşmemeye çalışıyoruz... Ve bu mücadeleler karşısında kim ne derse desin yalnızız. Seyircimizi saymazsak kimsesiziz. Her şeye rağmen yıkılmadık YouTube’da seyircimizi bekliyoruz.  VİZYON SERÜVENİNİ ÖNGÖRMEK GÜÇ Sinema Televizyon Sendikası Yönetim Kurulu Üyesi Damla Kırkalı: Covid-19 sebebiyle en çok iş çekilen yaz sezonunda bile neredeyse durma noktasına gelmiş olan sinema sektörünün ikinci bir dalga olması durumunda ne hale geleceği büyük bir muamma. Setlerde uygulanması gereken pandemi tedbirleri haliyle bütçeleri artıyor. Ekonominin durumunu da gözettiğimizde, yalnızca büyük bütçeli işlerin çekilebildiği, bağımsız film projelerinin rafa kalktığı günler yaşayabiliriz. Kalabalık ya da temas gerektiren sahnelerden kaçınmak da iyice elzem olacak. Dahası, zaten bağışıklık sisteminin düştüğü, grip gibi mevsimsel hastalıkların baş gösterdiği soğuk kış aylarında film çekmek çok daha riskli hale gelecek. Üstelik, kısıtlama tedbirleri alınmasa bile çekilecek işlerin vizyon serüvenin nasıl olacağını öngörmek güç. Zira sinemaya gitmek yalnızca pandemi sebebiyle değil, ekonomik iklim sebebiyle de seyirciyi zorlayacaktır. Özetle, sinema dünyasının ikinci dalgaya hazır olduğunu söylemek doğru olmayacaktır. Hayali gerçekler
İnsan olmanın en büyük zorluğu, yaşanan hayal kırıklıklarına dayanabilmek olsa gerek. Yoksa neden yüz yıllar boyunca kitleler kolektif yanılsamaların içine sürüklensin ki?.. Karadeniz’de bulunan doğal gazın olağanüstü bir müjde olarak sunulmasıyla bir kesimin kolektif yanılsamasının devam ettirebilmesi arzulanmış olmalı. İşe yaramıştır belki. Hayali gerçekliklerin sahnelenmesi, ya da doğalgaz örneğinde olduğu gibi bir gerçeği abartılı bir biçimde süsleyerek başka gerçeklerin baskılanması, ekonomiden siyasete başarı için başvurulan en güçlü araçlardan biri olageldi. Hayali gerçekliklerin gerçeğin yerine geçmesi, o hayalleri gerçek kabul edenlerin oranıyla bağlantılı. Örneğin, insanı gençleştirdiği iddia edilen bir kreme çoğunluk inanırsa, o krem insanı gençleştirir, dışarıdan bakan bir göz bunun saçmalık olduğunu iddia etse de durum değişmez. O kremi kullanan kişi, daha o kremi sürerken bile gençleştiğini hissedebilir. Kaçtığı şey, yaşlılık ve ölüm korkusudur; giysileri, kullandığı kremler, izlediği filmler, yediği yiyecekler kendi tümgüçlülük yanılsamasını sürdürecek şekilde organize edilir. İnsanın yüceliği yanılsaması, özellikle bu çağda gerçeklikle ilişkimizi bozan en önemli yanılsamalardan biri. Hayatın sonluluğu, iç dünyamızda yaşadığımız belirsizlikler, utanç ve suçluluk duygularından ve en önemlisi korkularımızdan bizi kurtaracak her tür yanılsamaya büyük bir arzuyla sarılırız, gerçekleri duymak istemeyiz çoğu zaman. Böyle zamanlarda metafizik ya da parapsikolojik konulara daha bir ilgi duyarız, yeter ki yanılsama devam etsin. Eugene W. Holland, ‘Deleuze ve Guattari’nin Anti-Oedipus’u’ adlı kitabında, ölümün bastırılmasının insanları geçmişte yok olmalarına izin vermedikleri bütün olası çocukluk projelerine takıntılı bıraktığını, böylece onları şimdide yaşayamaz kıldığını ve geleceğe -huzursuz tarihsel gelişime ve sonuç olarak kapitalizmin ürettiği tüketimcilik ve teknolojizmin yararsız ilerlemesine- doğru saplantılı bir biçimde ittiğini yazmıştı. Holland gibi Nietzsche de ölümü olumlamadan yaşamın olumlanamayacağını yazmıştı. Gerçeklik, çelişkileriyle birlikte anlaşılmadığı sürece, elimizden kayıp gider. Ben’in en önemli işlevi de gerçekliğin sınanmasıdır. Freud’un “Gerçeklik İlkesi” dediği şey, bu açıdan çok önemli. Anne karnındaki bebek, sanrı yoluyla içgüdüsel gereksinimlere dolaysız doyum sağlarken, doğduktan sonra aşama aşama doyumları sanrı yoluyla sağlayamadığını, dünyadaki gerçek durumları dikkate alması gerektiğini öğrenir ve haz ilkesinin yerini zamanla gerçeklik ilkesi almaya başlar. Ben’in başarısı da burada gizlidir, ruhsal aygıt gerçeklik ilkesine uyumlu bir gelişim sergilemişse gerçeklikle sorun yaşanmaz. İç ve dış gerçeklik arasında sınır koyabilen, arzusunu ertelemeyi ya da yeri geldiğinde bastırabilmeyi başaran kişi, gerçeklikle sağlam bir bağ kurabilir. Gerçeklik ilkesi, hayalden yanadır; çünkü hayal, gerçekliğe yaratıcı bir biçimde katılma anlamına gelirken, fantezi gerçekliği inkâra dayalıdır. Hayal kurmanın yerini fantezilerin alması, bireysel ve toplumsal açıdan kolektif yanılsamaları güçlendiriyor ve bu yanılsamalar hayal kırıklıklarına karşı daha da dayanıksız hale getiriyor insanı. Ben’in hayal kırıklıklarıyla zayıflaması ve gerçeklikle ilişkisinin bozulması, üstbenliğin cezalandırıcı ve baskıcı yanıyla dürtülerin ertelenmeye ya da yönlendirilmeye gelmeyen hazcı yanını karşı karşıya getirir ve bu da heyecanını ya da kaygısını tolere edemeyen, iç ve dış çatışmalara dayanıksız, çaresizlik ve yalnızlık duygularına tahammülsüz birine dönüşür kişi. Kolektif yanılsamalara sığınır, bilgisayar oyunları ya da sosyal medya aracılığıyla başka bir gerçeklik inşa eder kendisine. Holland’ın dediği gibi, çocukluk projelerine takılı kalır kişi ve bu projeler ticari ya da siyasi pek çok hayali gerçeğin oyuncağına dönüşür. Ankara Devlet Opera ve Balesi sezonu 1 Eylül'de açıyor
Ankara Devlet Opera ve Balesi, sezona 1 Eylül'de Panorapark Açıkhava Sahnesi'nde başlayacak. Tüm dünyayı etkileyen yeni tip koronavirüs (Covid-19) salgını sebebiyle salonlardan uzak kalan sanatseverler, "Yıldızların Altında Opera" etkinlikler dizisi ile keyifli saatler yaşayacak. Açık havada eylül ayı boyunca yapılacak etkinlikler, Panora Alışveriş ve Yaşam Merkezi'nin konser alanı Panorapark Açıkhava Sahnesi'nde, sosyal mesafe ve hijyen kurallarına uyularak gerçekleştirilecek. Sosyal mesafe kuralları gereğince alan kapasitesinin dörtte biri kullanılacak. AÇILIŞ BİR TENOR ARANIYOR MÜZİKALİ İLE BAŞLAYACAK Sezon açılışı, 1 Eylül'de Ken Ludwig'in "Bir Tenor Aranıyor" isimli müzikal komedisi ile yapılacak, etkinlik dizisi 5 Eylül'de Napoli Gecesi Konseri ile devam edecek. 11 Eylül'de "Gala Konseri", 15 Eylül'de "Rus Gecesi Konseri", 18 Eylül'de "Koro Konseri" ile sürecek etkinlikler, 22 Eylül'de "Azerbaycan Gecesi Konseri" ile son bulacak. 7 yaş sınırının bulunduğu etkinlikler, saat 21.00'de başlayacak. Biletler "biletinial.com" üzerinden temin edilebilecek. Netflix Dizisi Atiye'nin ikinci sezonu için ilk fragman yayınlandı
Michael Jackson'ın Beatles ve Elvis Presley hakkında yazdığı notlar ortaya çıktı
Michael Jackson'ın Beatles ve Elvis Presley hakkında yazdığı notlar ortaya çıktı. müzik endüstrisindeki ırkçılığı eleştirdiği el yazısıyla kaleme alınmış notlarda Jakson, The Beatles ve Elvis Presley'i hedef alıyor. Jackson yıllar sonra ortaya çıkan notlarda Presley için, "Elvis Kral değil" ifadelerini kullanıyor. NTV'de yer alan habere göre; Michael Jackson'ın ortaya çıkan notları 1987'de, övülen albümü Bad'i piyasaya sürdüğü yıl kaleme aldığı düşünülüyor. Notlarında siyah şovmenlerden beyaz meslektaşları lehine uzak duran müzik kanalı MTV'yi ve Amerikan dergilerini kınayan Jackson, bazı beyaz sanatçıları da bu meseleye dikkat çekmeye çağırıyor. Jackson, The Beatles hakkında, "Evet, bu adamlar iyiydi ama siyahlerden daha iyi şarkıcı ya da dansçı değildiler" sözlerini dile getiriyor. Jackson Elvis Presley için, "Elvis Kral değil. Önyargılı değilim, artık ilk Siyah Kral'ın zamanı geldi" ifadelerini kullanıyor. Jackson 1982 tarihli albümü Thriller'ı yazarken ise önyargıya son vermeyi hedeflediğini açıklamıştı. Jackson, "Amacım önyargıları sona erdirecek kadar 'büyük' ve güçlü olmak, kahraman haline gelmek. 200 milyondan fazla albüm satarak bu küçük beyaz çocukların beni sevmesini sağlamak. Bana hayranlık duymalarını sağlamak. Dünyayı değiştireceğim" diye yazmıştı. Yıldız sanatçı 2009 yılında 50 yaşındayken ani kalp durması sonucu hayata veda etmişti. Tiyatrocular salgının etkilerini anlatıyor: Birinci dalgada eziliyoruz
IŞIL ÇALIŞKAN Salgının tiyatro dünyasında açtığı yara derinleşiyor. Açık hava gösterileriyle seyirciyle buluşma imkânı bulan tiyatrocular kış aylarının yaklaşmasıyla geleceğini öngöremez oldu. Devletin çözüm önerilerinin kendilerine güven vermediğini ifade eden oyuncular, yaşam mücadelesi içinde sanata odaklanmanın çok zor olduğunu belirtiyor. Birçok konu belirsizliğini korurken ikinci dalga uyarıları ile sonrasının ne olacağı merak konusu. Tiyatroculara önümüzdeki günlerde onları nelerin beklediğini sorduk. Genco Erkal, Yiğit Arı, Canberk Gültekin ve Harun Güzeloğlu cevapladı. KAPALI SALON GÜNLERİNİ KARA KARA DÜŞÜNÜYORUZ Genco Erkal: Sanırım tiyatro dünyası, pandemiden en çok etkilenen kesimlerin başında geliyor. 5 ay boyunca hiçbir faaliyet gösteremeden kapalı kaldık. Kiralar işledi, çalışanlarımızı mağdur etmemek için sıfır gelirle çözümler üretmeye çalıştık. Son on, on beş gün içindeki tek tük yapılan açık hava gösterilerimiz derde deva olmaktan uzak. Kara kara kapalı salonlara geçmemiz gereken dönemi düşünüyoruz. Maalesef son günlerde açıklanan pandemi raporları hiç de iç açıcı değil. Kısacası adına ister birinci dalganın ikinci doruğu deyin, ister ikinci dalga deyin bizi kötü günler bekliyor. Bu koşullarda insanları kapalı salonlara sokamazsınız. Bakalım, yaşayıp göreceğiz ama bütün dünyada bu virüs kültür ve sanat alanında büyük yıkım yaratacak. Ne kadar süreceğini de kimse kestiremiyor.  BU KOŞULLARDA SANAT DÜŞÜNMEK İMKÂNSIZ Canberk Gültekin: Pandemi öncesinde bile bir sahne açmak, onu ayakta tutmak çok büyük bir ekonomik yük iken bir de pandeminin getirdiği imkânsızlıklar tiyatroyu bir çıkmaza sürükledi. Duruma sadece tiyatro mekânları açısından da bakmamak gerekiyor. Bizim gibi genç ve yeni ekipleri ele alalım. Hiçbir sermaye olmadan bir oyun yapmak istiyorsunuz. Prova mekânı, sahne kirası, kostüm, dekor, telif gibi birçok ekonomik yük ile boğuşuyor ve zaten işin sonunda ‘para kazanmak’ kısmından vazgeçiyorsunuz. Hiçbir devlet desteğinin ya da kolaylaştırıcılığının olmadığı bir ortamda tüm bu yüklerin altından kalkmaya çalışıyorsunuz. Bir de ekonomik kaygıların yanında, sadece canlı yapıldığında anlam kazanan bu disiplini icra etmeye çalışırken “Acaba iki ay prova yapıp oyun koyarsam, pandemi sürecinde seyirci gelecek mi? Bu sağlıklı olacak mı?” diye düşünüyorsunuz. Sanatçının kafasında tüm bu sorular varken kaliteyi düşünmesi de neredeyse imkânsız hale geliyor. Tiyatroların pandemisiz bir dünyada bile ayakta durması zorken, ikinci dalgaya hazır olduğunu söylemek zor.  CEVAP BEKLEYEN SORULARIMIZ VAR Yiğit Arı: Özel tiyatrolar pandeminin birinci dalgasının ne boyutta bir kayıp yarattığını biliyorlar. Bilemediğimiz şey bu kayıpların nasıl ve ne kadar sürede kapatılabileceği. Önümüzdeki süreçte ne olacağını bilemiyoruz. Salonları tam kapasiteyle ne zaman açarız? Salgının yarattığı tedirginlik yüzünden izleyiciler gelir mi? Turne yapabilecek miyiz? Bunlar bizim adımıza cevap bekleyen sorular. Hal böyleyken bir de ikinci dalgayla karşılaşırsak işimiz çok zor. Özel tiyatroların çoğunun böyle bir durumda büyük zararlarla karışılacağını tahmin ediyorum. Büyük kısmının perdelerini kapatması gerekir. Bu da sanat hayatımızda kapatması zor boşluklar doğurur.  Kültür Bakanlığı’nın ve yerel yönetimlerin maddi desteği artırması gerekir. Ayrıca tüm sigorta ve vergi ödemelerinden muaf tutulmamız gerekir. Devlet özel tiyatrolara sponsorluk teşfik edebilir. Sanat gruplarına sponsorluk giderlerinin vergiden düşülmesi gibi…  BAKANLIK VE BELEDİYELER ÇÖZÜMDEN KAÇTI Harun Güzeloğlu: Aslında tiyatrolarımızın çok büyük bir bölümü birinci dalgaya da hazır değildi. Zaten ağır kira, vergi, SGK gibi ödeme zorunluluklarının altında boğuşuyorlardı. Salgının birinci dalgasından “yaşamsal koşulları” sıkıntıya düşecek kadar etkilenmeyenler ödenekli tiyatrolar ve büyük sponsorları olan ticari tiyatrolardı. Bunları söylerken kimse alınmasın, gerçekleri konuşmadığımız sürece çözüme de yaklaşamıyoruz. Öte yandan sadece gişe geliriyle yaşayan ödeneksiz salonlu- salonsuz özel tiyatrolar ve binlerce tiyatro emekçisi birinci dalganın ekonomik çöküntüsünün altında kalmak üzere. Çok açık söyleyeyim ki, hem bakanlık hem de belediyeler gerçek çözümlerden ısrarla kaçtılar. Para yok dediler, mevzuat uygun değil dediler ve sadece göstermelik popülist adımlar attılar. Bazı çözümler için bizim de içinde olduğumuz kimi girişimler denendi, imza kampanyaları düzenlendi, inisiyatifler kuruldu ama yeterince ortak ve güçlü bir ses çıkarılamadı. Çünkü “Usta” diye tabir ettiğimiz kimi tiyatrocuların Kadıköy Belediyesi’nin düzenlediği şenlikteki çirkin tartışmalara kadar sesi çıkmadı. Açık alanlarda ilan edilen festivallerde de yine “yaşamsal koşulları” etkilenmeyen bu ustalar boy gösterdi. Bu yaklaşım maalesef böyle devam edecek gibi görünüyor. İkici dalgaya hazır mıyız? Elbette bu saçma sapan halimizle hazır değiliz. Bu sebeple ikinci dalga tiyatro dünyamıza onarılması yıllar sürecek hasarlar verecek diyebilirim. La Casa de Papel'in yaratıcısı, karakterlere neden şehir ismi verildiğini açıkladı
La Casa de Papel dizisinin yaratıcısı Alex Pina yeni röportajında karakterlere neden şehir isimleri verildiğini açıkladı. Pina, bir gün bir kişinin üzerinde Tokyo yazan bir tişörtle geldiğini ve her şeyin böyle başladığını söyledi. Dizide büyük soygunu gerçekleştiren karakterler gerçek isimleri yerine Profesör’ün onlara verdiği şehir isimleriyle tanınıyor. Daha önce polis olan ve soyguncuları ele geçirmeye çalışan Raquel Murillo da Profesör’e aşık olarak ekibe katıldığında Lisbon ismini almıştı. Bununla birlikte soygun sırasında Denver’a aşık olan tutsaklardan Monica Gaztambide de ekibe katıldıktan sonra Stockholm ismini almıştı. Pina'nın açıklaması soygun ekibinin şehir isimlerini kullanmalarının ardında yalnızca kimliklerini gizleme ihtiyacının yatmadığına işaret ediyor. Profesör’ün uzun yıllar üzerine çalıştığı soygun planının kilit noktalarından biri ekipteki kişilerin birbirlerini kişisel olarak tanımalarının önüne geçmek ve birbirlerine bağlanmalarını önlemekti. Ancak bu plan soyguna başlamadan çok önce parçalanmıştı. Moskova, oğlu Denver’ı da işe dahil etmişti. Oslo ve Helsinki kuzendi. Tokyo ve Rio arasında da romantik bir ilişki başlamıştı. Profesör’ün kendisi de kardeşi Berlin’i soygunun kaptanı yaparak kendi kuralını çiğnemişti. "URANÜS, MERKÜR VE JÜPİTER OLDUĞUNU BİR DÜŞÜNÜN!" Independent Türkçe'nin Screen Rant'in dayandırdığı habere göre; dizinin olay örgüsünün dışında böyle bir karar alınmasının ardında çok daha rastlantısal bir gerekçe söz konusu. Screen Rant'in haberine göre Lifestyle Magazine’e konuşan dizinin yaratıcısı Alex Pina, karakterler için yaratıcı kod adları bulmayı isteseler de şehir isimleri fikrinin esasen bir tişörtten geldiğini söyledi. Pina şunları söyledi: Diğerlerinin yanı sıra gezegen isimlerini kullanmak gibi bir dizi fikrimiz vardı. Sonra bir gün bir kişi üzerinde Tokyo yazan bir tişörtle çıkageldi ve her şey böyle başladı. Eğer karakterlere gezegen isimleri verme fikrini korumuş olsaydık karakterlerin isimlerinin Uranüs, Merkür ve Jüpiter olmasını bir düşünün! Profesör karakteri açısından düşünülürse, şehir isimleri polisi yanıltmak ve soyguncuların analiz edilmesini zorlaştırmak açısından işlevsel bir göreve sahip. Çünkü kullanılan isimler karakterlerin geçmişine dair herhangi bir bilgiyi yansıtmıyor. Örneğin Oslo ve Helsinki karakterleri Sırp ancak isimleri Norveç ve Finlandiya’nın başkenlerinden geliyordu. Riminili çocuğun hikâyesi
Film festivalleri art arda dizilerek yeni sezonu açıyor. İlki, 3-11 Eylül arasında seyircisine kavuşacak 31. Ankara Uluslararası Film Festivali. Arkadaşlarımız İnci ve İrfan Demirkol’a sevgilerimizle kolay gelsin dileklerimizi sunuyoruz. Festival bu yıl Dünya Sineması bölümünün “Anısına” seçkisinde iki eski dosta da yer vermiş: Eric Rohmer ve Federico Fellini. Rohmer’i Yabancı Dilde En İyi Film dalında Altın Küre adayı ve San Sebastian’da Altın İstiridye ödüllü “Claire’s Knee / Claire’in Dizi” (1970) ile anacağız. Fellini ise Ankara seyircisini 1953 yapımı filmi “I Vitelloni / Aylaklar” ile selamlayacak. “50’li yılların İtalya’sındaki kasvetli sahil kasabalarında yazın gelişini bekleyen ve çalışmayı adeta tabu sayarak günlerini aylaklık ederek geçiren Fausto, Leopoldo, Alberto, Riccardo ve Moraldo adlı beş gencin öyküsünü” anlatan film, En İyi Özgün Senaryo dalında Oscar’a aday olmuş, Venedik Film Festivali’nde Fellini’ye Gümüş Aslan getirmişti. Senaryosu, Nino Rota’nın müziği ve oyuncularıyla akıldan çıkmaz bir filmdir. Üstelik, Fellini için özel bir anlamı var. Çünkü genç Federico da onlardan biriydi aslında: bir aylak, hem bu kasabadan bir an önce kaçmayı hayal eden, hem de ona sonuna kadar sadık bir Riminili. Daha sonra, yönetmeni uluslarası platforma çıkaran ilk filmde, Cannes’da Altın Palmiye alan “La Dolce Vita/Tatlı Hayat”ta (1960) kasabalı genci yeni mekânına, Roma’ya yerleşmiş olarak göreceğiz. “Amarcord”da şairane bir şekilde yeniden yaratacağı Rimini’yi geride bırakmıştır. Yönetmenin favori oyuncusu, hatta alter-egosu, Marcello Mastroianni’nin oynadığı gazeteci Marcello Rubini aracılığıyla ve devasa Anita Ekberg’in aksesuar nevinden katkısıyla, Roma yüksek sosyetesinde geçen bir cinsellik ve ölüm hikâyesi anlatır. Kendi Roma’sını (Fellini Roma, 1972) anlatacağı günler ise, henüz ileridedir. Fellini’nin efsanevi yönetmenliği ve emsalsiz filmlerinin ötesinde benim için de özel bir anlamı vardır. İlk sinema eleştirimi onun bir filmi için, “E la Nave Va/Ve Gemi Gidiyor” için yazmıştım. Bu sinema eleştirmenliği meselesi Enis’in bana attığı bir kazıktır. Yıllar sonra, YKY’de beni bir köşeye çekip, “Sen bu eleştirmenliğe nasıl başladığını hatırlıyor musun?” diye sormuştu. “Tabii hatırlıyorum” demiştim, “Senin yüzünden”. Güldü, biraz da yüzü düştü mü ne? “Ben de unutmuşsundur diye umut ediyordum” dedi. Nasıl unuturum? 1984’teki Sinema Günleri’nde hepimiz (Üç Silahşörler ve D’Artagnan: Enis Batur, Ömer Madra, Oruç Aruoba, ben) filmlere gidiyorduk, onlar sevdikleri filmleri yazıyordu. Ben de kaytardığım için işten atılmayayım diye, Ömer’den “Ve Gemi Gidiyor”u yazmasını rica ettim. Anlaşmamıza göre o yazacak, benim imzamla çıkacaktı. Ama akşam bu öneriye evet diyen Ömer sabah böyle bir şey yapamayacağını söyledi, “Sen yaz,” dedi. “Kim, ben mi, ne haddime?” demeye kalmadan, Enis beni Milliyet’in 4’üncü katına kapattı, derhal yazmamı emretti. Geri zekalı olup olmadığımı sordu, aşağılık kompleksim olduğunu zaten biliyormuş. Lafın kısası, sinema yazarlığına metazori olarak başladım. 52’nci SİYAD Ödülleri'nde ‘Kız Kardeşler’ fark yarattı
52. Sinema Yazarları Derneği (SİYAD) Ödülleri sahiplerini buldu. Emin Alper’in yazıp yönettiği Kız Kardeşler filmi, En İyi Film dahil sekiz ödüle layık görüldü. 2019 Türkiye Sineması’nın en iyilerinin SİYAD üyelerinin oylarıyla belirlendiği ödüllerde Kız Kardeşler’i, Serhat Karaaslan’ın ilk uzun metrajı Görülmüştür iki ödülle izledi. Kraliçe Lear, Küçük Şeyler ve Sibel de birer ödül kazandı. ÖDÜLLERİNİ KADINLARA ADADILAR Görülmüştür’deki performansıyla En İyi Yardımcı Kadın Oyuncu seçilen Füsun Demirel, teşekkür konuşmasında ödülünü “kadınlar bu ülkede artık öldürülmesin, kadınlar artık şiddet görmesin diye mücadele veren binlerce kadın yoldaşına” adadı ve sözlerini “kadın mücadelesini kazandığımızda, İstanbul Sözleşmesi gerçek anlamda yaşama geçtiğinde bu ödülümüz taçlanacak” diyerek bitirdi. Kraliçe Lear ile En İyi Uzun Metraj Belgesel Ödülü’nü kazanan Pelin Esmer de ödülünü “katledilen kadınlara ve Osman Kavala gibi hukuk dışı sebeplerle özgürlüğü alınanlara” adadı. En İyi Fantastik Film Ödülü’nü Cadı Üçlemesi: 13+ adlı kısa filmiyle kazanan Ceylan Özgün Özçelik ise çocuk istismarına vurgu yaptığı mesajında “Kız çocukları yarının anneleri değildir. Kız çocukları çocuktur” dedi. Görülmüştür ile En İyi İlk Film Ödülü’nü kazanan Serhat Karaaslan, Barış için Akademisyenler metnine imza attığı için Kültür Bakanlığı’ndan filmine destek alamamış olduğunu söyleyerek “Bakanlığın sinemacıları bu şekilde cezalandırmasının” son bulması çağrısı yaptı. ÖDÜLLERİN LİSTESİ 52. SİYAD Ödülleri’ni kazananların tam listesi şöyle: En İyi Film: Kız Kardeşler En İyi Yönetmen: Emin Alper – Kız Kardeşler En İyi Senaryo: Emin Alper – Kız Kardeşler En İyi Kadın Oyuncu: Damla Sönmez – Sibel En İyi Erkek Oyuncu: Alican Yücesoy – Küçük Şeyler En İyi Yardımcı Kadın Oyuncu: Füsun Demirel – Görülmüştür En İyi Yardımcı Erkek Oyuncu: Kubilay Tunçer – Kız Kardeşler En İyi Görüntü Yönetimi: Emre Erkmen – Kız Kardeşler En İyi Müzik: Giorgos Papaioannou Ve Nikos Papaioannou – Kız Kardeşler En İyi Kurgu: Çiçek Kahraman – Kız Kardeşler En İyi Sanat Yönetimi: Osman Çankırılı – Kız Kardeşler Ahmet Uluçay En İyi İlk Film Ödülü: Görülmüştür Gıovannı Scognamıllo En İyi Fantastik Film Ödülü: 13+ – Ceylan Özgün Özçelik En İyi Uzun Metraj Belgesel Ödülü: Kraliçe Lear – Pelin Esmer En İyi Kısa/Orta Metraj Belgesel Ödülü: Gulyabani – Gürcan Keltek En İyi Kısa Film Ödülü: Ablam – Burcu Aykar Onur Ödülleri: Zuhal Olcay; Thomas Balkenhol Emek Ödülleri: Coşkun Aral; Prof. Sami Şekeroğlu Sinema Tv Merkezi’ne Emek Vermiş Sinema Televizyon Bölümü Mezun Ve Öğrencileri En İyi Yabancı Film: Parazit – Bir Film (İthalatçı) Bakan Ersoy, Galata Kulesi'ndeki hilti tahribatını savundu
Kültür ve Turizm Bakanı Mehmet Nuri Ersoy, Galata Kulesi'ndeki restorasyon rezaletini "Yapılan işlem doğru, kullanılan ekipman yanlış," diyerek savundu. Galata Kulesi'nde hilti ile duvarlara kırma işlemi uygulanmış, restorasyon görüntüleri büyük tepki çekmişti. "Galata Kulesi'nde bizimde hoş bulmadığımız bir fotoğrafla gündeme geldi. Ama tek bir kare ile yorumlamanın çok hakkaniyetsiz olduğunu belirtmek istiyorum," diyen bakan Ersoy, şöyle devam etti: "Özellikle çatı kısmında özellikle o külah kısmı tamamen betonarme hale getirilmiş. Anıtlar Kurulu kararına istinaden çalışma başlıyor. Önce bir raspa yapılıyor sonradan yapılan eklentiler oradan çıkartılıyor. Çürütme ve tümleme dediğimiz bir terim var. Beton orijinal yapıyı çürütüyor. Duvarın belli bir kısmı gitmiş ve tümlerken inşaat demiri betonla yapılmış. Anıtlar Kurulu 'bunu al' diyor. Daha özgün malzeme ile onu tümlüyorsunuz. Yapılan işlemlerde bu aslında. Yapılan işlem doğru kullanılan ekipman yanlış. Bir sertifika programı da bu restorasyonlar için hazırlıyoruz." Restorasyon programı hakkında bilgi de veren Ersoy, "Hem bu restorasyon ihalelerine girecek müteahhitlere belli belglerin verilmesi, hem onların ustalara ve işçilere belli sertifikaların verilmesi, hem restorasyonla ilgili eğitimlerin de verileceği bir sertifikasyon sistemi üzerinde çalışıyoruz. Önemli olan tabi ceza keserseniz bu tür olaylarda ama önemli olan bunları önlemek. Bunun içinde eğitim ön plana çıkıyor. Bu nedenle bir sertifikasyon süreci de başlatıyoruz." dedi. GALATAPORT AÇIKLAMASI Tartışma yaratan Galataport projesine de değinen Ersoy, "Beyoğlu Kültür yolu Galataport'la gündeme gelmiş bir konu. Galataport ve Atatürk Kültür Merkezi iki uç noktası. Galataport'ta tabi cruise operasyonları ertelendi ama önümüzdeki yıl inşallah hizmete girecek. Galataport da inşallah önümüzdeki yıl hizmete girecek ve buradan başlayarak Beyoğlu Kültür Yolu projesi hayata geçecek. Eski kültür hayatını Beyoğlu'na getirmeyi amaçlayan bir çalışma. Galata Kulesi meydanının da kültür meydanı haline getirmeyi amaçlıyoruz." ifadelerini kullandı. Gitarist Soner Egesel hayatına son verdi
Türkiye’nin önemli klasik gitar ustalarından, Hacettepe Üniversitesi Devlet Konservatuvarı Gitar Sanat Dalı Öğretim Görevlisi Soner Egesel vefat etti. Egesel’in Bartın’da kaldığı otel odasında geçirdiği bunalım sonucu hayatına son verdiği öğrenildi. SONER EGESEL 1968 doğumlu Egesel, bir dönem klasik gitar aleminde büyük ses getiren Bilkent Gitar Üçlüsü’nün üyesiydi. Soner Egesel, ilk hocası Gürsel Süer‘in yönlendirmesiyle ODTÜ Klasik Gitar Kulübü ve Bilkent Üniversitesi Müzik ve Sahne Sanatları Fakültesi’nde Ahmet Kanneci’nin öğrencisi oldu. Lisans öğrenimini Polonyalı gitarist Ireneusz Strachocki ile “Yüksek Onur Derecesi” alarak Bilkent’te tamamladıktan sonra gene Bilkent MSSF’nde 1996’da Yüksek Lisans, 2000’de Sanatta Yeterlik Programı’nı bitirdi. 2001’de Yardımcı Doçent unvanını aldı ve Mimar Sinan’da bir süre hocalık yaptıktan sonra Ankara’ya dönerek Hacettepe Üniversitesi Ankara Devlet Konservatuvarı’nda çalışmaya başladı. Bir süre Gitar Sanat Dalı Başkanlığı yaptı. 1987-2001 yılları arasında, Kağan Korad ve Kürşad Terci ile kurdukları “Bilkent Gitar Üçlüsü”yle yurt içi ve yurt dışında çok sayıda konser ve festivallere katıldı. Çeşitli dönemlerde çalıştığı isimler arasında Leo Brouwer, Costas Cotsiolis, Hubert Kappel, Marco Socias gibi ustalar bulunuyor. Bir dayanışma albümü: Umut denizine atılan ‘Olta’
IŞIL ÇALIŞKAN Peyk grubundan İrfan Alış’ın fikrini ortaya attığı dayanışma albümü ‘Olta’nın ilki yayınlandı. Tüm geliri salgın sürecinde işleri kesintiye uğramış bağımsız müzisyen ve sahne emekçilerine verilmek üzere hazırlandı. 12 şarkıdan oluşan albümün ikincisinin 4 Eylül’de, üçüncüsünün ise 4 Kasım’da çıkması planlanıyor.  Albümde Peyk’in Metin Önderoğlu’yla yaptığı ‘O’, Barış Çapkın’dan ‘Son Sözüm’, Asfalt Dünya’dan ‘Sal’, Deniz Perhan’dan ‘Maria Puder’, Başıbozuk’tan ‘Kalan’, Eren Okur’dan ‘Karantina’da Rampada’, Alp Yenier’den ‘Burdayız Şimdi’, No Land ve İsimsiz Orkestra’dan Peyk şarkısı yorumu ‘Sulu Şaka’, Faruk Değirmenci’den ‘İki Yıldız’, Stephan Brumberg’ten ‘The Missing Piece’, Sinağrit Baba’dan ‘Tanzanya İptal’ ve Cihan Sevil’den ‘Âşık Olma Sakın’ var.  İrfan Alış ile dayanışma projesini konuştuk. ► Ne amaçlıyorsunuz ‘Olta’ ile? Aslında amaçlamak yerine hayal kuruyoruz diyelim. Gelin birlikte hayal edelim. Onlarca albüm yayınlasak böyle imece sistemi ile ve bu yıllarca devam etse ve kendi fonumuzu yaratsak. Zor durumda olan ve hayatını sürdüremeyen insanlara yardım etsek…  Pandemiyse pandemi, o bitince mesela müzisyenlere stüdyo desteği, konser, kayıt olanakları, bunları sağlayacak bir kooperatife evrilsek diye hayal ediyoruz. Şu an yoğurt çalıyor gibi görünüyor olabiliriz ama bu işler belli olmaz. Çünkü şarkılar yağmur gibi geliyor. 40 şarkı oldu şu an ve insanlar bu bağımsızlık fikrini sevdi. Olta adı altında bin şarkı yayınlasak ve bunun gelirlerini sadece müzisyenlerin ve emekçilerinin, stüdyoda çalışanların, sesçilerin hatta müzik yazanların dertlerini çözmek için kullansak...  ► Peyk’in buradaki rolü nedir? Yıllardan beri bağımsız müzik oluşumu kurma peşindeyiz. Adaletsiz bir müzik sistemi var. “Kendimizi korumalıyız, dayanışma olmadan bunu başaramayız” dedim. İstersek binlerce şarkı üretebiliriz… Bu gücü neden kullanmayalım… Ağlayıp devletten yardım beklemenin âlemi yok. Yapmadılar, yapmayacaklar. Başımızın çaresine bakmak zorundayız. Grup arkadaşlarıma açtım konuyu sonra daldık işin içine.  ŞARKILARIMIZI DAYANIŞMAYA BAĞIŞLIYORUZ  ► Peki dinleyici bu noktada nasıl katkı sağlayabilir? Dinleyici dinlesin, paylaşsın, sevsin katılsın sadece bu. Biz bağış almıyoruz, şarkı yayınlıyoruz. Şarkılarımızı bu dayanışmaya bağışlıyoruz. Onlar da dinliyor, paylaşıyor. O kadar basit.  ► ‘Olta’ demenizin ardında bir mânâ yatıyor mu? Bir dinleyiciden geldi bu fikir. Sonra mottomuzu yazdık. Umut denizine atılmış bir olta şeklinde.  SANSÜR YOK, TARZ AYRIMI YOK  ► Albümde yer alan sanatçılar ve şarkılar neye göre belirleniyor? Teknik olarak kalitesi yüksek olması ve biraz kayıt ve mix’e dikkat edilmiş olması gerekiyor. Bir tek gitar çalınmış ev kaydını kenarda bırakmak zorunda kaldık. Müzikte kalite olmalı ama sansür yok, tarz ayrımı yok. Ben beğendim o beğenmedi yok, yayınlıyoruz yani. Arkadaşlarımıza çoğu fikrimizi söylüyoruz. Kimisine yardım ediyoruz daha güzeli olsun diye ama bir seçme kurulu yok. Biz bu işin patronu değiliz onlarca insanız mailleşiyoruz. Zaten beklentisi yok ki insanların, canının istediği müziği yapıyor.  ► Özellikle şu günler dayanışmanın önemini bir kez daha hatırlattı. Dayanışmanın önemini sizden dinleyelim… Dayanışma o kadar çok önem kazandı ki şu dönemde. Yalnızız, eğer dayanışmadan yaşarsak çaresiziz. Bir şeyler yapmak için sadece birbirimizle iletişime geçmeli ve olumlu düşünmeliyiz. Hayat olumsuz ve sıkıcı. Bunu aşmak için kendimizi çaresizlikten uzak tutmalı ve üretime dönmeliyiz. Özellikle müzik insanlarının buna ihtiyacı çok büyük. Eğer dayanışmayı bırakırsak bunu atlatmak mümkün değil. Kendimizi düşünerek bir yere varamadık yıllarca. Bunu toparlayacağız. Her şeyi tekrardan örgütleyeceğiz. Meslek birliklerini, diğer insanlara şunu diyeceğiz. Biz az değiliz, yalnız değiliz, kendi işimizi kendimiz görürüz. Hakkımızı koruruz, arkadaşımızı muhannete muhtaç etmeyiz.  EGOMUZA MAĞLUP OLURSAK GELECEK KARANLIK  ► Salgın, güvencesiz olan müzik dünyasında birçok gerçeği ortaya koydu. Siz nasıl görüyorsunuz? Salgın müzisyenlerin hayatlarını rezil etti. Müzik insanları artık mahvoldular ve insanlar sokaklara düşmek üzere. Evinden atılanlar, annesinin evine taşınanlar, alet edevatını satanlar… Korkunç bir durumdalar. Devlet ortada yok, konserler yasak. Ama 350 bin kişinin toplanması serbest. Okullar açılıyor, düğünler halaylar gırla. Konserler yasaklı ama AVM’ler açık. Herkes işinde gücünde. Kimse bir önlem almıyor. Neden? Çünkü devlet biz yok sayıyor, bizden hoşlanmıyor. Onların sanatçıları var. Biz onlar için yokuz. Gelecek içinde ümit yok. Bir şekilde ayakta kalmayı deniyoruz, uğraşıyoruz ama çok fakirleştik. Toparlanacağız elbet ama kolay olmayacak. Bu yaptığımız şey aslında bunun başlangıcı. Binlerce şarkı yapabilir bu ülkenin bağımsız sanatçıları. Düşünsene veriyorsun bir tek şarkı, onu bağışlıyorsun. Bunu on bin kişi yapsa kendi sorunlarımızı çözecek paramız olur. Böyle sadaka gibi para verilmez insanlara sadece. Pandemi için yiyecek verdik tamam. Fatura ödedik ama işlerini kaybeden insanlara iş alanı açmalıyız. Mesela çalışmayan kapanan stüdyoları destekleriz ya da kapanan barları ama ilk önce bu albüm zincirini arttırarak devam etmeliyiz. Anlamamız lazım bize bizden başka kimse yardım edemez. Gelirler denetlemek için insanlara bir program vasıtası ile ulaşacakları bir sistem öngörüyoruz. Her şey açık olmalı.  Gelecek bize bağlı. Organize şekilde çalışırsak birbirimize yardım edersek çıkarız bu işten ama egomuza mağlup olursak gelecek karanlık. Büyük Kurosawa büyüsü
Bundan 7-8 yıl kadar önce, derslerimden birini seçmeli aldığını söyleyen bir inşaat öğrencisi odama geldi. Söz konusu ders, öğrencilerin bir film fikrini baştan sona gerçekleştirmesi (öykü-senaryo-yapım-yapım sonrası) gereken uygulamalı bir dersti. Hayatında doğru düzgün fotoğraf bile çekmemiş, daha önceki derslerde verilen eğitimi almadığı için temel teknik ve teorik bilgilerden yoksun bu inşaat öğrencisiyle farklı bir ders işlemeye karar verdim. Odamdaki kocaman Ran (1985) afişini göstererek, Japon yönetmen Akira Kurosawa’nın bu filmini bulup izlemesini söyledim. Delikanlı hevesle atıldı, “Karate filmlerini çok severim zaten hocam!” dedi.   Orada bir süre ağzım açık kala kalmış olmalıyım, çünkü ‘Japon filmi’ dendiğinde aklına sadece karate filmleri gelen biriyle ilk kez karşılaşıyordum. Neyse, Ran’ın Japon ortaçağına yerleştirilmiş bir Shakespeare uyarlaması olduğunu, karatenin ‘k’sini bile barındırmadığını söylemedim, filmi seyredip bu bilgiyi kendi kendine bulması daha iyi olacaktı. “Filmi izledikten sonra, Shakespeare adlı bir yazar var, onun Kral Lear isimli kitabını alıp okuyacaksın. Bu iki yapıt arasındaki benzerlik ve farklılıklarla ilgili bir çözümleme yapmanı istiyorum.” Delikanlı ödevi büyük bir hevesle kabul edip gitti. ***  Akira Kurosawa, ‘sinema tarihinin en büyük yönetmenleri’ listesinde benim için daima ilk 10’da yer alan büyük bir ustadır. Sadece adları geçtiğinde bile sinemaseverleri huşu içinde bırakan Rashomon (1950), Yedi Samuray (1954), Dersu Uzala (1975), Kagemusha (1980) gibi inanılmaz filmler yapmıştır. Tahtını üç kızı arasında paylaştırıp rahat bir emeklilik yaşamanın hayalini kuran Kral Lear’ın trajik hikâyesini Japon derebeyi Hidetora ve oğullarına uyarladığı Ran, sinemadan önce resimle uğraşmış Kurosawa’nın geleneksel Japon minyatürlerini kamerayla nasıl çizebildiğini gösteren bir başyapıttır. Ran’ı neredeyse 30 yıl önce, İzmir Türk-Amerikan Derneği’nin sinema salonunda izlemiştim. Ama nasıl bir macerayla! İki gün boyunca, filmi seyretmek için gittiğim her seanstan elim boş döndüm çünkü salonun girişinde benden başka bekleyen olmuyordu. Kordon’daki birahaneler doluydu ama Ran seansları bomboştu -şimdi nasıl olduğunu bilmiyorum ama o zamanlar İzmir böyleydi. Sonraki yıllarda da, bırakın seyirci bulmayı, İzmir sinemalarının gösterim programında yer bile bulamayan Germinal (1993), In the Name of the Father/Babam İçin (1993) gibi birçok filmi izleyebilmek için kalkıp Ankara’ya gitmem gerekmiştir.  Sinemanın yetkilileri tek kişi için projektörü çalıştıramayacaklarını söylüyordu. Sonunda dayanamayıp çok sayıda arkadaşımı filme davet ettim. Bugün bile minnetle andığım bu ‘gelebilenler’ sayesinde Ran’ı izledim. Sonraki birkaç gün içinde filmi bir kere daha seyretmeyi başardım; her bir karesini beynime kazıyarak, sinemanın ne demek olduğunu orada yeniden öğrenerek...  Film gösterimden kalkarken de, yetkililerden rica minnet, afişlerden birini almayı başardım. 20 yıl sonra filmi bir inşaat öğrencisine ödev olarak verirken gösterdiğim Ran afişi odur işte.  ***  BirFilm ve Başka Sinema sayesinde Ran yeniden gösterime girdi. Geçen hafta, oğlumla beraber bir gece seansında Ran’ı yeniden izledim. Elimde DVD’si var ama 15 yaşındaki delikanlının bu başyapıtı beyazperdede seyretmesini istedim.   162 dakika boyunca perdeye kilitlendik. Filmi beşinci defa değil de ilk kez seyrediyormuş gibiydim, Kurosawa’nın üç oğul için üç renk üzerinden kurduğu sembolik yapıya hayranlıkla bakakaldım. Sonra inşaat öğrencisinin teslim ettiği ödevi anımsadım. Uzakdoğu sinemasını 20 küsur yaşına kadar karate filmlerinden ibaret sanan bu genç, beklemediğim kadar iyi ve satırlarından heyecan sızan bir çözümleme çalışması sunmuştu.   ‘Büyük Kurosawa büyüsü’nün insanlar üzerindeki etkisi işte böyle dönem dönem ortaya çıkıyor, büyülüyor, değiştiriyor. “İşte öylece göğe bıraktım”*: Tataryen Lokman’ın ilk şiir kitabı
YUSUF ALPER Son yıllarda şiir yayın dünyasına hızla giren genç bir kadın şair olarak kendini oluşturdu, var etti. Meseledir. Bu Necatigil’in, Metin Altıok’un ilk şiir kitabındaki 8 şiir için yazdığı “meseledir” den farklıdır. Elli yıl kadar önce genç bir şairin dikkat çekmesi ve bir ustaya böylesine övgü dolu bir cümle kurdurması daha kolaydı. Ama artık dönem değişti. İşte Tataryen Lokman da son yıllarda dikkati çeken genç kadın şairlerden biridir. Şiirlerinin niteliği dikkatli okurun gözünden kaçmadı. Bu ilk kitabın niteliksel, estetik düzeyini yakalamak meseledir, diyorum. Yılın en iyi kitaplarından biri olduğunu rahatlıkla söyleyebiliriz. Toplumcu diyebileceğimiz bir bakış açısıyla yazıyor. Ancak asla bağırmıyor. Genellikle örtük, imgesel, simgesel olanaklardan da yararlanarak şiirlerini oluşturuyor. Kitabın birinci bölümü özellikle sıkı, imge yoğun şiirlerden oluşurken ikinci bölümü toplumculuğun ve ülke sorunlarının işlendiği daha açık, yalın şiirleri içeriyor. Üçüncü bölümse daha yoğun, az konuşan, az sözcükle çok şey söyleyen kısa dizelerle oluşan daha kısa şiirleri kapsıyor. İlk bölümden dizeler alalım: “Adımı unuttuğum gün. Silinir/İzler de anılarından sözcüklerin./Boşalır kara bir yağmur. Tuhaf/Seslerle adımı ünleyen harflerin/Belleğine. Nerdesin Tataryen?” (sf.9) Bu dizeler, oldukça romantik bir tutumla geçmişe bakan, hüzün verici bir takım şeyleri çağrıştırmaktadır. Son dizede hüzünle sorar “Nerdesin Tataryen?” Şiirin bütününe de bu duygu egemen. Sonrasında “saatler yamulur, rüyalar kahverengidir, mavi unutulur, gömülür sardunya pembe saksısına, kahkaha takılır kalır bahçe kapısına… Yine romantik, lirik, hüzünlü söyleyiş sürmektedir. Geçmişin acıları salınmakta, saatler eridikçe gece karanlığını ağıza akıtmaktadır. Soylu, imgesel ve simgesel anlatımın çok iyi örnekleridir bunlar. Aslında temel duygu arkada fon olarak var olan hüzündür. “Acıyı kalbiyle diken, eski/Bir terziydim ben. Kesip/Biçerdi gövdemi makaslar/Alır götürür dikerdi bir ip/Ayrılan ne varsa son kez/Bir kumaştan bir başka kumaşa!” (sf.11): Çok ilginç ve çarpıcı bir dizeyle başlıyor şiir. Makas kendine dönüyor. Kimin, kimlerin makasları? Çocukluğun sıkıntılı etnik vb. sorunlarının da makasları var mıdır? Dış dünyadan olmasa bile ev içinden sıkıntı veren makaslar çalışıyor olabilir. Kimin ipi, iğnesi dikişi sağlıyordu? Tabii ki bir biçimde dikiliyordu ki şair karşımızda olgun ego kimliği, süperegosuyla vicdanlı bir birey olarak bu üst düzey şiirleri yazıyor. Üşüyen acılar mıdır yoksa acılar içinde kimsesiz çocuk/lar/mudur? “Cemal Süreya dememiş miydi?:” Şairin hayatı şiire dahildir”. Lokman’ın şiirleri yaşayan insanın şiirleri. Acısıyla, sevinciyle, hüznüyle, çocukluk anılarıyla… “Bir kuş, alıp başını gider. Uğultu/Kör eder gecenin güneşlerini. İntihar/Bir deniz gibi kendine çekilir/İnce bir yağmur başlar gözlerinden!” (sf.15): Kitabın en romantik, lirik şiirlerinden biri, “Sen Dağları” dır. Güncel, yakın zaman aşkını, acısını lirik, ekonomik, esetik bir dille sunmaktadır. Dize tekrarı şiire güç vermektedir. Tataryen Lokman’ı Türk Şiiri içinde konumlandıracak olursam; özellikle şiir işçiliği yoğun büyük ustaların izinde olduğunu söylemek olası. Bunlar; Sabahattin Kudret Aksal, Behçet Necatigil, Dağlarca, Oktay Rifat ve M. C. Anday (son dönemleri tabii). Özellikle ironisiyle Metin Eloğlu’yu da eklemek gerek. Bu da demektir ki Türk Şiirinin ana damarının sürdürücüsü bir genç şair. Özellikle kitabın 2. Bölümünde güncel iktidara yönelik açık öfkenin egemen olduğu şiirler de var. Bu bölümün en önemli şiirlerinden biri “Kör Klavuz”dur. Toplum sorunlarının dile getirildiği bu şiirde imgesel dilin nasıl nitelikli bir biçimde kullanılabildiğini ve kullanış ustalığını görüyoruz. “Kalbim! Kalbim çok eskilerde/Buz tutmuş Afrikalı bir çocuk!” (sf.32)Şair ülke sorunlarından dünya, evren sorunlarına geçişin şiirlerini sürdürüyor.“İpliğiyle kederin/Dikilmiş/Bir kadın geceye;//Anılar/Penceresinden/Sarkmış çığlığı!” (sf.50):Derinlerden bir çığlık. Şair mi? Geçmişi mi? Yoksa her gün bıçaklanan, kurşunlanan kadınlar mı? Belki hepsi. Bu ortamda kadınlara yapılan zulmü içinde duymayan insan(sa eğer) alçaktır. Şair(se gerçekten) alçağın alçağıdır. Korkunç bir çağda yaşıyoruz. Her sorunla birlikte kadın öldürümleri de bitecek. Her şey birbirine diyalektik olarak bağlıdır. Böyle biline… *Tataryen Lokman. Yazılı Kağıt Yay., Ankara , 2020. Ah şu şöhret merakı!
First Lady’miz, Hint sinemasının ünlü oyuncusu Amir Khan’ı ‘Prezidansiyel Rezidans’ ta kabul etmiş geçen gün. Umarım, sinemamız adına hayırlı bir görüşme olmuştur… Saray’ın şöhret merakı yeni bir şey değil. Emel Sayın’dan Engin Altan Düzyatan’a, az mı ‘sanatçı’ ağırladılar Beştepe’de ya da Dolmabahçe’de. “Yeditepe Konserleri” bile düzenlediler, Corona günlerinde sıkıntı çekmesinler diye… Ama Allah var, onlar da bu ilgiyi karşılıksız bırakmayıp, Reis’e her fırsatta destek sunmaktan geri durmadılar. Bu şöhret merakı yalnızca Saray’a özgü bir özellik değil, ne yazık ki. Muhalefetin amiral gemisi CHP de bu şöhret merakından muzdarip. Her seçim öncesi, bazı popüler oyuncuların adları dolaşır kulislerde. Sonra, bir-ikisini listelerin seçilemeyecek yerlerinde görürüz… Ercan Karakaş’ın Genel başkan Yardımcısı olduğu dönemde verimli çalışmalar yapan Kültür Sanat Platformu ise Karakaş’tan sonra uzun ömürlü olmadı, olamadı… Yerel yönetim seçimlerinde sağlanan başarı yeni bir heyecan yaratabilirdi; öyle olmadı. CHP’nin kazandığı kentlerde sanat adına olumlu adımlar atılacağını umut eden sanatçıların beklentileri karşılanacağa benzemiyor. Ankara Büyükşehir’de yaprak kımıldamazken, İzmir popüler bir yazarı -Sunay Akın- danışman yaptı. İstanbul Büyükşehir Belediye Başkanı Ekrem İmamoğlu ise, seçim öncesi sanatçılarla yaptığı toplantıda, kültür-sanat politikasını sanatçılarla birlikte oluşturma sözü vermişti. Toplantıda, sanat alanında ‘popülizm’in en önemli tehlike olduğunu vurgulayan bir konuşma yapmıştım. Başkanın iletişim danışmanları bu politika önerisini doğru bulmamış olmalı ki, tercih ‘popülizm’den ve meşhurlardan yana oldu. İmamoğlu’nun İstanbul Büyükşehir Belediyesi sanat kurumlarına yaptığı ve genellikle olumlu karşılanan atamaların ardından, İstanbul Büyükşehir Kent Konseyi kuruldu (Ekim 2019). 42 asil, 42 yedek üyeden oluşan Konseyde iki de sanatçı vardı: Demet Evgar ve Mert Fırat. Şubat 2020’de, İmamoğlu’nun seçim vaatleri arasında yer alan bir Sanat Meclisi / Platformu’nun kurulması amacıyla ‘İstanbul Kültür Sanat Platformu Oluşum Çalıştayı toplandı. Yüze yakın sanatçı ve sanat kurumu temsilcisinin katıldığı toplantıda, karşılıklı iyi niyetlerin dile getirildiğini biliyoruz. Ama, hafta içinde açıklanan İstanbul Kültür Sanat Platformu Danışma Kurulu üyeleri sanat dünyasında düş kırıklığı ve kızgınlıkla karşılandı. Platform ile Danışma Kurulu’nun görev ayrımı yeterince yapılamamış olmalı ki, Platform üyesi olmaları doğal karşılanacak tiyatro sanatçısı ve girişimci Mert Fırat, müzisyen Harun Tekin ve sunucu, dublaj sanatçısı, yazar Yekta Kopan’ı Danışma Kurulu’nun 11 üyesi arasında gördük. Mesleklerini aktif olarak yapan sanatçılar yerine, bu alanlarda yetkinliği tartışma götürmeyen sanat eleştirmenlerinin görevlendirilmesi daha doğru olmaz mıydı? Sayın Başkan, “Kimi koysam eleştiri alacaktı” diyebilir. Ama bu, ‘çıkar çelişkisi’ ilkesini gözden kaçırmak olur. Yani, masanın iki tarafında birden (hem yarışmacı, hem seçici) olamazsın… Yayıncılar Meslek Birliği Başkanı Kenen Kocatürk’ün doğru bir tercih olduğu düşünüyorum. NTV’deki popüler kültür programlarıyla tanınan Levent Erden’in kamucu bir anlayıştan çok post-modernizme yakın duran görüşleri Kurul’un çoksesliliğine katkı sağlayabilir belki. Ama, Akbank Sanat, Contemporary İstanbul gibi çeşitli kurumların küratörü Hasan Bülent Kahraman (istifası doğru bir karar olmuş) ve İKSV Kültür Politikaları çalışma direktörü Özlem Ece’nin görevlendirilmelerinde ‘çıkar çelişkisi’ gözetilmemiş. Kapatılan ‘Today’s Zaman’ın sanat eleştirmeni Rümeysa Kiger ve profesyonel rehber, seyahat yazarı Saffet Emre Tonguç’un bu Kurulda olmalarına anlam vermek güç. Belli ki, liyakat yerine, dost-ahbap tavsiyeleri geçerli olmuş… İBB’nin icra organlarının Danışma Kurulu üyesi olması gerekli miydi, kuşkuluyum. Sinemadan bir üye olmaması da anlaşılır gibi değil. Sonuç olarak, ‘popülizm’in İBB’nin sanat politikasına damgasını vuracağını… söylemeye de dilim varmıyor, ama… Bir alıştırmadır umut
Turgut Uyar 1950’li yıllarda yayınlamaya başladığı şiir kitaplarıyla edebiyatımızdaki yerini aldı. Edip Cansever, İlhan Berk, Cemal Süreya ve Ece Ayhan gibi şairlerle birlikte İkinci Yeni şiirinin önde gelen isimlerinden biri oldu. Özellikle kent insanın gündelik hayatında yaşadıklarını ince gözlemleriyle şiirleştirmesindeki başarı, onun ayırt edici özelliklerinden biri olarak görüldü. Modern insanın yabancılaşmasını, trajedisini ve yalnızlığını dile getirdi. Şair, Dünyanın En Güzel Arabistan’ı, Her Pazartesi, Tütünler Islak ve Divan gibi edebiyatımızda ses getiren kitaplara imza attı. 1985 yılında aramızdan Uyar, Göğe Bakma Durağı, Acının Coğrafyası, Umuttur ve Geyikli Gece gibi unutulmaz şiirleri edebiyatımıza kazandırdı. Şair, 1963 Yeditepe Şiir Armağanı, 1975 Türk Dil Kurumu Çeviri Ödülü, 1983 Behçet Necatigil Şiir Ödülü ve 1984 Sedat Simavi Vakfı Edebiyat Ödülü’ne sahipti. Ölüm yıldönümünde birçok isim, kurum ve dergi Turgut Uyar’ı şiirleriyle birlikte andı. TAKSAV: Turgut Uyar’ı ölüm yıldönümünde saygıyla anıyoruz. Ayrıntı Yayınları: “Umut kaçınılmaz gerçektir çünkü/Biri Asya’da biterken sözgelişi, Şili’de öbürkü başlar.” İkinci Yeni şiir akımının öncülerinden Turgut Uyar’ı saygıyla anıyoruz. Wannart: “Tarihe gömülen koca koca atlar/Tarihe gömülür o kadar” İkinci Yeni’nin kırılgan şairi Turgut Uyar'ın 35. ölüm yıl dönümü. Sevgi ve özlemle anıyoruz. Veronika Dergisi: “Ben bir gün giderim ki neyim kalır/Eksik bıraktığım her şeyim kalır.” Turgut Uyar’ı ölüm yıl dönümünde saygıyla anıyoruz. Özgür Özel: İkinci Yeni akımının en önemli isimlerinden, şiirimize geniş bir perspektif kazandıran büyük şair Turgut Uyar’ı ölüm yıldönümünde saygıyla anıyorum. GEYİKLİ GECE Ama ne varsa geyikli gecede idi Bir bilseniz avuçlarımız terlerdi heyecandan Bir bakıyorduk akşam oluyordu kaldırımlarda Kesme avizelerde ve çıplak kadın omuzlarında Büyük otellerin önünde garipsiyorduk Çaresizliğimiz böylesine kolaydı işte Hüznümüzü büyük şeylerden sanırsanız yanılırsınız Örneğin üç bardak şarap içsek kurtulurduk Yahut bir adam bıçaklasak Yahut sokaklara tükürsek Ama en iyisi çeker giderdik Gider geyikli gecede uyurduk  Red Hot Chilli Peppers'ın eski gitaristi Jack Sherman yaşamını yitirdi
‘Athena Gökhan’dan Berat Albayrak’a ekonomi dersi: Her ürün dolara bağlı
Müzik dünyası ikinci dalgada boğulur
Işıl Çalışkan Salgının müzik dünyasında açtığı yara derinleşiyor. İkinci dalga uyarıları gelirken müzik dünyasının ikinci dalgaya hazır olup olmadığını sorduk. Selen Gülün, Harun Tekin, Doğan Duru ve Ece Ulusum cevapladı. YENİK BAŞLIYORUZ Doğan Duru:  Müzik dünyası ikinci dalgada boğulur. Dalga bilmediğimizden veya alışık olmadığımızdan belki, etkisini daha çok korku olarak gördüğümüz ve ilk zamanlarda sağlığımızı öne koyduğumuzdan işlerimizi güçlerimizi çok düşünmediğimiz bir bölümle başladı. Sonra zamanla durumun vahameti ortaya çıktı. O zamandan bugüne neredeyse hiç destek görmeyen, hiç çözüm üretilmeyen sektörlerin (ki bence sektörcük) başında geliyor bizimki. Sırada ikinci dalga var. Birinci dalgadan yenik çıkan biz olduk, ikinci dalgaya da öyle başlıyoruz. Online işler deneniyor ama içinde komiklik yoksa izlenme sayıları ilgi çekici olmuyor. Herkes gerçek sahne ve seyirci ilişkisini bekliyor. Zaten işin içinde sadece müzisyenler yok. Bu sektörden birçok insan ve meslek grubu geçimini sağlıyor. Benim umudum yok. Kültür Bakanlığı karşısında tek muhatap olabilecek kurumlar ortada, onları da eleştirince bozuluyorlar. Belki de ellerinde değil, çabalasalar da çözemiyorlar. Bunu bilemiyorum. Ama ikinci dalga sonrası göreceğiz ki finalde Covid kazanmış olacak. Umarım yanılırım. NASIL AYAKTA DURACAĞIZ! Selen Gülün: Pandemi dönemi boyunca gördük ki müzik sektörü organize hareket edebilmekten çok uzak. Müzisyenler işsiz kaldığı 6 ay boyunca devletten ve özel sektörden destek göremedi. Şikâyetler ciddiye alınmadı. Sosyal medyayı genellikle durumumuz ifade edecek bir merci olarak kullandık, durumumuzu anlayabilecek organizasyonlardan, meslek birliklerinden destek görmemiz gerekirken bizim anlayış göstermemiz gerektiği ile ilgili geri dönüşler aldık. Kulüpler de aynı şekilde kapalı kaldıkları aylar boyunca destek görmedi, seslerini duyuramadılar. Zaten caz müziği çalabildiğimiz birkaç kulüp dinleyici desteği ve kitlesel fonlama ile ayakta durmaya çalışıyor. Bazıları da kulüpte aynı anda bulunan dinleyici sayısını azalttığı için müzisyene düşük ücret politikası uygulayarak, biraz da müzisyenlerin anlayışına sığınarak devam etmeye çalışıyor. Bu politikanın kalıcı olmayacağını umarım çünkü sosyal güvencesi olmayan müzisyenlerin pek kimseye destek olabilecek hali kalmadı. Toplu bir çaresizlik yaşadık. Dönemin başında evlerden yapılan solo canlı performansların gelire dönüştürülmesi mümkün olmayınca zaman içinde sönümlendi. Harun Tekin ve Redd’in denediği biletli çevrimiçi konser sistemi var ama ne kadar başarılı olabilir, bir alternatife dönüşebilir mi, zaman içinde göreceğiz. Bu çaresizliğin ortadan kalkabilmesi için bir önlem alabilmişiz gibi gözükmüyor. Dolayısıyla ikinci dalgaya hazır olmaktan çok uzağız. Müzisyenler üretim süreçlerini devam ettirmeye çalışıyor, bazı planlar üzerinde çalışıyoruz ama sonuçlarının ne olabileceğini kestiremiyoruz. Pandemi aslında ne kadar kırılgan bir sektör olduğumuzu gözler önüne serdi. Bütün bu sebepler dolayısıyla ben ve müzisyen arkadaşlarım bu seneden gelir beklentisi içinde değiliz ama maalesef nasıl ayakta durabileceğimizi de bilmiyoruz.  MADDİ KAYNAKLAR SINIRLI Ece Ulusum:  Pandemide dünyanın buna hazırlıksız olduğu görüldü. Hatta Back on Stage’i nisan ve mayıs sayılarında biz de incelemiştik. En çarpıcı olanıysa, dünyada neredeyse hiçbir müzik etkinliğinin mecburi iptal durumları için sigorta yaptırmamasıydı. 10 milyon dolarlık zararla iflasını duyuran SXSW işlerin nereye gelebileceğini gösterdi. Türkiye’de hiçbir müzik kurumunun bu tarz sigortası yok. Bu dönemde dijitalin değeri anlaşıldı, ancak aşırı üretimden içerikler takip edilemez oldu. Yayınlardan elde edilen gelir genelde vokallere gitti. Almanya ve İngiltere gibi ülkelerde devlet desteği aldı, Türkiye’de kültür-sanat dünyası ne yazık ki destek bulamadı. Can Kazaz, Patreon’dan ücretli müzik dersleri vererek müzik emekçilerine destek olacağını duyurdu. CES Yapım’dan Volkan Bozacı müzik sektöründen insanlarla bir sendika kurmak istedi. Bu iki girişim başarısız oldu. Şimdi Zorlu PSM ve İKSV’nin işbirliğiyle kültür-sanat dünyasının ne yapacağına dair konuşma serileri başlıyor. Bu sektörü bilinçlendirmek için önemli ancak ortada maddi kaynak sağlayacak az kurum olduğundan ikinci dalgada sektörün kalkınması güç olabilir. GENİŞ İTTİFAKLAR GEREKLİ Harun Tekin: Tüm performans sanatları gibi canlı müzik de zaten salgın öncesinde yeterince soruna sahipti. Her krizde, her olağanüstü durumda ve her yasta ilk vazgeçilen şey konserler ve gösteriler oldu; oysa mesela çok daha büyük kalabalıkların çoğu zaman çok da büyük coşkuyla bir araya geldiği seyircili spor etkinliklerinden hiç de kolayca vazgeçilmedi. Salgınla birlikte, insanların fiziksel olarak bir araya geldiği hemen her etkinlik öyle ya da böyle iptal edildi, ertelendi, ciddi biçimde sınırlandı veya form değiştirdi. Buna, bir yandan acil çözümler aranması gereken, ama bir yandan da geleceğin eski dünyadan çok buna benzeyeceği tahminiyle hazırlanılması gereken bir durum olarak bakıyorum. Olacaklara dair tahminde bulunmak zor, ancak salgın kaynaklı sınırlamaların en azından aylarca, muhtemelen biraz daha uzunca bizimle olacağını kabul edip, daha uzun soluklu çözümlere odaklanmak gerek. Biletli modellerle sponsorlu modelleri, bunlarla kamu destekli modelleri, canlı ve dijitali birleştiren hibrid modelleri tasarlamaya ve gerçekleştirmeye başladık aslında - dünyada da ülkemizde de. Fakat müzisyenlerin veya sektörün tek başına çare bulması mümkün olmayan büyüklükte bir ekonomik sorundan bahsediyoruz. Devletin, belediyelerin, kurumların ama çok daha önemlisi toplumun performans sanatlarına sahip çıkması, destek olması ve sanatın anlamı ve işlevi üzerine düşünmesi gereken bir döneme girdik. Bu alanları destekleyip desteklememek, aslında pek çok durumda “bunlar hayatımızda olsun mu?” sorusuna vereceğimiz cevabı belirleyecek. Çok kolay cevapları olmayan, hatta net cevaplarını kimsenin bilmediği sorularla doldu hayatımız. Bunlara cevap ararken de belki biraz reflekslerimizi aşarak, mümkün olduğunca geniş ittifaklar kurarak düşünmek daha kalıcı sonuçlar getirebilir. Yediden Yetmişe Çocuk Dergisi online ve ücretsiz olarak yayında
Müzisyenlerden Bülent Arınç'ın sözlerine tepki
Dün bir televizyon yayınına katılan eski TBMM Başkanı Bülent Arınç, kullandığı sözler nedeniyle sanatçılardan tepki aldı. Arınç’ın yayında ”Şu anda Amerika'da Clinton'lar gibi, Obama gibi başkan adayları yok. Çok eskilere gitmiyorum. Bu kaht-ı rical denen şey Avrupa'da da var Amerika'da da var. Hiç düşünebiliyor musunuz Boris Johnson, Macron gibi insanlar başkan olacak. Bu ülkelerde artık bir çalgıcı bile olabiliyor” şeklinde sardettiği sözlere Müzik ve Sahne Sanatçıları Sendikası (Müzik-Sen) Onursal Başkanı Mehmet Çırıka yazılı bir açıklamayla ses yükseltti. Çırıka açıklamasında “Ülkemiz gibi gelişmemiş demokrasilerde siyasette var olmak için fazladan bir beceri ve yeteneğe ihtiyaç duyulmadığını, bu gibi demokrasilerde siyasette var olmanın genellikle lidere yağcılık ve yalakalık yapmaktan geçtiğini, oysa sanatçı olabilmek için doğuştan gelen yeteneğe sahip olmanız ve çalışarak bu yeteneğinizi geliştirmeniz gerektiğini Arınç’ a hatırlatmak isterim. Her ne kadar Arınç’ ın pek fazla etkilenmediğini düşünsem de Atatürk’ün ''Efendiler Hepiniz milletvekili olabilirsiniz, bakan olabilirsiniz; hattâ Cumhurbaşkanı olabilirsiniz; fakat, sanatçı olamazsınız.” sözünü hatırlatarak açıklamama son veriyorum” ifadelerini kullandı. Saygı-Bir Ercüment Çözer dizi setinde koronavirüs çıktı
Marvel filmlerinin yeni takvimi açıklandı
Marvel Cinematic Universe (Marvel Sinematik Evreni) 2023 yılına kadar gösterime girecek 13 filmin yeni vizyon tarihlerini açıkladı. İlk olarak X-Men evreninde geçen The New Mutants (Yeni Mutantlar) görücüye çıkacak. Pek çok kere salgın nedeniyle ertelenen film, bu ay sonunda vizyona girmesi bekleniyor. Medya Tava'nın aktardığına göre, The New Mutants’ı kasım ayında aslında 6 ay önce vizyona girmesi planlanan Black Widow takip edecek. Black Widow’un, Marvel Cinematic Universe’de dördüncü aşamanın başlangıcını yapması planlanıyor. Marvel Cinematic Universe’ün yeni vizyon takvimi ise şu şekilde: ►The New Mutants: 28 Ağustos 2020 ►Black Widow: 6 Kasım 2020 ►Eternals: 12 Şubat 2021 ►Morbius: 19 Mart 2021 ►Shang-Chi and the Legend of the Ten Rings: 7 Mayıs 2021 ►Venom: Let There Be Carnage: 25 Haziran 2021 ►Spider Man 3: 5 Kasım 2021 ►Thor: Love and Thunder: 11 Şubat 2022 ►Dr. Strange in the Multiverse of Madness: 25 Mart 2022 ►Black Panther 2: 6 Mayıs 2022 ►Captain Marvel 2: 8 Temmuz 2022 ►Spider Man: Into the Spider-Verse 2: 7 Ekim 2022 ►Henüz açıklanmamış Marvel filmi: 7 Ekim 2022 Netflix'in Müslüman bir kızın hikâyesini anlattığı filmi tartışma yarattı
Dijital yayın platformu Netflix’in 9 Eylül’de yayına girecek olan Mignonnes/Cuties filmi, içeriği nedeniyle tartışma yarattı. Türkiye’de ‘Minnoşlar’ ismiyle ekranlara gelecek olan yapımın, 18 Ağustos’ta fragmanı yayımlandı. Fragman ve filmin "11 yaşındaki Amy, twerk yapan bir dans grubuna hayran kalır. Onlara katılmak umuduyla dişiliğini keşfetmeye başlayarak aile geleneklerine meydan okur” şeklindeki açıklaması, bazı kesimlerin tepkisini çekti. Sundance Film Festivali’nde ‘Dünya Sineması Drama’, ‘En İyi Yönetmenlik’ gibi ödüller kazanan ve Fransa’da 19 Ağustos’ta vizyona giren filmin afişinden farklı bir poster kullanan Netflix bir özür mesajı paylaştı. Kurum özür metninde şu ifadelere yer verdi:  ‘FOTOĞRAFLARI VE AÇIKLAMAYI GÜNCELLEDİK’ “Cuties filmi için kullandığımız uygunsuz afiş için çok üzgünüz. Bu, hoş değil ve Sundance'da ödül kazanan bu Fransız filmini yansıtmıyor. Fotoğrafları ve açıklamayı güncelledik.” We're deeply sorry for the inappropriate artwork that we used for Mignonnes/Cuties. It was not OK, nor was it representative of this French film which won an award at Sundance. We’ve now updated the pictures and description. Netflix, film açıklamasında kullandığı “dişiliğini keşfetmeye başlayarak” ifadesini de kaldırdı. Fragman YouTube’dan da silindi. Filmde, Müslüman bir ailenin 11 yaşındaki kızı olan Amy’nin hikâyesi anlatılıyor. Maïmouna Doucouré’nin yazıp yönettiği filmde, Fathia Youssouf, Médina El Aidi-Azouni ve Esther Gohourou başrolleri paylaşıyor. Filmi izleyebilmek için yaş sınırı (18) bulunuyor. Netflix 'deneme üyeliği' uygulamasını bu kez ücretli olarak başlattı
‘Bahçede Yaz’ müzikle güzel
Kültür Sanat Servisi Klasik müziğin açık havada yankılandığı ‘Bahçede Yaz Festivali’ ikinci kez müzikseverlerle buluşmaya hazırlanıyor. Bu yılki festivalde doğumunun 250’nci yılında klasik müziğin efsanevi ismi Beethoven ile Eski Türk müziğinin dahi bestecisi Dede Efendi buluşuyor. Festival Can Çakmur’un piyano resitaliyle 25 Ağustos’ta açılış yapacak. Dünyanın ve Türkiye’nin pek çok yerinde, dünyanın önemli şefleri ve orkestralarıyla solist olarak konserler veren Çakmur, özel bir programla izleyiciyle buluşacak. 27 Ağustos’ta, Macar klavsen virtüözü Márton Borsányi, İklim Tamkan (klavsen), Senem Demircioğlu (mezzo soprano) ve Mehmet Gökhan Bağcı (keman) ve arkadaşlarının gerçekleştireceği konser, İstanbul’da ilk kez iki klavsenin aynı anda sahnede bulunduğu bir topluluğun konseri olması bakımından özel bir yere sahip. 29 Ağustos’ta ise daha önce Bach & Bahar festivalinde akıllarda yer eden bir performans sergilemiş olan Baroque Ensemble Transylvania, Dimitrie Cantemir’in ülkesinden etkileyici bir barok gecesi sunmaya geliyor. UNUTULMAZ BİR BEETHOVEN GECESİ Festivale Rusya’dan katılacak olan Gagik Makichyan ve Natalia Sokolovskaya, Beethoven viyolonsel piyano sonatlarının yanı sıra klasik müziğin sevilen eserlerini seslendirecekler. Rusya’nın Ulusal Filarmoni Orkestrasının viyolonselciliğini yapmış olan Makichyan ve uluslararası piyano yarışmalarında birincilik ödülleri almış Sokolovskaya 31 Ağustos’ta unutulmaz bir Beethoven gecesi yaşatmaya hazırlanıyor. Münip Utandı ve Türk Sazları Topluluğu, 2 Eylül’de bir Osmanlı-Türk musikisi konseri ile müzik tutkunlarına gerçek bir şölen sunacak. Günümüzde Türk müziğinin belki de en önde gelen şarkıcısı Münip Utandı, 3. Selim’den Münir Nurettin’e, şarkılardan saz eserlerine uzanan, bir repertuar ile izleyiciyle buluşacak. THE BAROCK M ENSEMBLE YENİDEN SAHNEDE 3 Eylül’de ise geçtiğimiz kapanış konseriyle izleyicilerin dakikalarca ayakta alkışladığı, klavsen, keman, viyolonsel ve barok gitardan oluşan The Barock M Ensemble bu yıl da İstanbul’a dinleyicileriyle buluşmaya geliyor. Yine geçtiğimiz yıl festivalde sahne alan İzmir Barok, 8 Eylül’de izleyiciyi Rönesans’tan Barok döneme bir yolculuğa çıkaracak. Konserde Fux’un Posta Turcica’sından, Telemann’ın Mezettin en Turc eserine, Lully’nin Türk Paşasını Karşılama Marşı’ndan Ali Ufki Bey’in sözlü eserlerine uzanan çok çeşitli ve renkli bir repertuar sunuyor. Festivalimizin kapanış konserinde ise çok özel bir konser için, Olgu Kızılay; Dorukhan Doruk; ve Jerfi Aji tarafından oluşturulan bu topluluk, oda müziğinin herkesçe bilinen şaheserlerinden Beethoven’ın Archduke Trio’su ve Dvořák’ın Dumky Trio’sunu ve ayrıca Kamran İnce’nin festivalimiz için özel olarak bestelediği Dede Remix’i seslendirecekler. Festivalin biletleri Biletix’ten temin edilebilecek. Hâlâ babanızın bavulunu mu taşıyorsunuz?
Bedenler bavullarımız; taşırken çoğu kez zorlanırız. Kimileri çok ağır; baksanıza, nasıl da sürüklüyorlar peşleri sıra; kimbilir neler taşıyorlardır içlerinde? Kimininki o kadar hafif ki rüzgâr çıksa havalanacak ve çok geçmeden gökyüzünde gözden kaybolacak. Herkes bilir, kimi zaman çok ağırlaşır bavulumuz, taşımak zorlaşır; kimi zaman o kadar hafifler ki bıraksan kendi başına, bir yay gibi, yerçekimine rağmen havalara sıçrayacak. O geçiş duygusu yok mu, kederden neşeye doğru, bedenin birden bire hafiflemesi? Nasıl da özlemişsinizdir o duyguyu, bilmez miyim? Tüy gibi hafif bir bedenle yeryüzünde dolaşmak. Kentin sokaklarında dolaşan bavulların hafif mi yoksa ağır mı olduklarını bir bakışta anlayabilirsiniz, yürümelerinden belli. Kimi evden çıkmadan önce, tıpkı evi gibi, şeylerle tıka basa doldurmuş bavulunu; kimi ise sadece hayatta kalmak için gerekli olanları almış yanına. Bavul ne işe yarar ki? Bavul, alet çantasıdır. Yolculuğu kolaylaştıracak, yaşamı hafifletecek alet edevat takımı. Bavul evimizdir. Evinizin içi nasılsa bavulunuzun içi de öyledir. Ya da bavulunuz nasılsa bedeninizin içi de öyle. Yolculuğu bir yaşam biçimine dönüştürenlerin, göçebelerin bavulları hafiftir. “Uzaklara seyahat etmek istiyorsanız, hafif seyahat edin; hasetlerinizi, kıskançlıklarınızı, bencilliklerinizi ve korkularınızı bırakın” (Cesare Pavese). Asla evden çıkmayan, gittikleri her yere evlerini de götüren yerleşiklerin bavulları bellekleri gibi gereksiz bir sürü ıvır zıvırla doldurulmuştur. Ev ya da bellek bavula sığar mı? Aleksandr Soljenitsin’e göre sığar: “Belleğiniz bavulunuz olsun”. Bavulları, eve ait olmayanlara, yabancılara karşı tıka basa nefretle, hınçla doludur. Yaşamı hafifletmek yerine, her yere evin ağır, bunaltıcı havasını bulaştırırlar. Eve ait olmayan ile her karşılaşma, canavarla karşılaşmadır. Ve kahramanca savaşırlar: “Yüce ya da üstün insan canavarları yener, bilmeceler sorar, ama bilmecenin ve canavarın kendisi olduğunu bilmez” (Deleuze, Kritik ve Klinik, Norgunk). Evin dışarısı canavarlarla dolu; bavulunuzu canavarlara karşı kin, nefret, hınç gibi silahlarla doldurmuşsanız çoktan canavara dönüşmüşsünüz demektir. Kamusal mekân, evlerini bavullarına sığdıran ve dünyaya bavullarının penceresinden bakan canavarla dolduruldu. Evin penceresinden bakmak, D.H. Levin’in tanımladığı iki görme kipinden birine, “asertonik bakış”a denk düşüyor: “Dar, dogmatik, tahammülsüz, katı, sabit, esnemez, dışlayıcı ve etkilenmez” (J. Pallasmaa, Tenin Gözleri, YEM). Penceresinden bakınca canavarlar gören ve Odysseus gibi, evinden ayrılıp canavarları öldürdükten sonra tekrar evine dönen kahraman, evde başlayıp evde biten eril yolculuğun çemberi içine kapatılmış ve aslında evinden hiç çıkmamıştır. Çember, babanın bavuludur; babanın, katliamlar için hazırladığı alet çantası. Yeryüzü kahraman için, kendisini babasına ispat edeceği Odysseia’dır. Ya da Dede Korkut masallarındaki boğayı yumruğuyla dize getiren Boğaçhan gibi, erkekliğini kanıtlayacağı er meydanı. Boğaçhan, Theseus’tur; labirentindeki yarısı boğa, yarısı insan, Minotor’u katleden kahraman. Boğa, yaşamdır, yaşamın kudreti. Evlerini bavullarında taşıyanlar, canı olanları canavar diye öldürüp canavarlaşanlar, bavullarında babadan kalma Theseus’un sopasını ve Boğaçhan’ın yumruğunu taşırlar. Bavul gibi sürüklüyoruz bedenlerimizi. İçinde, evin tüm yükü var. Oysa ev çoktan ele geçirildi, Cortazar’ın öyküsündeki gibi. Evi ele geçirenlerin eve yükledikleri ve evin değerleri diye taşıdığımız yaşama düşman tüm yüklerden kurtulmak gerekli, hafiflemek için. Atılacak ne çok şey var. Ev, yaşama düşman değerlerle o kadar kirletildi ki, artık temizlemek mümkün değil. Evden topyekûn kurtulmak, Cortazar’ın öyküsündeki gibi, ele geçirilmiş evi terk edip sokağa çıkmak. O özlediğimiz hafiflik, neşe duygusunu evin yükünden kurtulduğumuzda hissetmiyor muyuz? Sokak, yeni değerler yaratmanın zemini: “Yaşama üstün, hatta kahramanca ağırlıklar yüklemek değil, yaşama ait olan, yaşamı hafifleten ve olumlayıcı hâle getiren yeni değerler yaratmak” (Deleuze). Bedenlerinizi yeryüzüne açılan sokakların rüzgârlarıyla doldurun; şimdi yeni aletler yaratmanın, yaşamı savunmanın zamanı. Peki ikinci kim?
Ortaöğretimimi Ankara Cumhuriyet Lisesi, Bakırköy Lisesi ve de nihayetinde 50. Yıl Yeşilköy Lisesi’nden mezun olarak 70’li yılların sonunda bitirdim. Doğrusunu söylemek gerekirse hiç de parlak bir öğrenci değildim ama çok sosyal biriydim. Futbol ve voleybol takımlarının değişmez oyuncusuydum. Üç akorla bir sürü şarkı çalıp söylediğim için gezilerin ve aşk acısıyla yanıp tutuşan arkadaşlarımın da vazgeçilmeziydim. O yıllarda özellikle Milliyet Gazetesi’nin düzenlediği müzik yarışmaları çok önemliydi. “Liselerarası Müzik ve Halk Oyunları Yarışması”. Bu yarışma yanlış hatırlamıyorsam 1965 yılında Hürriyet Gazetesinin düzenlediği “Altın Mikrofon” yarışmasının gördüğü ilgi üzerine o zamanın yöneticileri tarafından gazetecilikteki rekabeti sahneye de taşıma isteğinden kaynaklanmıştı. Şöyle bir bakalım 1965 yılının Altın Mikrofon finalistlerine. Cahit Oben Dörtlüsü (Fikret Kızılok da kadroda), Ferdi Özbeğen, İlham Gencer, Kanat Gür, Grup Sonya Dores, Metin Alkanlı, Selçuk Alagöz, Siluetler, Yıldırım Gürses ve Mavi Işıklar… Hemen hemen hepsi yıllardır müziğin içinde olan isimler. Sıkı durun. Şimdi de kimler elenmiş onlara bakalım. Erol Evgin, Cem Karaca ve Şerif Yüzbaşıoğlu Orkestrası… İnanılır gibi değil… Bu yarışma daha sonraki yıllarda bizlere Erkin Koray, Moğollar, Haramiler, Ünol Büyükgönenç ve Edip Akbayram gibi isimleri kazandırdı. Milliyet’in yarışmalarına ise liseler katıldığından İstanbul Erkek Saint Benoit, Kabataş Erkek, Kadıköy Anadolu, Haydarpaşa, Saint Joseph, Robert Kolej, Galatasaray Lisesi’nin bünyesinden çok sayıda müzisyen çıkmıştı. Bülent Ortaçgil, Zara gibi… 1974 yılında ise Atilla Özdemiroğlu ve Şanar Yurdatapan’ın (sonrasında Timur Selçuk da katılacak) ŞAT Müzik Yapım Şirketi ve Hafif Müzik Derneği’nin düzenlediği şarkı yarışması Toplu İğne düzenlendi ve hem jürinin hem de halkın oylarıyla seçilecek şarkıları TRT naklen yayınladı. (Belki de bir sene sonra ilk kez katılacağımız Eurovision’a hazırlık olarak.) Bu yarışmanın da 1’incisi “Unutama Beni” ve Esmeray oldu. Ve yine bu yarışma bizlerle Ali Kocatepe, Baha Boduroğlu, Atilla Yelken, Turhan Yükseler, İskender Doğan, Yurdaer Doğulu, Nilüfer, Modern Folk Üçlüsü ve Özdemir Erdoğan’ı buluşturdu. Sonrasında uzun bir süre Eurovision’lar dışında hatırda kalan müzik yarışmaları olmadı. Ta ki 1985 yılına kadar. Bu tarihte uzun yıllar gazetecilik yapmış Ali Rıza Türker Kuşadası Belediyesi ile ortaklaşa olarak “Kuşadası Altın Güvercin Şarkı Yarışması”nı düzenledi. Fatih Erkoç’un ismini ilk kez burada duyduğumuz yarışmada Harun Kolçak&Aşkın Nur Yengi’den Cem Karaca’ya Suavi’den Işın Karaca’ya çok değerli isimler birincilik ödülünün sahibi oldu. Bunları niye yazdım? Ben de 1975 yılında Ses Dergisi’nin düzenlediği yarışmaya katıldım. 1’inci Devil’in kurucusu ve solisti Sabahattin Taşdöğen oldu. Ben 2’nci olduğumu sanarken Cemil Sağyaşar “2’nci benim” dedi ve kafamı karıştırdı. Belki o yıllarda jüri üyesi olmuş ya da yarışmayı izlemiş ve de hatırlayan birileri vardır da kimin 2’nci olduğunu söyler. Böylelikle ben de rahatlarım… Babil dizisinde Ozan Güven'in yerine gelen isim belli oldu
Özel Tiyatrolar Kooperatif Birliği’nin temelleri atıldı
Kültür Sanat Servisi İstanbul’daki özel tiyatroların bir araya gelmesiyle kurulan Tiyatro Kooperatifi, yalnızca İstanbul’da değil, tüm Türkiye’de tiyatroların birleşerek dayanışma gücü oluşturabilmesi için ilk adımı attı. Kuruluşundan bu yana edindiği bilgi ve deneyimi tüm Türkiye'yle paylaşmaya başlayan Tiyatro Kooperatifi, ülkemizin yedi bölgesinde yedi tiyatro kooperatifinin kurulmasını ve bu kooperatiflerin ‘birlik' statüsünde birleşmesini hedefliyor. Tiyatro Kooperatifi'nin bu yoldaki ilk iş ortağı, Güney Marmara Tiyatro Kooperatifi oldu. Tiyatro Kooperatifi, önümüzdeki aylarda da İzmir Tiyatro Kooperatifi’nin resmen kurulacağını da duyurdu. KURULUŞUN ARDINDAN ETKİNLİK Güney Marmara Bölgesi'ndeki özel tiyatroların örgütlü yapı olarak bir araya gelmesini hedefleyen Güney Marmara Tiyatro Kooperatifi kuruluşundan kısa bir süre sonra, Tiyatro Kooperatifi iş birliğiyle ilk etkinliği Bursa Açık Hava Tiyatro Günleri'ni hayata geçirdi. Bursa Açık Hava Tiyatro Günleri, Güney Marmara Tiyatro Kooperatifi ile Bursa Kültür, Sanat ve Turizm Vakfı ve Tiyatro Kooperatifi iş birliğiyle 21 – 31 Ağustos tarihleri arasında gerçekleştirilecek. Avatar hayranlarından ‘Netflix’ten korumak için’ imza kampanyası
Kültür Sanat Servisi Avatar hayranları çizgi diziyi “Netflix’ten korumak” ve hem yaş açısından hem de kültürel açıdan uygunluk talep ederek imza kampanyası başlattı. Avatar: Son Hava Bükücü’nün (Avatar: The Last Airbender) yaratıcıları Bryan Konietzko ve Michael Dante DiMartino, çizgi dizinin Netflix uyarlamasından ayrıldıklarını kısa süre önce duyurmuştu. DiMartino ve Konietzko, Netflix uyarlamasının orijinal yapımdan çok uzaklaştığını ve yapımın müdahalelerinin çok ötesine geçtiğini söylemişti. Avatar’ın yaratıcılarının açıklaması hayranlar arasında endişeye neden olmuş ve sosyal medyada uyarlamanın iptal edilmesine kadar çeşitli tartışmalar başlamıştı. We Got This Covered'ın haberine göre DiMartino ve Konietzko’nun projeden ayrılmasının ardından Avatar hayranları Change.org’da imza kampanyası başlatarak uyarlamanın hem “kültürel temsil açısından” hem de “karakterlerin yaşlarının uygun resmedilmesi” açısından talepte bulundu. Çizgi dizinin hayranları karakterlerin sadece beyaz oyuncular tarafından canlandırılmasını ya da karakterlerin yaşlarının büyütülmesini istemiyor. Rap hâlâ politik
Gizem Ertürk Rap müzisyeni Metth, 2019 yılında çıkardığı güçlü albümü METFLIX’in deluxe versiyonu ile bir sene sonra, 7 yeni şarkıyla albümün toplam şarkı sayısını 20’ye çıkardı. Müzisyen, rap müziğin geldiği noktayı şöyle anlatıyor: “Senelerdir rap müzik için verilen çaba ortada. Bu çabanın ve üretkenliğin her şeye rağmen devam etmesi ve bu müziğe olan inanç, yavaş yavaş karşılığını almaya başladı. Bu daha başlangıç.” Müzisyenle müzik serüvenini konuştuk. İzmir rap müziğin kalelerin biri… Bir İzmirli olarak şehir sizi nasıl besledi? İzmir, Türkçe rap müziğin başlangıcından beri dinamik kalmayı ve ilgi çekici olmayı başarmıştır. 13-14 yaşlarında birbirinden yetenekli isimlerin saatlerce rap müzik yapmasına tanık oluyordum. Tabii ki o zamana kadar üstünde yaşadığı herkesi etkileyen bu şehir, yaşam tarzı, kültürü, sevgi ve saygı dolu oluşuyla beni de etkileyip gördüğünüz kişi haline getirdi. Ankara doğası itibariyle daha sert rap yaparken İzmir biraz daha eğlenceyi mi seviyor sizce? İzmir insanı yaşamdan zevk almasını çok iyi bilir. Yaşamdan zevk alan insan nasıl eğlenmesini bilen insandır. Bunu müzik ile başarmak kadar güzel olan bir şey yok. Ama tüm bunların yanında İzmir ilk günden beri oldukça sert parçaların çıktığı bir bölge de olmuştur. RedKeyGang’i bir dinleyin derim. Rap müzik yıllar içinde değişip dönüştü… Ustaların daha politik ve sokaktaki insanın dertlerini anlatan rap’i tercih ederken sizin döneminizde anlatılanlar değişti. Bu durum yer yer eleştiri de alıyor. Bu konudaki görüşünüz nedir? Rap müzik her dönem, hayatın içindeki zorluklara değinip politik olduğu kadar eğlenmeyi bir hayat mottosu olarak benimseyen tavırda şarkı ve sanatçılara da ev sahipliği yaptı. Bu şu anda da böyle. Son dönemde eğlenceli şarkıların daha ön plana çıkması, bu tarzda üretimi artırmış olabilir. Fakat bu durum rap müziğin duruşunun değiştiği veya hayatın içindeki sorunları dile getirişinin ortadan kalktığı anlamına gelmez. BU DAHA BAŞLANGIÇ! Bir dönem yükselişte olan rap kabuğuna çekilmişti şimdi zirveyi tekrar bırakacak gibi görünmüyor… Önümüzdeki yıllarda yaptığınız müziğe dair öngörünüz nedir? Senelerdir rap müzik için verilen çaba ortada. Bu çabanın ve üretkenliğin her şeye rağmen devam etmesi ve bu müziğe olan inanç, yavaş yavaş karşılığını almaya başladı. Unutmamak lazım ki bu daha başlangıç... Rap sanatçılarının hala sıradan bir sanatçı kadar saygı görmediği, bu müziğe gerek müzikal anlamda gerek etkinlik olarak yeteri kadar yatırım yapılmadığı da ortada. Zamanında büyüklerimin inandığı gibi ben de bu müziğin her geçen gün her anlamda daha da iyiye gideceğine inanıyorum. Ekibimle birlikte rap müziğe büyük katkılar sağladığımızı ve sağlamaya devam edeceğimizi düşünüyorum. Albümde birçok müzisyen dostunuzla da bir araya geldiniz. Eskiden sert rekabetlerin olduğu rap dünyasındaki dostluk ortamına dair neler söylersiniz? Bugüne kadarki sert rekabetlerin müziğin yapısından olduğu savunulsa da Türkiye'de bu müziği icra eden insanların büyük çoğunluğu hala taraf olmayı, haset ve düşmanlıkla yaşamayı seviyor. O kadar şanslıyım ki etrafım saygı ve sevgiyi eksik etmeyen, amacı sadece müzik yapmak olan insanlarla çevrili. Onların her biriyle çalışmak benim için onurdur. Bu soru bahanesiyle buradan albümde emeği geçen başta tüm prodüktörlere, daha sonra sanatçı dostlarıma ve müzik video ekibime defalarca teşekkürlerimi iletiyorum. Bir şehre bakarken…
Ankara çok uzun zamandır, “kan kokulu” bir şehir artık. 7 Haziran sonrasında patlayan bombalar sonucunda kaybettiklerimizin yasını hâlâ içimizde taşıdığımız. Ankara, karaya oturan gemi artık. Sonbaharda yollardan atkestaneleri topladığım, Yarama tuz bastığım tenha. Kalabalıkta sıkıldığım, bunaldığım bir derin bir mesele. Hacettepe Hastanesi’nde doğduğum, ağzımda deli kuşlar büyüdüğüm, sevdiklerimi toprağa verdiğim… Her gün acımı kanattığım uzun yol. Ankara anlayamadığım bir devlet artık. Başını kuma gömsen bile kaçamadığın. Arkadaşlarımın öldürülen babaları için her yıl düzenlenen mezarlık anmalarında gözlerimden süzülen yaş. Hangi birini sayayım da yanayım? İlhan Erdost’u mu? Zeki Tekiner’i mi? Uğur Mumcu’yu mu? Ahmet Taner Kışlalı’yı mı? Sakin ve onurlu konuşmalarla geçen bir ömür. Ankara, sokaklarında yetim kalan anılar demeti artık. Tavukçu’da babam, Ahmet Say, Muzaffer Buyrukçu, Vüs’at O. Bener, Tahsin Saraç, Aziz Nesin’in yanında el sallayan çocukluğum. Meyhane pilavının şöhretine kapılıp rakıya başladığım on sekiz yaşım.. Yıldızların yerine sokak lambalarına baktığım pazar günleri. Kavgalardan çok kahkahaları hatırladığım kasvetli zamanlar. Seksen sonrası… Ölümüne dostluğun anlamını yaşayarak öğrenen yoldaşlar. Herkes gitti. Ankara’da Express Birahanesi’nde dağıldı masalar. Bir süre sonra da birahane el değiştirdi. Böylece duvarda asılı kelebeklere bakan altı yaşım geride kaldı. Kırmızı kadife elbisem çoktan yırtıldı. O büyük ruhla şiirlerini yazan, Osip Mandelştam, Sergey Yesenin, Mayakovski’nin izindeki Ahmet Erhan, Akif Kurtuluş, Adnan Azar’lı günlerin minesi soldu. Sepya yüzler kaldı Ankara’da artık… Giden, hep giden. Hastanelerin mavi duvarlarının üstümüze saldığı kasvet. Bilge Karasu’yu böyle bir zamanda annemle ziyarete gidişim. Onun ince uzun parmaklarını son kez görüşüm. Bir yarım gülüş kaldı bende. Ne zaman sokakta bir kedi görsem, acaba Bilge Amca’nın kedilerinden biri midir, diye bakındığım. Geçen otuzlu yaşlarımın neşeli ilk yarısı bu şehir. Yaz akşamları sabaha karşı söylenen Ege türküleri. Oysa yazıya tahammülün azaldığı, okuyan insanlara düşmanlığın katlandığı, düşünce üretenlerin adeta linç edilmeye çalışıldığı berbat bir dönemden geçiyoruz. Oğuz Atay, “Oyunlarla Yaşayanlar” metninde, Coşkun Ermiş’in ağzından, “Ey sevgili milletim? Neden böyle yapıyorsun? Neden az gelişiyorsun? Niçin bizden geri kalıyorsun? Bizler bu kadar çok gelişirken geri kaldığın için hiç utanmıyor musun? Sen neden geri kalıyorsun diye düşünmekten, biz de istediğimiz kadar ilerleyemiyoruz. Bu milletin hâli ne olacak diye hayatı kendimize zehir ediyoruz.” tiradına bile ironiyle yaklaşamıyoruz. İnce alayı yitirdik çoktan. Acı! Büyük bir acı var şimdilerde. Oysa bugünün huzursuzluğundan kaçmak adına eskiye sığınmak küçük hazlar verir. Gelecekten, hatta şimdiden korkmak daha masum dönemlere yönlendirir bizleri. Geriye tutunulacak tek dal, “bir zamanlar” deyişi kalır kimi zaman. Smokinli,viskili, purolu adamların süzdüğü pırıltılı, görkemli, ince cigaralı kadınlar, imkânsız tesadüfler, güzel müziklerle bezeli danslar, büyük aşklar, ille de mutlu sonlar iyileştiricidir. Öte yandan geçmiş her zaman keyifle yâd edilecek bir alan değildir. Yitip giden insanların yerlerini dolduramıyorsanız büyük bir boşluk kalır geriye. Ölüm kusursuzdur. Yalnızca bedenin yok oluşu değildir yaşanan. Kişinin o ana kadar biriktirdiği deneyim, birikim, duygu ve düşünce de toprak altına gider. Bu nedenle de telafisi imkânsız bir organ yok olur: Zihin! Öte yandan yaratıları yüzünden bu kadar eziyet çekmiş bir kuşağın ardından gülümseyerek bakamayız geçmişe. Hele bugün onların izinde gidenlerin yaşadığı onca sıkıntı varken. Edebiyata bağlananlar ıstırapla kıvranırken. Sözün anlamını yitirdiği bir evrende hâlâ sözle üretimde bulunmaya çabalarken… Söze ölümüne inanırken… Belki günün birinde bahar gelir memleketime. Böyle bir salgın hastalık döneminde Ankara’daki evimden dışarı bakarken öyle çaresiz düşünmem ben de bunları. Şevval Sam: Kadına şiddet uygulayanla aynı projede yer almam
Amin Maalouf: Lübnan cemaatlerin koalisyonuna dönüştü, liyakat yok
Dünyaca ünlü Lübnan kökenli Fransız yazar Amin Maalouf, Beyrut Limanı’nda 4 Ağustos günü meydana gelen ve en az 180 insanın ölümüne neden olan patlamanın ardından, ülkesindeki siyasal ve sosyal duruma ilişkin hayli çarpıcı değerlendirmeler yaptı. Dini cemaatlerin Lübnan yönetimindeki ağırlığına dikkat çeken, rüşvet ve yolsuzluğun büyük bir sorun haline geldiğini kaydeden Maalouf, liyakatin de pek çok kurumda göz ardı edildiğinin altını çizdi. Habertürk’ten Kürşad Oğuz’a konuşan Lübnan asıllı yazar, “Bir yere adam alınırken artık yeteneğe ve liyâkata bakılmıyor, o kişinin hangi cemaat veya tarikata bağlı olduğuna bakılıyor. Üstelik o cemaatte bile o göreve en lâyık ve yetenekli olan değil, cemaat şefiyle en yakın siyasi ve dini ilişkisi olan seçiliyor. Bu, demokrasinin çöküşü demek. Maalesef on yıllar böyle geçti ve bir yerde koptu işte” ifadelerini kullandı. Maalouf, Lübnan’ın bir cemaat liderleri koalisyonuna dönüştüğünü vurgulayarak, “Demokrasi bu değil” yorumunda bulundu. Kürşad Oğuz’un Amin Maalouf ile yaptığı söyleşide usta yazarın yaptığı değerlendirmelerden öne çıkan kısımlar şöyle: ‘DOĞAL BİR FELAKET DEĞİL’ -(Beyrut patlaması) Doğal bir felaket değil bu. Yöneticilerin beceriksizliği ve yetersizliğinin sonucu. Yüksek oranda patlayıcı maddenin tonlarcasını bir şehirde uzun süre depolamak nasıl kabul edilebilir? Patlama nasıl oldu bilmiyoruz, öğreneceğimizden de emin değilim. Peki ama bundan özel olarak kim sorumlu? Bence bütün sistem. Her alanda yetersiz ve kokuşmuş bu sistemde hiçbir şey doğru yapılamaz zaten. Dünyada elektriğin yıllardır her gün kesildiği başka ülke yoktur. Lübnan’da pek çok şey kabul edilemez şekilde yönetiliyor. Yani “sorumlu bu” demek gereksiz. Yıllardır bu ülkeyi yeteneksizlik, yozlaşma, rüşvet ve sorumsuzluk yönetiyor. -Bence dini ve mezhepsel yapının büyük bölümüne hâkim bir yolsuzluk ve rüşvet sistemi var. Lübnanlılar kendilerini vatana ve millete bağlayan en güçlü bağın vatandaşlık değil, klanlar ve tarikatlar olduğunu düşünüyor ve öyle davranıyor. ‘LÜBNANLILAR ÜLKEDEN AYRILIYOR’ -Lübnan çok büyük potansiyeli olan bir ülke. Bölgesinde sosyal kalkınmanın öncüsü olabilirdi. Zaten uzun süre çok müreffehti ve bir çekim merkeziydi. Böyle de kalabilirdi. Çok kalifiye bir toplum ve insan yapısı vardı. Dünyadaki bir çok anahtar sektörlerde, büyük laboratuvarlarda, şirketlerde Lübnanlıları görebilirsiniz. Avrupa’da, Amerika’da, Avustralya’da çalışırlar. Bunu kendi ülkelerinde de yapabilirlerdi ama doğdukları ülkenin sosyal, siyasi ve ekonomik şartları çok bozuldu ve onlar dünyanın her yerine kaçmak zorunda kaldılar. -Özellikle geçen Ekim’den itibaren insanlar sokaklarda gösteri yapıyor. Ülkelerinin böyle karanlığa gömülmesine isyan ediyorlar. Doğal olarak koronavirüs sürecinde zayıflasa da, bir gençlik hareketi var. Yozlaşmaya, rüşvete, nepotizme yani hısım akraba kayırıcılığına karşı haykırıyorlar; siyasal sistemin ve beceriksiz sorumluların değişmesini istiyorlar. Lübnan’da hâlâ, özellikle gençler arasında kendi rekabetçi yeteneklerini ülke için kullanmak isteyen çok kaliteli insanlar mevcut. Ülkeleri onlara bu imkânı vermediği için umutsuzlar. Bu son şokun insanları uyandırmasını ve ülkeyi yeniden inşa etmeye sebep olmasını ümit ediyorum. ‘DEMOKRASİ BU DEĞİL’ -Bu, mevkilerin ve görevlerin dini aidiyetlere göre dağıtıldığı bir sistem. Antidemokratik diyemeyiz ama demokratik de değil. Bütün cemaat ve tarikatların yönetimde temsil edilmesinin sağlanması tabii ki meşru ve iyi ama bana göre demokrasi bu değil. Lübnan, kurulduğundan bu yana bütün cemaat ve tarikatlara bir yer vermek istedi. Bu açıdan bakıldığında biraz özel bir ülke çünkü 20’den fazla topluluk ve cemaat var ve bunların her birinin kendi tarihi, kültürü, yolu, kendi korkuları var. -Ülke bir anlamda cemaat liderlerinin koalisyonuna dönüştü. Demokrasi bu değil. Ayrımcılık olmaması iyi bir şey, herkese bir yer vermek ve herkesin kendini vatana ait hissetmesini sağlamak mükemmel bir şey ama her şeyi dini aidiyetlere göre bölmek negatif anlamda çok ileri gitmek demek. Bir yere adam alınırken artık yeteneğe ve liyâkata bakılmıyor, o kişinin hangi cemaat veya tarikata bağlı olduğuna bakılıyor. Üstelik o cemaatte bile o göreve en lâyık ve yetenekli olan değil, cemaat şefiyle en yakın siyasi ve dini ilişkisi olan seçiliyor. Bu, demokrasinin çöküşü demek. Maalesef on yıllar böyle geçti ve bir yerde koptu işte. ‘DEDEM ATATÜRK HAYRANIYDI, KIZINA KEMAL ADINI KOYDU’ -Dedem büyük bir Atatürk hayranıydı. Kızına Kemal adını verecek kadar. Çocuk Aralık 1921’de doğduğunda erkek değil kız olduğu anlaşılıyor. Buna rağmen Kemal adı kalıyor. Teyzem bunun çok sıkıntısını çekmişti. Çünkü her yerde olduğu gibi Lübnan’da da Kemal erkek adı. Hatta bu zorlukları anlattığı küçük bir kitap da yazdı. Ama dedem bu kadar hayrandı Atatürk’e işte… İBB'nin Kültür Sanat Platformu Danışma Kurulu üyeleri belirlendi
İstanbul Kültür Sanat Platformu'nun Danışma Kurulu oluşturuldu. Yazar, oyuncu, sanat eleştirmeni, akademisyen ve sektörün önde gelen isimlerinden oluşan kurul üyeleri, 24 Ağustos 2020 tarihinde İBB Büyükşehir Belediye Başkanı Ekrem İmamoğlu ile ilk kez bir araya gelecek. İstanbul Kültür Sanat Platformu'nun (İKSP) "İstanbul'un kültür sanat yaşamını, alanın bütün bileşenleriyle birlikte katılımcı yaklaşımla düşünmeyi; sorunlarını, önceliklerini, vizyonlarını sürdürülebilir kalkınma ilkeleri temelinde belirlemek ve çözümler geliştirmek" hedefiyle kuruldu. İBB Kültür Daire Başkanlığı'nın 5 Şubat 2020 tarihinde düzenlediği İKSP Oluşum Çalıştayı'nda alınan karar gereğince oluşturulan kurulun üyeleri, 24 Ağustos 2020 tarihinde İBB Büyükşehir Belediye Başkanı Ekrem İmamoğlu ile bir araya gelecek. 11 ÜYELİ DANIŞMA KURULU İKSP Danışma Kurulu, İBB Genel Sekreter Yardımcısı Dr. Şengül Altan Arslan, İBB Kültür Daire Başkanı Hülya Muratlı, Türkiye Yayıncılar Birliği Başkanı Kenan Kocatürk, Araştırmacı Rumeysa Kiger, İKSV Kültür Politikaları Çalışma Direktörü Özlem Ece,yazar- sunucu Yekta Kopan, akademisyen ve TV programcısı Levent Erden, oyuncu Mert Fırat, sanat eleştirmeni ve akademisyen Hasan Bülent Kahraman, müzisyen Harun Tekin ve tarihçi-yazar Saffet Emre Tonguç'tan oluştu. Gösteri devam etmeli
FERİDUN ERTAŞKAN Yaşadığımız günleri doğru analiz etmek aşıyı bulmak kadar zor, yıllar alabilir. Mart ayında Covid-19 salgını hayatı evlere tıktığında şahsen en fazla iki haftaya geçer diye düşünmüştüm. Belki çoğumuz öyle düşündük. Günler geçtikçe, karşı karşıya olduğumuz şeyin ağır bir grip salgınından öte bir sorun olduğunu anladık. Aradan altı ay geçti elimizde çözüm yok. Bu dönemi tarif eden en net kelime ‘belirsizlik’. Kimle konuşsanız herkes arafta kalmış. Eski hayatımızı özlüyoruz. Yolda uzun zamandır görmediğim bir arkadaşıma rastlasam ona şöyle sarılamam bile. Henüz bu insanî anların yoksunluğunun duygusal analizini yapamadık, ilişkilerimiz ve yaşama şeklimiz değişecek mi? Bu yaşadıklarımız hepimiz için yeni bir durum. Öte yandan, salgının hayatın bütün alanlarına etkisini de henüz yeterince anlamış değiliz. Şimdilik çoğumuz geçip gitsin diye bekliyoruz. Hayatla ilgili randevularımızı aşı sonrasına sakladık, –mış gibi yapıyoruz. Dünyanın önde gelen müzik kurumlarını ve festivalleri takip etmeye çalışıyorum. Başlarda, her kafadan çıkan şikayetle dolu kaos bulutu bir süre sonra yerini sihirli bir kelime gibi sarıldığımız ‘çevrimiçi’ laflarına bıraktı. Çözüm bulmuş gibi vakit geçirdik, çaresiz medet umduk. Dünyanın en köklü kültür kurumları dahi arşivlerinde ne var ne yok dökmeye başladı. Hiçbir şey yapmadan durmak rahatsız ediciydi. Bir şekilde iletişimi sürdürmek zorundaydık. Her ne kadar benim için tatmin edici olmasa da bu dönemin hayatımıza kattığı işe yarar fikirlerden biri oldu çevrimiçi etkinlik. Çevrimiçi ve canlı konserler ayrımı bu kez festival üzerinden hayatımıza girecek. Geleneksel olarak Temmuz ayı civarı gerçekleşen İstanbul Caz Festivali müzik dünyası için nirengi noktası ve bir kriterdir. Gerçekleşmeme ihtimali beni başta ürkütmüş, abartılı bulabilirsiniz ama savaşta mevzi kaybetmek gibi gelmişti. 27’nci kez gerçekleşecek olması hepimize moral vermeli.  2-14 Eylül tarihleri arası gerçekleşecek festival iki büyük sanatçıya Yaşam Boyu Başarı Ödülü verecek. Şahsen bu ödülleri çok değerli buluyorum. Bu sene 86 yaşına basmış, elli yıl önceki çocukluğumun iki klarnet kahramanından biri Barbaros Erköse (diğeri elbette Mustafa Kandıralı) ile 76 yaşındaki saksofon sanatçısı ama esasen çok yönlü müzik insanı, kimi müzikseverin TRT Caz Orkestrası, kiminin seksenlere damga vuran ‘On Yıl Önce, On Yıl Sonra’ gurubundan tanıyacağı Atakan Ünüvar. Yaşamlarını adadığı müziğe dair saygın bir ödül alacaklar. CAZ FESTİVALİ FIRSATLAR FESTİVALİ Festival bu sene yerli caz sahnesine emanet. Eğer tutkulu bir caz dinleyicisi iseniz ister canlı ki esasen canlı izlemenizi tavsiye ederim, ister çevrimiçi yayınları takip ederek bu fırsatları kaçırmazsınız. Caz dünyamız 2000’ler sonrası çok yol katetti. Geçen sene rekor sayıda, en az 50 albüm yayınlandı. Dünya için küçük ama bizim için büyük bir adımdı. Son yıllarda İstanbul, Akbank ve PSM gibi önde gelen caz festivalleri Türkiye’den sanatçılara programlarında giderek artan oranda yer vermeye başladı. Salgın olmasaydı PSM Caz Festivali mesela rekor sayıda yerli konsere yer ayırmıştı programında. Emin olun bu oran gelecekte daha artacaktır. Örneğin, sonbaharda 30. Akbank Caz Festivali’nin de böyle bir program hazırlayacağını şimdiden söyleyebilirim. Elbette dünyaca ünlü yıldızların, virtüöz isimlerin kulvarı farklı ve elbette hayat normale döndüğünde bu yıldızları yine talep edeceğiz ama bu durum kendi caz dünyamızın renkliliğini görmemizi engellememeli. GENÇ CAZ KONSERLERİ RENKLİ VE DİKKAT ÇEKİCİ OLACAK 17 yıl boyunca cazın genç yüzlerine önemli fırsat sunan Genç Caz yarışması bu yaz renkli ve dikkat çeken genç sanatçılarla dolu olacak. Parklarda Caz konserleri olarak izleyeceğimiz bu genç müzisyenlerin birçoğunun ismini yakında daha sık duyacağınızdan emin olabilirsiniz. Mesela, yakın zaman önce Genç Caz yarışmasında tanıdığım piyanist ve besteci Bilge Günaydın artık kendi albümünü yayınladı ve bu sene festivalde konser verecek. Şimdilik bu kadar söyleyeyim ve mutlaka takip etmenizi önereyim. Cazı ana akım harici renklere açık bir müzik olarak görüyorsanız programa alıcı gözle iyice bakmanızı öneririm. Bu toprakların ne denli renkli ve güzel müzikler ürettiğine şaşacaksınız. Dediğim gibi, ister yerinde izleyerek, ister sonrasında ekrandan izleyerek ama mutlaka bu konserleri izleyin. EYLÜL CAZ’A DAVET EDİYOR  Festival Programı şöyle: >> Selen Gülün Quintet feat. Sibel Köse & Ece Göksu // 2 Eylül Çarşamba 21.30, Sultan Park – Swissotel The Bosphorus >> Can Güngör – 3 Eylül Perşembe 21.30, Swissotel The Bosphorus >> Baba Zula // Make Mama Proud – 7 Eylül Pazartesi 20.00, Feriye >> Ayyuka // Pitohui // Yasak Helva – 8 Eylül Salı, 18.30, Feriye >> Islandman //Tuğçe Şenoğul // Guguo – 9 Eylül Çarşamba, 18.30, Feriye >> Kardeş Türküler ve konuklar Tuluğ Tırpan & Elina Duni // Andalusia Trio – 10 Eylül Perşembe, 20.00, İstanbul Açık Hava Gösteri Merkezi Kuruçeşme >> Bilal Karaman's MANOUCHE A LA TURCA feat. Muhammed Yıldırır & Ramazan Sesler // Büşra Kayıkçı – 11 Eylül Cuma, 20.00, İstanbul Açık Hava Gösteri Merkezi Kuruçeşme >> Jülide Özçelik // Bilge Günaydın Quintet “Daydream” – 14 Eylül Pazartesi, 20.00, The Marmara Esma Sultan Yalısı Acı, ızdırap ve onarım
‘Öteki’nin tehdit ediciliği, öncelikle bir yanılsama. Castoriadis, ‘öteki’nin varlığının insanı tehlikeye sokmasının tek bir koşulu olduğunu öne sürer, ırkçılıkla ilgili bir yazısında: “Kişinin benmerkezli kalesinin en derin köşesinden bir ses alçak sesle fakat hiç durmadan ‘duvarlarımız plastikten, akropolisimiz kartondandır’ diye tekrarladığı zaman.” Bugün kendisini ‘ötekileştirdikleri’ üzerinden tanımlayan her kesimin yaşadığı korkunun nedeni ötekileştirdiklerinden çok, o iç ses... Özellikle narsisistik örüntüye sahip kişilerin kırılgan gururlarını anlamak için, o çok derinlerden gelen ve sürekli tekrarlayan sese kulak vermek gerekiyor. O sesi bastırmak için sürekli olarak kendi yüceliğiyle meşgul olan ve birilerine bu yüceliği ispatlama derdinde olan biri o iç sese göre yaşamaktadır ve o iç sesi dışsallaştırdığınızda derinden bir kırılma ve öfkeyle karşı karşıya gelmeniz olası. Çözüm o iç sesi bastırmak ya da rasyonelleştirmek değil elbette, o sesin kaynağını bulup değiştirebilmek, sanki bir radyo kanalını değiştirir gibi. Bu da kolay bir şey değil, ama Melanie Klein, yaptığı çalışmalarla bu sesin nasıl değiştirilebileceğine dair bir yol çizmişti. Zulmedici üstbenliğin, suçluluk duygusunun kaynağı olmayı bırakıp hem sevginin kaynağı, hem de benliğin olası müttefiki haline gelmesinin önü açılabildiğinde… Bunun nasıl olacağını, Melanie Klein, kitaplarında aşama aşama anlatır. Sonradan ‘Şema Terapi’ gibi bazı ekoller de, ‘cezalandırıcı ebeveyn’ modu diye tanımladıkları, yani üstbenliğin o yıkıcı sesini bilişselci yöntemlerle değiştirmeye çalışarak aynı etkiye ulaşmanın formülünü geliştirmeye çalıştılar. Ama benliğin müttefiği olması gereken üstbenliğin, benliğe nasıl düşman hale gelebildiği ve korkunç eziyetler yapabildiği, ne kadar anlaşılsa da şaşırtıcılığını koruyor. Melanie Klein, o derinlerdeki sesin nasıl değişeceğine dair yazarken, ‘depresif konum’dan bahseder. Klein’a göre, bebekler paranoid-şizoid ve depresif konumlardan geçerek içsel çatışmalarıyla mücadele ederler. Paranoid-şizoid konumda bebek, kaygısını azaltmak için kendi içindeki istemediği saldırganlığı ve kötü yanlarını anneye, yani memeye yansıtarak kendinden uzaklaştırmaya çalışır. Depresif konumdaysa çocuk, anneyi ve kendisini daha tam, yani “iyi” ve “kötü”lerin toplamından oluşan bir bütün olarak görmeyi başarır, ama geçmişte annenin iyi yanlarını görmemiş olmaktan dolayı da suçluluk duygusu yaşar. Julia Kristeva, ‘Melanie Klein’ adlı kitabında, ‘Kayıp Zamanın İzinde’nin yazarı Marcel Proust’un Kleincı hipotezin destekleyicisi olduğunu yazmıştı, ‘depresif konum’a gönderme yaparak. Depresif konum, düşüncelere erişmek için gerekli bir koşuldu. Depresif konumdayken içeride iyi ve kötü nesneler arasında kıyasıya bir çatışma yaşanır, bütün mesele ‘iyi nesne’nin onarılması mücadelesidir, ama bunun için ‘anne’nin içeride yeniden ortaya çıkması gerekir; eğer ortaya çıkmazsa çocuk kendini depresif ve zulmedici korkuların insafına terk edilmiş bir halde bulur. Kristeva, bunun bir onarım olduğuna şüphe olmadığını, ama bu onarımın umutlu ve huzurlu bir süreç olarak yaşanmadığının da altını çizer: “Acı, ızdırap ve onarım, bu sayede yaratıcılığın ve yüceltmenin temelinde yer alırlar.” Kendi içimizdeki bizi yönlendiren o sese ulaşmanın yolu, acı çekmeyi göze almaktan geçiyor. Psikoterapinin ve içe bakışın asıl zorluğu da burada. Ama asıl korku, o sesin kaynağına ulaşmak değil belki de, o sesin yokluğuna, sessizliğe katlanabilmek… Her yerde müzik dinlemek, evde yalnız kalındığında izlenmediği halde açılan televizyon, sessizlikten mi, yoksa o sessizliğin içinde duyulacak iç sesten mi bizi korur?.. Devlet Tiyatroları 1 Eylül'de açılıyor
Halit Ergenç 'Ozan Güven' açıklaması nedeniyle özür diledi
Sevgilisi Deniz Bulutsuz'a şiddet uyguladığı gerekçesiyle 13 yıl hapsi istenen Ozan Güven, Babil dizisinden ayrılmıştı. Halit Ergenç dizide başrolü paylaştığı arkadaşı Ozan Güven hakkında konuşmuş, söylediği sözler tepki çekmişti. Tepkiler üzerine açıklama yapan Ergenç, özür açıklaması yayımladı: "Yargı süreci devam eden ve beni çok üzen bir konuyla ilgili, sadece bir temenni niyetiyle yaptığım açıklama, kendimi doğru ifade edemememden dolayı maksadını çok aştı. Bundan dolayı çok üzgünüm. Şiddetin hiçbir türünün yanında olmam mümkün değil. Bilhassa son derece hassas olduğum kadına şiddet konusunda mağdur olmuş ve bu konuda mücadele eden herkesi hayal kırıklığına uğrattığımı anlıyorum. Hak veriyorum ve özür diliyorum." Ergenç'in tepki çeken açıklaması ise şöyledi: "Diziden ayrılmak Ozan’ın takdiridir. Ben Ozan’ı çok severim, çok uzun zamandır da tanırım. Sevgimiz baki, böyle bir olay geldi başına. Adalet neyse yerini bulacak ama alnının akıyla çıkacak diye düşünüyorum. Çünkü öyle bir karaktere sahip olduğunu hiç şahit olmadım hayatım boyunca. Mutlaka orada bir şey olmuştur bunu da adalet çözecektir, bir yere varacaktır o. Herkesin hakkında hayırlısı diyelim." Devlet Tiyatroları açılıyor
Devlet Tiyatrolarından yapılan açıklamaya göre, 2020-2021 yeni tiyatro sezonunun ilk biletleri internetten, "sanat cepte" uygulamasından ve Devlet Tiyatroları gişelerinden bugün satışa sunuldu. Devlet Tiyatroları, yeni sanat sezonuna 17 prömiyerle başlayacak, açık hava mekanlarını kullanmaya devam edecek, az sayıda salonu da kullanıma açacak. Salonlarda koltuklar sosyal mesafe kuralına uygun şekilde düzenlenecek. Tiyatro salonuna maskesi olmayan izleyici alınmayacak. Girişlere el dezenfektanları koyulacak. Gösterimler birer gün arayla yapılacak, oyunlar sergilendikten sonra salonlar dezenfekte edilecek. Pandemiden dolayı ilk turda az kadrolu oyunlarla seyirci karşısına çıkmaya hazırlanan Devlet Tiyatrolarında Ankara Devlet Tiyatrosu 3, İzmir Devlet Tiyatrosu 4, İstanbul, Bursa, Adana, Diyarbakır, Antalya, Trabzon, Erzurum, Sivas ve Van Devlet Tiyatroları 1 yeni oyunu tiyatroseverlerle buluşturacak. Yeni oyunların yanı sıra geçen sezonda kapalı gişe oynayan ve sanatseverlerden yoğun ilgi gören "Reis Bey, Leyla ile Mecnun, Anna Karenina, Hamlet, Bir Nefes Dede Korkut, Shirley Valentine, Umut Kavşağı" gibi oyunlar da yeni sezonda perde açacak. ANKARA'DA 4 SAHNE PERDELERİNİ AÇIYOR Yeni sanat sezonunda salgın dolayısıyla az sayıda sahnesini açacak olan Devlet Tiyatroları, Ankara'da Çayyolu Cüneyt Gökçer Sahnesi, Akün Sahnesi, Küçük Tiyatro ve Stüdyo Sahne'de sanatseverleri ağırlayacak. Küçük Tiyatro'da "Aşık Veysel" 1 Eylül Salı günü prömiyer yapacak, "Sonsuzluk Kitabevi" 8 Eylül Salı günü Stüdyo Sahne'de, "Gökkuşağının Sonu" ise 15 Eylül Salı günü Akün Sahnesi'nde ilk gösterimini yapacak. Geçen sezonun oyunu olan "Leyla ile Mecnun" da 1 Eylül Salı günü Cüneyt Gökçer Sahnesi'nde perde açacak. Devlet Tiyatrolarının ilk ay repertuarında en fazla yeni oyun ise İzmir'de sahnelenecek. İzmir Devlet Tiyatrosu 2020-2021 tiyatro sezonuna 4 yeni oyun ile başlayacak. "İki Bekar", "Vahşet Tanrısı", "Cahide" ve "Yıldızların Altında" İzmir sahnelerinde seyirciyle buluşacak yeni oyunlardan. "İki Bekar" 1 Eylül Salı günü, "Vahşet Tanrısı" 22 Eylül Salı günü ve "Cahide" 29 Eylül Salı günü Konak Sahnesi'nde, "Yıldızların Altında" ise 8 Eylül Salı günü Bornova Kültür Merkezi Bozkurt Kuruç Sahnesi'nde açık havada seyirci karşısına çıkacak. "Her Şey Yolundaymış Gibi" isimli oyunun İstanbul Mecidiyeköy Stüdyo Sahne'de prömiyerini yapacak olan Devlet Tiyatroları, Bursa Ahmet Vefik Paşa Sahnesi'nde "Tarla Kuşuydu Juliet"i, Adana Hacı Ömer Sabancı Kültür Merkezi Sahnesi'nde "Ezop-Tilki ile Üzüm"ü, Trabzon'da Atapark Haluk Ongan Sahnesi'nde "Aşk Bir şey Değildir"i, Diyarbakır Cahit Sıtkı Tarancı Orhan Asena Sahnesi'nde "Otelde Cinayet"i, Antalya Haşim İşcan Kültür Merkezi DT Sahnesi Küçük Salon'da "Yastık Adam"ı, Erzurum DT Sahnesi'nde "Ölümcül Oyun"u ve "Bu Bir Film Olsaydı"yı, Sivas Atatürk Kültür Merkezi Sahnesi'nde "Eski Fotoğraflar"ı ve Van Kültür Merkezi Sahnesi'nde "Penceredeki Atlar"ı seyirciyle buluşturacak. Sanat, pandemi ve benzerlerini tanımaz
IŞIL ÇALIŞKAN 1976 yılında henüz 22 yaşındayken perdesiz gitarı icat eden ve dünya müzik tarihine geçen usta müzisyen Erkan Oğur, birikimini genç nesillere aktarmak üzere bir müzik okulu hazırlığında. Muğla’nın Bodrum ilçesine bağlı Gümüşlük mahallesinde açılacak ‘Erkan Oğur Müzik Okulu’nun en yakın zamanda faaliyete geçmesi planlanıyor. Bölgedeki bir okulun restore edilmesiyle açılacak dört sınıflık okulda Oğur’un makamsal müzikle evrensel armoninin harmanlandığı özgün müzikal yaklaşımı ile doğaçlama tekniklerine dair dersler verilecek. Okulun programında kopuz ve bağlama gibi Türk Müziği sazlarının yanı sıra keman, klasik gitar gibi enstrümanlara dair atölye çalışmaları ve masterclasslar var. Okulun öğrencisi olmak için ise herhangi bir yaş sınırı bulunmuyor. Müzik eğitiminin ömürden uzun sürdüğünü belirten müzisyen, okul açma fikrinin nasıl geliştiğini şöyle anlatıyor: “Genel olarak eğitimde doğru zamanlama esastır. Son on yıldır eğitim konusundaki düşüncelerimi insanlarla çeşitli şekil ve evrelerde paylaşmaya başladım. Bunun neticesi bende okul kurma düşüncesini oluşturdu.” Oğur ile ‘Erkan Oğur Müzik Okulu’nu konuştuk.  Türkiye için büyük bir adım oldu Erkan Oğur Müzik Okulu. Aklınızda ne zamandır vardı bu fikir? Bu kararı vermeniz nasıl oldu? Müzik eğitimi önem verdiğim bir konudur. Ömürden uzun sürer. Genel olarak eğitimde doğru zamanlama esastır. Son on yıldır eğitim konusundaki düşüncelerimi insanlarla çeşitli şekil ve evrelerde paylaşmaya başladım. Bunun neticesi bende okul kurma düşüncesini oluşturdu. Okul projesi duyurulduğunda insanların büyük kısmı çok sevindi. Sevinçle beraber şaşırtıcı bir de sürpriz oldu. Bu sevinci ve şaşkınlığı neyle ilişkilendirirsiniz? Yarım yüzyıldır halk ile bütünleşme çabasının karşılığı olabilir mi? Erkan Oğur Müzik Okulu neyin eksikliğini gidermek için yola çıktı? İnsanımızın özellikle gençlerimizin yetenek ve zekâlarına çok güveniyorum. Birlikte çalışma disiplini oluşturmak hedefim, onların geleceği için bilgilerimizi paylaşacağız. Nasıl bir eğitim verilecek? Karşılıklı birebir etkileşim, bilgi ve tecrübe paylaşımı eğitimin ana temeli. Okulda kimlerle çalışacaksınız? Ben ve çeşitli branş hocalarıyla. Yaş sınırı olmaksızın herkese açık, katılımcı veya dinleyici olarak. Devletin mevcut müzik ve sanat eğitimini nasıl değerlendiriyorsunuz? Sanat eğitimi çok erken yaşta ve uzman eğitimciler eşliğinde başlatıldığında insanların zekâ, estetik anlayışı ve üretime yönelik becerileri çok hızlı gelişecektir. Sağlıklı toplum için sanat eğitiminin insan hayatına katkısı çok yüksektir. Müjdat Gezen Tiyatro Okulu, tiyatromuz için adeta bir ekol. Bu ve benzeri ekollerin varlığı da şu soruyu beraberinde getiriyor: Devlet ve sanatçı ilişkisi nasıl olmalı? Ne dersiniz? Devletler ve hükümetler ülkelerin kültürel değerlerini, sanatını ve dünya üzerindeki paylaşımını desteklemelidir.  İYİ MÜZİK YAPMANIN DIŞI YOKTUR, İÇİ VARDIR Müzik ve piyasa kelimelerini birbirine yakıştıramadığınızı söylemiştiniz. Sanata bakışınız ve yansıttığınız da bu yönde. Okulda Erkan Oğur felsefesiyle yetişecek müzisyenler olacak gibi. Ne dersiniz? Sanat alınıp satılan bir meta olamaz. Alınıp satılan her şey değerini kaybeder ve ucuzlar. Benimle zamanını, bilgisini, becerisini, öğrenme arzusunu, gelecek planlarını paylaşmak isteyenlere faydalı olacak bir kapıyım. Bir müzisyen iyi müzik yapmanın dışında nasıl kriterlere sahip olmalı sizce? İyi müzik yapmanın dışı yoktur içi vardır, çok çalışmak, disiplin, özveri, istikrar, sabır ve zaman bedellidir, hayatı belirler, kararlılık esastır. Bu kararın uygulanabilmesi için insanların okuma alışkanlıklarını, yakın ve uzak tarihlerini, yaşadıkları toprakların kültür katmanlarını, ülkelerini karış karış tanımlarını ve halkları ile bütünleşmelerini öneririm. Bu konuda ailelere ve eğitimcilere büyük sorumluluklar düşüyor. Erkan Oğur Müzik Okulu’nda yetişmek için kriterler neler? 5 şey var: İnanç, sevgi, istek, çalışma azmi ve zaman. Anadolu müziklerini günümüzde nerede görüyorsunuz? Anadolu müziklerinin günümüzde de geçmişte de çok yüksek düzeyde olduklarını sezmekteyim, buna karşın hiçbir zaman bir müziği diğer müzikten üstün tutmadım. Benim için müzik birdir. Müzik için “ölmekte olan bir lisan” demiştiniz. Bunu biraz açar mısınız? Müzik unutulmaya yüz tutmuş bir dil gibidir. İnsan giderek ondan uzaklaşmaktadır. Eteklerinden tutmaya çalışıyoruz. GERÇEK MÜZİK BİR KEREYE MAHSUSTUR Müziğin kaydedileninden ziyade canlı olanını öncelediğinizi biliyoruz. İnsanlığın koronavirüsle mücadele ettiği bu günlerde sahneler suskun. Nasıl yorumluyorsunuz bu günlerin müziğe olan etkisini? Evet, müzik kaydedildiğinde ölür, gerçek müzik bir kereye mahsustur. Hafızalara alındığında esas değerini bulur. Bu pandemi günlerinde insanların kendileriyle pek çok alanda iç hesaplaşmalar yaşadığı bir gerçek, müzik de bundan nasibini almış olabilir. Sahne ya da müziklerin sergilenmesi olayı ise günümüzde tam anlamı ile dikkat edilen ve değer verilen bir durumda değildir. “Pandemiden sonra hiçbir şey eskisi gibi olmayacak” deniliyor. Siz müzik sektörü için bunu nasıl yorumluyorsunuz? Müzik sektörü ilgi alanımın dışındadır. Müzik ilmi ise benim için sağlıklı toplum yetiştirebilmenin bir aracıdır. Sanat, pandemi ve benzerlerini tanımaz. Müziğinizdeki hüznün insanlığın ta kendisi olduğunu ve içinizdeki çocuk sayesinde yaşadığınızı biliyoruz. İçinizdeki çocuk size ne söylüyor? Müziğimdeki hüzün insan olmamın acizliğindendir. İçimdeki çocuk ise giderek küçülmekte, gülen, ağlayan, uyuyan, meme emen bir bebeğe dönüşmekte ve annesinin kokusuna özlem duymaktadır. Politika ve siyaset üstü bir anlayışınız olduğunu dillendiriyorsunuz. Peki nasıl bir dünya dilerdiniz? Dünya mahvolmadan, sulh diliyorum.  4 EYLÜL’DE YENİ ALBÜM GELİYOR: HALDEN HALE ŞARKILARLA GEÇİŞ Müzisyen Erkan Oğur’un enstrümantal caz albümü ‘Kimse Kalmadı’, 4 Eylül’de Kalan Müzik’ten çıkıyor. 6 enstrümantal eserden oluşan albümün 3 eseri Anadolu ozanlarına ait (Davut Sulari, Nesimi Çimen ve bir anonim Selanik türküsü) diğer 3 eser ise kendi besteleri. Albümün ismi olan ‘Kimse Kalmadı’ hızla değişen, dünya düzenine ve kendini yalnızlaştıran insana vurgu yapıyor. Sesine kopuzu ile eşlik ederek halk müziği alanında yeni bir farkındalığa ulaştıran usta müzisyen, yeni enstrümantal albümü ile bir kez daha bize müziğin, insanlığın tek ve birleştirici gücünün olduğunu hatırlatıyor. Oğur, bu müziği ‘trippin, telvin’ müzik içinde ağırlıklı doğaçlamalar ile gerçek hayatta olduğu gibi halden hale geçme şeklinde tanımlıyor. Gülerek girer: Ha ha ha!
Müşfik Kenter, çok geniş bir yaş yelpazesi oluşturan kişiler tarafından sevilen bir tiyatro adamıdır. Yaşı tutanlar vardır bir kere, uzun yıllar öncesinde Kenter Kardeşler’in yazın İstanbul’a turneye gelmelerini hasretle bekleyenler… Müşfik Kenter’e yıllardan beri hayrandırlar. Sinemayla televizyondan da elbette, ama en çok tiyatro sahnesinden. Gene de, daha yakın yıllarda onu izlemiş, sevmiş olanların sayısı daha fazla olsa gerek. Sonra Müşfik Hoca’yı unutamayan öğrencileri vardır. Ondan ders almış olmakla övünürler. Hele denk gelip de küçük bir rolle karşısında sahneye çıktılarsa eğer, keyiflerine değme gitsin! Öznür Oğraş Çolak, ölümünden iki yıl önce onunla Cumhuriyet için yaptığı son röportajda böyle bir öğrenci olarak onun şöyle dediğini hatırlıyor: “Köpekbalığı gibi bakma, insan gibi bak”. Ya da hiçbir öğrencisinin aklından çıkmayan en önemli sözü; “Önce iyi insan ol, sonra iyi bir oyuncu olursun”... Çolak bir gün tiyatroda Müşfik Hoca’ya “Hocam neden bütün öğrencilerinize önce iyi insan olun diyorsunuz” diye sorduğunda, “İyi insan olmazsan hiçbir şey olamazsın” dediğini unutmamış. Hocalarının kulaklarına küpe ettikleri bir lafı daha vardı: “İlk günkü heyecan çok önemli, onu asla yitirmemelisin!” Ali Poyrazoğlu, “İyi geceler canım prens” başlıklı yazısında, Müşfik Kenter’in rolünü ezberlerse lafların papağanı olmaktan korktuğunu söylüyor. Oysa onun başka bir yöntemi vardı. “O adam olup çıkardı. Müşfik’i izne gönderirdi oyun oynanırken; sonra tekrar buluşurlardı. Her karakter için ayrı teknik geliştirir, çaktırmazdı. Her şey, şimdi, ilk kez o anda, ilk defa oluyormuş gibi gelirdi izleyenlere.” Poyrazoğlu, Hürriyet’teki yazısına da şu altına mühür basılası cümlelerle başlamıştı: “Çok yakışıklıydı; bütün kızlar ona aşıktı. Çok kıskanırdık. Çok iyi oyuncuydu, kontrollü bir avareydi... Ne oynarsa oynasın, döktürürdü; çok güzel ölürdü. Çok güzel öldü.” Hamlet’in son sözlerini mırıldanmıştır herhalde. “Bundan sonrası… Sessizlik…” Umut veren genç bir oyuncuydu, beklentileri yanıltmayan büyük usta oldu. Sahnede sahiciydi, karakteri oynamazdı, gerçekten de “o” olurdu. Müşfik Bey, o sahnede sırtıyla bile oynardı, arkası dönükken de karakterin neler hissettiğini bize anlatırdı. Sonra sinemada, televizyonda da karşımıza çıktı ama benim için hep tiyatrocu olarak kalacak. Kuralları sevmezdi, cazibesi biraz da buradan gelirdi. Ama avare ruhunu dizginlemiş, oyunculuğuna engel olmasına izin vermemişti. Geride kalmış o yılların heyecanla beklenen yaz başı şölenlerini, nihayet İstanbul’da hasretlerini çeken izleyicilerine kavuşan genç ve yetenekli Kenter kardeşleri (ablasından dört yaş küçüktü), “Salıncakta İki Kişi”yi, “Mikado’nun Çöpleri”ni unutmak ne mümkün?” Daha sonraki yıllarda, Orhan Veli Kanık’ın şiirlerinden Murathan Mungan’ın uyarladığı, adını şairin “İstanbul Türküsü”ndeki bir mısradan (“Garipliğim, mahzunluğum duyurmayın anama”) alan, aktörün otuz yıl boyunca sahnelediği “Bir Garip Orhan Veli” de hafızalara kazınmıştır mutlaka. Ama ben onu hep Brian Friel oyunu “Ver Elini Yeni Dünya”nın Amerika’ya gitmeye hazırlanan İrlandalı Gar’ı olarak hatırlayacağım. Gar bir rol için ondan istenen bölümü okumaya şöyle başlıyordu: “Gülerek girer: Ha ha ha!” Aylarca, sesini durup, onu sanki sahnede görerek hatırladıkça güldüm. Bir gazete yazısının manşeti ise sevincimin yankısı gibiydi: “Philadelphia Here I Come, İstanbul’a Welcome”. Atiye'nin 2. sezon yayın tarihi duyuruldu
Zorlu PSM kapılarını tiyatro ile açıyor
Kültür Sanat Servisi Pandemi nedeniyle 13 Mart’tan bu yana dijital etkinlikler düzenleyen Zorlu PSM, 7 Ekim’de yeniden açılıyor. Ekim ayında öncelik tiyatro yapımlarında. Koronavirüs salgını nedeniyle mekandaki etkinliklerini 13 Mart’ta durduran ve 7’inci sezonunu dijital etkinliklerle tamamlayan Zorlu Performans Sanatları Merkezi, 7 Ekim’den itibaren sosyal mesafe ve hijyen kurallarına uygun şekilde kapılarını yeniden ziyaretçilere açarak 8’inci sezonuna başlıyor. Açıklanan programa göre Zorlu PSM, ekim ayında tiyatro yapımlarına öncelik veriyor. Biletleri satışa çıkan etkinliklerin programı şöyle: ►Kızlar ve Oğlanlar – 7 Ekim – Turkcell Platinum Sahnesi n Kızlar ve Oğlanlar – 8 Ekim – Turkcell Platinum Sahnesi ►Sevgili Arsız Ölüm – Dirmit – 11 Ekim – Turkcell Platinum Sahnesi ►Pencere – 12 Ekim – Turkcell Platinum Sahnesi ►Pencere – 13 Ekim – Turkcell Platinum Sahnesi ►Cimri – 14 Ekim – Turkcell Platinum Sahnesi ►Evlat – 16 Ekim – Turkcell Platinum Sahnesi n Doğu Demirkol – 17 Ekim – Turkcell Platinum Sahnesi ►Gerçek – 19 Ekim – Turkcell Platinum Sahnesi n Gerçek – 20 Ekim – Turkcell Platinum Sahnesi ►Hakikat, Elbet Bir Gün – 26 Ekim – Turkcell Platinum Sahnesi n Kemal – 29 Ekim – Turkcell Platinum Sahnesi ►Tartuffe – 30 Ekim – Turkcell Platinum Sahnesi  ►Çıplak Vatandaşlar – 31 Ekim – Turkcell Platinum Sahnesi Yeni maske eski kafa
Bilim-kurgu sineması, Hollywood’un korku sinemasıyla birlikte en sevdiği ideolojik aygıtlardandır. 1950’den itibaren yapılan Amerikan bilim-kurgu filmlerinin tamamına yakınında, ‘Amerikan yaşam tarzı’na yönelik saldırı hikâyeleri üzerinden ‘komünizm düşmanlığı’ işlenir. E.T. (1982) gibi istisnalar dışında bu filmler açıkça yabancı düşmanı, komünist düşmanı, farklı olan her şeyin ve herkesin düşmanı olan anlatılardır. Soğuk Savaş bitince de düşman ortadan kalkmaz, isim değiştirir -göçmenler, Rusya, Çin vd… Buna karşılık komünist ülkelerde üretilen bilim-kurgu anlatılarında kötü istilacılarla neredeyse hiç karşılaşmayız. Bu filmler hümanist ve ilerlemeci anlatılardır. Hikâye örgülerinde çoğunlukla insanın varoluşuna dair sorgulayıcı öykülerle karşılaşırız -edebiyatta da öyledir; Stanislav Lem’den Strugatski Kardeşler’e kadar hiçbir Sovyet bilim-kurgu yazarının yapıtlarında uzaylı işgalci bulamazsınız. Dünyalıların uzaylılarla karşılaştığı anlatılar vardır tabii, ama işler kesinlikle kapitalist dünyadaki gibi ilerlemez. Bu anlayış farklılığının SSCB’nin son yıllarında bile hâkim olduğunu net biçimde gösteren iki film var. İkisi de 1981’de yapılan filmlerden Petlya Oriona (Orion Döngüsü), galaktik boyutlarda salgın hastalık yaratan bir virüse karşı insanları korumak için uğraşan uzaylıları anlatır. Sömürgecilerin tüm madenlerini çalıp su ve havasını kirlettiği bir gezegendeki direnişçilerin kaderini anlatan Per Aspera Ad Astra (Zorlu Yollardan, Yıldızlara Doğru) adlı diğer film, bir uzay gemisinin bulunmasıyla başlar. Bilim konseyi gemiden çıkan uzaylı konusunda tartışırken bir bilim insanı uzaylının tehlikeli olabileceğini, izole edilerek incelenmesi gerektiğini, bunun temel sorumlulukları olduğunu söyler. Uzaylıyla iletişim kurmak gerektiğini öne süren Sergei ise şöyle der: “Sorumluluğumuzu unutmuyorum. Ama ona (uzaylıya) karşı sorumluluğumuzu da unutmuyorum.” Sergei’in önerisi kabul edilir, bu bilim insanının evine yerleştirilen uzaylı, insanlarla karşılıklı iletişim içinde incelenir. Bugünkü Rusya’nın ne yazık ki artık uzaylılara karşı sorumluluğu yok, Rus bilim-kurgu sineması da artık Hollywood’un ideolojik kodlarıyla çalışıyor. Geçtiğimiz aylarda internette gösterime çıkan ‘işgalci uzaylılar’ hikayesi Vtorzhenie‘nin (İstila) Hollywood yapımı olduğunu söyleseniz kimse garipsemez. Bu yıl yapılan başka bir bilim-kurgu filmi, Sputnik, aynı kodlama sistemini kullanarak ‘yeni ve güçlü kapitalist Rusya’ söyleminde daha da ileri gidiyor. Öyküsü SSCB’nin dağılmasına yakın bir tarihte (1983) geçen filmde, yörünge görevinden dönen bir kozmonotun gövdesini istila ederek dünyaya, Sovyetler Birliği’ne gelen bir uzaylı yaratıkla karşılaşıyoruz. Kurbanlarının ölmeden hemen önce yaşadıkları korkudan beslenen bu yaratığı kontrol edip silah olarak kullanmayı amaçlayan SSCB otoriteleri, kozmonotu laboratuvarda incelemeye başlıyor. Filmde iki önemli nokta var. Birincisi, ‘dağılmaya giden yol’; 1980ler: 1982’de Brejnev öldü, iki yıl Andropov ve Chernenko’nun yönetiminden sonra 1985’te Gorbachov başa geçti. 1991’de Sovyetler Birliği dağıldı. İkincisi Sputnik: SSCB’nin büyük gurur kaynağı, ABD’yi büyük bir yenilgi korkusuna düşüren Sovyet uzay programı. Bu noktaları sosyo-psikolojik düzeyde birleştirense, kozmonot Kostya’nın uzaya çıkma uğruna varlığını umursamayıp bir yetimhanede yaşamasına göz yumduğu 7 yaşındaki oğlu Alyosha, tam adıyla, Aleksei Konstantinovich Romanov -evet, çocuk 1917 Ekim Devrimi öncesi Rusya’yı yöneten sülalenin adını taşıyor... Finalde, korkunç istilacının yok edilmesinden sonra, kozmonotla platonik ilişkiye giren Doktor Tatiana’nın bu küçük ‘Romanov’u terk edildiği yetimhaneden çıkarıp yeni bir hayata başlattığını görüyoruz. Metaforlar o kadar açık kullanılıyor ki, ortada neredeyse metafor kalmıyor! Filmin bir sahnesinde, uzaylı parazitin istila ettiği kozmonot Kostya’nın barışçıl bilim-kurgu filmi Per Aspera Ad Astra’yı izlediğini görüyoruz. Adam, yanına gelen Tatiana’ya ekranı göstererek sıkıntılı bir sesle şöyle diyor:“Doğrusu, savaş filmlerini tercih ederim.” İşte bu Yeni Rusya. Eski kapitalizmden ne kadar yenilik çıkabilirse o kadar yeni bir ülke... Bakmayın uslu durduğuna siyah devin
Işıl ÇALIŞKAN Devlet sanatçısı unvanlı piyanist Gülsin Onay, besteci Ludwig van Beethoven’ın 250’nci doğum yılı için hazırladığı albümü ile dinleyici karşısında. ‘Gülsin Onay: Beethoven’ ismini verdiği albümde Onay’ın kendi yorumuyla tekrar seslendirdiği, Beethoven’ın üç farklı dönemine ait Op.13 ‘Pathetique’, Op. 53 ‘Andante Favori’, Op. 53 ‘Waldstein’ ve Op. 111 adlı eserleri bulunuyor. Albümün kayıt ve masterig işlemini Erkin Onay yaptı. “Her zaman, “İyi ki piyanist olmuşum” diye şükrediyorum. Yoksa bu muazzam eserleri çalma şansından, zenginliğinden ve fırtınaların en coşkulusunu yaşamaktan yoksun kalacaktım” diyen Onay ile Beethoven’ı ve albümünü konuştuk. ‘Gülsin Onay: Beethoven’ albümünü Ludwig van Beethoven’ın 250’nci doğum yılına özel hazırladınız. Beethoven’ın sizdeki yerini nasıl anlatırsınız? Bu yıl pek çok planlanmış resital ve orkestra eşliğinde konserlerimde Beethoven’in 250’nci doğum yıldönümü nedeniyle eserlerine yer vermek üzere hazırlanmıştım. 6 Ocak’ta ilk Beethoven resitalimi Süreyya Operası’nda verdim ve aynı programı farklı salonlarda 3 kez seslendirdim ve kaydını yaptım. Daha sonra farklı sonatlardan oluşan programlarla konserler ve kayıtlar pandemi döneminde ertelendi. Beethoven çocukluğumdan bu yana beni en çok etkileyen bestecilerden biridir. Eserlerinde farklı ruh hallerini notalara dökerken kısacık cümlelerde bile en şefkatli dokunuşları hırçın isyanlara, sevgi dolu cümleleri kızgın haykırışlara, sakin nefesleri coşkulu koşmalara çevirmekte onun üstüne besteci yok bence.  BEETHOVEN OLMASAYDI NOTALAR ÖKSÜZ KALIRDI Beethoven hiç doğmamış olsaydı müzik dünyasında neler eksik olurdu? Müzik dünyası başlı başına temel güçlerinden birinden yoksun, notalar öksüz kalırdı. Onun yarattığı dünya öyle güçlü ve zengin ki, müzik adeta felsefi olduğu kadar şairane ifadelerle yaşıyor. Çocuksu olduğu kadar bilge karakterleri içinde barındırıyor. Mozart ve Haydn’dan sonra ilk defa klasik formlar içinde de olsa taşkın ve cesur çıkışlar kazandırmış, romantik döneme geçişi hazırlamış. Beethoven’ın eserleri dünyaya ne söylüyor? Beethoven’in eserleri dünyaya barışı, hürriyeti, adaleti, eşitliği söylüyor. Beethoven’ın üç döneminden üç piyano sonatı sunuyorsunuz. 2020’de seslendirdiğim ilk Beethoven konser programının kaydı olan albümde, bestecinin üç farklı dönemine ait piyano sonatları yer alıyor: Op.13 ‘Pathétique’, Op.53 ‘Waldstein’ ve Op. 111. Albümde ayrıca; Beethoven’ın, Waldstein sonatının ikinci bölümü olarak bestelediği ama sonra daha kısa bir bölümle değiştirdiği, sonatta kullanmamış olsa da, konserlerinde sık sık seslendirdiği Op. 53 Andante Favori de yer alıyor. Her zaman, “İyi ki piyanist olmuşum” diye şükrediyorum. Yoksa bu muazzam eserleri çalma şansından, zenginliğinden ve fırtınaların en coşkulusunu yaşamaktan yoksun kalacaktım.  HAVA KİRLİLİĞİ GİBİ NOTA KİRLİLİĞİ VAR Genelde kendi besteleriniz yerine dünyaca ünlü klasik müzik sanatçılarının eserlerini yorumluyorsunuz. Bunun sebebini nasıl açıklarsınız? Biliyor musunuz ben “eser” kelimesi kullanımında çok cimriyim (Gülüyor). Günümüzde 3-5 notayı tema alıp dakikalarca uzatarak müzik yazan o kadar çok (besteci kelimesini de dikkatli kullanmak istiyorum) müzisyen var ki, sanki herkes müzikle ilgilenince beste yapmak zorundaymış algısı oluşmuş. Hava kirliliği gibi nota kirliliği var. Bestecilik ayrı ve çok özel bir yetenek gerektirir, aynı şekilde yorumculuk da öyle. İkisinin bir arada olması şart değil. Klasik müzik icra eden bir sanatçı olarak Türkiye’deki dinleyiciyi nasıl yorumlarsınız? Türkiye’de çok iyi, ilgi dolu bir dinleyici var. Severek, hissederek klasik müzik konserlerine geliyorlar. Dünya genelinde klasik müzik dinleyicileri belli bir yaşın üzerinde oluyor oysa bizde genç bir dinleyici topluluğu da var, bu çok sevindirici. Klasik müziğin elit ve takım elbiseli insanların dinlediği müzik türü olarak algılanmasına yorumunuz ne olur? Aslında klasik müzik herkesin kalbine dokunabilecek, her dinleyeni etkileyebilecek, ruhunu besleyebilecek bir müzik. Belki başlarda yakınlaşmak İçin birkaç kez dinlemek gerekebilir ama hissetmek, algılamak İçin hiçbir eğitime ihtiyaç yok. Giyim kısmına gelince, dünya genelinde, çok farklı kültürlerden klasik müzik konserlerine gelen dinleyiciler sanatçılara duydukları saygı ve gösterdikleri özen dolayısıyla giyimlerine dikkat etmeyi tercih ediyorlar. Bu sebeple böyle bir yargı oluştuğunu düşünüyorum. Piyanonuzla aranızdaki ilişkiyi nasıl açıklarsınız? Bakmayın uslu uslu durduğuna siyah devin… Hiç bir ilgisizliğe tahammülü yoktur, rakip istemez, her sesini ayrı sevmenizi bekler. Ödüllerin en büyüğünü verir kendinizi ona adarsanız, intikamın en acısını alır değerini bilmezseniz. Sanırım sırrını çözdüm artık, karşılıklı aşk yaşıyoruz uzun bir süredi. ÜTÜ MASASININDA YAPTIĞIM ÇEKİMLE ONCA YÜREĞE DOKUNDUM Koronavirüs döneminde verdiğiniz Twitter konseri ile binlerce kişiye ulaştınız. Bu konuda öncü isimler arasındaydınız. Göz göze bakmadığınız ama yine de dinleyiciden uzak kalmadığınız bir teknik. Bu tecrübeyi nasıl anlatırsınız? Bu tecrübe gerçekten hayatımın farklı bir dönüm noktasını oluşturdu diyebilirim. İlk canlı yayın konserime 930 bin kişi, 1 milyona yakın izleyici katıldı ve hiç beklemediğim bir ilgi oluştu. Ütü masasının üzerinden yaptığım çekim ile onca yüreğe dokunabileceğimi tahmin etmemiştim. Gerçi 15 Mart sabahı yaptığım mini ankette “Hangi eseri dinlemek istersiniz?” sorusuna beklediğimden çok daha fazla cevap geldi. Sayamadım bile kaç Bach, kaç Chopin, kaç Mozart, kaç Beethoven isteği olduğunu. Büyük heyecanla hazırlandım. Konser elbiselerimi giydim ve sahneye çıkar gibi piyanonun başına geçip büyük bir konsantrasyon ile Chopin çaldım. Ardından da diğerlerini. Telefonumu elime aldığımda gözlerime inanamadım. Binlerce yorum, beğeni ve retweet vardı. Aynı konseri diğer medya hesaplarımda da tekrarladım. Cambridge Üniversitesi’nde matematik profesörü ve amatör olarak harika piyano ve kontrabas çalan eşim Tony Scholl, 16 Mart’ da son uçak ile Londra’dan Ankara’ya geldi ve günümüze kadar birlikte canlı yayınları sürdürdük. Tony bu kez daha profesyonel bir sistem kurdu. Böylece her Pazar saat 21.00’de YouTube, Twitter, Facebook ve Instagram sayfalarımdan eş zamanlı olarak canlı yayınlar yaptım. Dinleyici sayısı milyonları buldu. Beş ay içerisinde çaldığım eserler birkaç senede çaldığım eserleri kapsayarak oldukça zengin bir konser repertuvarından oluştu.Konser kayıtlarımı paylaşmak yerine canlı yayın konserleri yapmak hem dinleyiciler için hem benim için inanılmaz bir bağ kurdu aramızda ve bu zor dönemde müzik, yaralı ruhlarımıza merhem gibi iyi geldi. Virüsle birlikte müzik sektörü zor günlerden geçiyor. Nasıl çözüm önerileriniz olur? Kesinlikle en çok etkilenen sektörlerden biri de müzik. Oysa müziğin insanlar üzerinde hayati boyutlarda etkisi, iyileştirici gücü var. Bununla birlikte gerekliliği konusunda Devlet ve özel sektörün inancı ve desteği şart. Çok sınırlı da olsa etkinlikler yeniden başladı ve normalleşme sürecek. Ancak herkesin sahneye dönebilmesi ne yazık ki uzun zaman alacak. Bu dönemde müzisyenler farklı repertuvar çalışmaları ile zamanlarını değerlendirecek, dinleyiciler biraz sanal Ve dijital ortamlarda susuzluklarını giderecekler. Hepimizin umudu pek yakında birbirimize kavuşmak.  Yıllık izin
Tüm okurlarıma selamlar. Yıllık izne çıkıp şu karanlık karantina günlerini geride bırakmak için uğraşıyorum. Dolayısıyla bu hafta köşemi iki konuk yazara bırakıyorum. Bildiğiniz üzere her yazımda bir konuk yazar yazısına yer vermeye çalışıyorum. Siz de 750 vuruşu geçmeyecek şekilde yazdığınız yazılarınızı yayınlatmak isterseniz bana mail atabilirsiniz. Konuk Yazar: Bülent Kurtcan Paul Banks, Muzz ile birlikte yeniden karşımızda!  Son olarak 2018’de Interpol ile yayınladığı ‘Marauder’ albümüyle müzik severlerle buluşan Paul Banks, bu kez yan projesi Muzz ile karşımızda. Banks’in uzun süredir arkadaş olduğu ikili Josh Kaufman (Bonny Light Horseman) ve Matt Barrick’i (The Walkmen) yanına alarak kurduğu çiçeği burnunda grup ‘Muzz’, kendi ismini taşıyan ilk albümünü haziranım başında yayınladı. Philadelphia’da grubun kendi stüdyosunda kaydedilen albüm 12 şarkıdan oluşuyor. Duygusal ve içe dönük havasıyla dikkat çeken şarkılar, aynı zamanda Banks’in sakin vokaliyle rahatlatıcı bir etkiye de sahip. Üçlünün her bir parça için çok özendiği ve olgunluklarını bu projeye yansıttıkları her açıdan belli oluyor. Evde kendimize ayırdığımız güzel bir günün kalitesini artıracağını ve alternatif müzik sevenleri hayal kırıklığına uğratmayacağına eminim. Muzz son ayların heyecan verici gelişmelerinden biri olmayı başardı ve gelecekteki işleri şimdiden merak uyandırıyor. Konuk Yazar: Mert Turunç Catecea  İsmini balinanın Latince anlamından alan Cetacea, Özgür Özgen Fişek’in Aralık 2018’den beri devam eden bir müzik projesi. Fişek, bu tek kişilik projesini ev stüdyosunda kendi imkanlarıyla gerçekleştiriyor. Sabit bir türe bağlı olmayan Cetacea, darkwave, elektronic, dark pop ve lo-fi gibi türler arasında dolaşıyor. Dimensional Comprehension albümü bizlere Özgür’ün Bir Baba İndie’ye verdiği röportajda belirttiği üzere üzgün bir insanın mutlu bir robota dönüşmesini anlatıyor ve bunun yanında kimsenin anlamayacağı şekilde iç mevzularını gizlemiş durumda. 33 dakikalık bu albüm 8 parçadan oluşuyor, his bütünlüğü için baştan başlayıp sırayla dinlemenizi tavsiye ediyorum. Açılış şarkısı Deep Down güzel bir giriş sağlayıp mutsuz kişiyle tanışmamız için aracı oluyor. Devamında gelen Happily Ever After ve Someone You Know parçalarında Julian Casablancas (The Strokes) havalarını kolayca hissedebiliyorsunuz, bu tarzın Özgür’e yakıştığını söyleyebilirim. His üzerine kurulu bu albümde QTR gibi güzel bir şarkıyı da geçtikten sonra son olarak 3 ile robotumuzu mutluluğa ulaştırıyoruz. Tek kişilik bir proje olduğunu belli ettirse de albüm vermek istediği ruh halini çok rahat hissettiriyor. Mücadeleyle geçen bir ömür
Kadir İncesu Değerli yazar arkadaşımız Yılmaz Uçar’ı 5 Ağustos zamansız kaybetmenin derin üzüntüsü içerisindeyiz. Çok sık görüştüğü Taşkın Aşan’ın telefonuyla öğrendim acı haberi. Çalıştığım Çınar Yayınevine gelir, yazılarını okurdu. Aksatmadan günce yazardı. “Kadir seni de Cemal’i de yazıyorum günceme,” derdi gülümseyerek. Hiç somurtmazdı ki… En son, basıma hazır dosyası için konuştuğumuzda, şartları uygun bir yayınevi arayışındaydı. Yılmaz ile altıncı kitabı “Yıkım” ve çocukluğu üzerine iki söyleşi yapmışız. 'ULAŞAMAYACAĞIMIZ UZAK DÜNYAMIZ' O kadar detaylı anlatmış ki çocukluğunu: “6 – 14 yaş grubuma acıları sığdırdım ben. Hastanelerde geçti çocukluğum. Baltalimanı Hastanesi’nde ortopedi bölümünde ameliyatlar oldum, çelik korseler içinde gezdim. Arkadaşlarıma Karagöz - Hacivat gösterileri yapardım. Sokak kapısı arasına bir kilim gerip perde yapar; kilimin üstünden kartondan yaptığım Hacivat ile Karagöz’ü siyah beyaz televizyonda izlediğim ses tonlarına benzeterek, diyaloglarını da kendim yazdığım kağıttan okuyup oynatırdım. Gazete kağıtlarından biletler yaparak mahalle arkadaşlarıma satıp günlük harçlığımı çıkarıyordum. Ne güzel günlerdi. İnsanın sevinçle gözleri parlıyor anımsadıkça. Zaman dilimini geri alamadığımız için gözlerimiz doluyor ister istemez. Ah çocukluk… Ulaşamayacağımız uzak dünyamız!” Söyleşimizde öykülerinin kaynağı için de “Öykülerimin alanı yaşam. Yaşam, akan bir deli ırmak… Benim öykülerim kıyıya vuran deli ırmak selintileri… Trajik insan öyküleri... Orhan Kemal tarzı realist öyküler. Gözlem, yaşam, anı, deneysel birikim ürünleri… Her insan bir öyküdür aslında; dram, trajik yaşam kesitleridir… Toplumcu gerçekçi, halkçı, ilerici şairin, yazarın yazması gerektiği temalar. Gözü toplumda, kulağı halkta olan realist yazarlar olarak yazı kaynağımız adaletsiz (!) yaşam…” değerlendirmesini yapmış. Sürekli mücadele içindeydi Yılmaz Uçar… Dosyalarını bırakırdı yayınevlerine, belki yayınlarlar diye… Bir yandan da matbaacı dostlarıyla görüşüp kitabının basım maliyetini öğrenirdi. Bilirdi çünkü eninde sonunda bütün yayınevlerinden ‘hayır’ yanıtı alacağını ve kitabını kendi imkânlarıyla bastırmak zorunda kalacağını… Nasıl bir yüzyıl olduğunu anlayıp gittin
Sevgili Can… Beklemedin 21. yüzyılı, bırakıp gittin bizi… O müthiş sezginle, ne menem bir yüzyılın gelmekte olduğunu anlamıştın besbelli. 1999 yılının 12 Ağustos’unda, yani tam 21 yıl önce, Datça’nın toprağı seni bağrına aldı. 99 depremine tanık olmadın, sandık felaketlerine de, pandemiye de… Şimdi, uzaklardan bizi izliyorsan eğer, adını kullanarak yazılan sahte şiirleri okuyup kahkahayı patlatıyorsundur. Politikadaki gelişmeleri izleyip, kalayı bastığın gibi… Nasıl unuturum, Sinematek’in Nazım anması yasaklandığında, polisleri ikna edişimizi: “Tamam Nazım gecesi yapmıyoruz ama seyirciyi kapıdan çevirmek olmaz, şiir gecesi yapacağız, Nazım’dan söz etmeden”; sonra senin sahneye çıkıp “Ben bir ceviz ağacıyım Gülhane Parkında / Ne sen bunun farkındasın, ne de polis farkında” deyişini… “ESKİSİ GİBİ DEĞİL BURASI SENSİZ” Yirmi yıl oluyor. Bir gün telefon çaldı, Güler… Nasılsın dedi, bildiğin gibi dedim. Ağustos geliyor. Ne yapsak, nasıl ansak Can’ı? O an aklıma geleni söyleyiverdim: “Can Şenliği” yapalım… Çok güzel, hadi yap deyiverdi Güler. Daha yeni dönmüşüz Hakkari’den. Özdem Petek (Pi Prodüksiyon) ile birlikte yaptığımız o eşsiz “İstanbul – Hakkari Sanat Köprüsü” deneyiminden… Yapar mıyız dedim Özdem’e. Elbette! Kolları sıvadık o an. Dostları aramaya başladık. Genco Erkal’dan Ahmet Telli’ye, Cezmi Ersöz’den Metin Üstündağ’a, Sema’dan Edip Akbayram’a… Ve, tabii İzmirli şairler Namık Kuyumcu, Tuğrul Keskin, Ünal Ersözlü, Aydın Şimşek… İzmir Büyükşehir Belediyesi program broşürünün, afişin baskısını üstlendi. Dört gün boyunca etkinlikleri Datça’nın farklı mekanlarında ve Eski Datça’da gerçekleştirdik. Kalabalık, kıyamet… Datça’da beş yıl aralıksız sürdürdük ‘Can Şenliği’ni. “Sanat, Bilim, Politika” ilişkisinden ‘Köy Enstitüleri’ne pek çok konuyu, Can Yücel’in yanı sıra, Orhan Veli, Nazım, İlhan Berk, Mevlana ve çok sevdiğin ‘Halk Şiiri’ni tartıştık… Yüzlerce sanatçı katıldı şenliklere. Şiir, karikatür, kısa film atölyeleri, tiyatro gösterileri, konserler düzenlendi. Sonrasını anlatmayayım… Yerel yönetim kazası! “Can Şenliği”nin altıncısını 2007’de İzmir’de yapabildik, Büyükşehir, Konak Belediyeleri ve TÜYAP Kitap Fuarı’ndaki dostların katkısıyla… KNIDOS'UN SIR'I Epey bir aradan sonra, bu bayrağı Datça’ya yerleşen galeri yöneticisi dostumuz Nevzat Metin devraldı. Yakaköy’deki UKSSA (Uluslararası Knidos Kültür Sanat Akademisi), her yıl Ağustos ayında “Knidos’un Sır’ı” Sanat Festivali çerçevesinde Can Yücel’i anma etkinlikleri düzenliyor. Bu yıl, pandemiye rağmen geleneği sürdürdü. Yazar Nedim Gürsel, şair Namık Kuyumcu, ressam Umur Türker ve gazeteci Nazım Alpman ile birlikte katıldığımız Datça mezarlığındaki anmaya Belediye Başkanı Gürsel Uçar da katıldı. Başkana, önümüzdeki yıllarda etkinliklere sahip çıkma çağrısı yaptık Namık’la birlikte. UKKSA’da sevgili Güzel Yücel Gier, Nedim ve Namık’la birlikte katıldığımız panelin ardından İhsan Eş’ten türküler dinledik. Sanat Direktörü Emine Özkarslıoğlu’nun ev sahipliğinde keyifli iki gün geçirdik UKKSA’da. Ertuğrul Ateş’in sergisini ve Funda Tarakçıoğlu’nun heykel, Ece Kazan’ın seramik, Yener Pınarbaş’ın resim çalışmalarını izledik. Bu yılki “Knidos’un Sır’ı” festivalinin ana teması olarak “Kadına Yönelik Şiddet”in seçilmesi anlamlıydı. Türkiye’de sayıları bir elin parmaklarını geçmeyen sanat vahalarından biri olan UKKSA’ya uzun ömürler dilerken, senin ve Güler’in mezarı başında okuduğum bir şiirle bitireyim. Sevdiğin şairlerden Dylan Thomas’dan Türkçeleştirdiğin dizelerle… “Didiniyorsam ben türkülerin ışığında / Bu ne ikbal, ne ekmek parası için / Ne fildişi sahnelerde keramet tellallığı / Ne işin cakası için filan / Didindiğim hep gönüllerin en kapalı kapısından / Verilesi hayrata”. Bugün her şey sussun Yavuz Çetin çalsın!
IŞIL ÇALIŞKAN “Yaşamak istemem artık aranızda” dedi ve gittiğinde henüz 31 yaşındaydı… Türkiye’nin en önemli gitar virtüözlerinden Yavuz Çetin bundan 19 yıl önce Boğaz Köprüsü’nden atlayarak sonsuzluğa karıştı. Geride ise şarkılarıyla beraber isyanını bıraktı. 1970 Samsun doğumlu Yavuz Çetin’in müzikle ilişkisi çocukluk yıllarına dayanıyor. Profesyonel müzik yaşamı ise 1990 yılında kurucusu olduğu Batu Mutlugil, Zafer Şanlı ve Kerim Çaplı’nın içinde bulunduğu Blue Blues Band ile başladı. 1996 yılının ortalarında MFÖ grubuyla çalışmaya başlayan Çetin, bir yandan da bar müzisyenliğine devam ediyordu. Erkeğin Olmak İstiyorum ve Erkan Oğur’un perdesiz gitar performansının da yer aldığı Dünya isimli enstrümantal şarkının da içinde olduğu ‘İlk’ albümünü 97’de çıkardı. Bundan 2 yıl sonra ikinci albümü ‘Satılık’ için stüdyoya girdi. Yazık ki bu, sözü, müziği ve düzenlemeleri kendisine ait olan son albüm oldu. Çetin, Mart 99 tarihinde çıkmasını planladığı albümü için tüm çalışmaları bitirse de müzikseverlerle buluştuğunu göremeden hayata veda etti. Yoğun depresyon teşhisi konduğu için bir hafta hastanede tedavi gören müzisyen, iyileştiği gerekçesiyle taburcu edildi. Ancak Çetin, 15 Ağustos 2001’de saat 19.00 sularında Boğaziçi Köprüsü’nden atlayarak yaşamına son verdi. 19 yılın ardında onu yakınlarından dinledik.  BİR DÖNEME MÜHRÜNÜ VURDU VE GİTTİ Akademisyen Hakan Özer: Yavuz’u kaybedeli 19 yıl oldu. Neler neler oldu dünyada ve Türkiye’de. İktidarlar değişti, rejimler eskidi, esnedi. Coğrafyalar, haritalar değişti. Örneğin Trump’ı bilmedi, Ergenekon’u bilmedi, Balyoz’u bilmedi, toplum olarak neye dönüştüğümüzü görmedi. Son yirmi yıllık iktidarın hoyratlığını, Gezi’yi bilmedi, korkuyu, baskıyı bilmedi. Bir gazeteci çocuğu olarak medyanın bugününü bilmedi, bu sessizlik iklimini, eleştirisizliği... 15 Temmuz’u bilmedi, şike davalarını, kadın cinayetlerini... Daha neler neler bilmedi, görmedi, sanki kendine bir hediye gibi. Yavuz’un hayatlarımızda yarattığı büyük kırılmadan henüz bir ay sonra 11 Eylül ikiz kuleler faciasını yaşadık, şok içinde şok, yas içinde yas. O 2001 yazı kâbus gibi hayatımıza çöktü. Her birimizin kişisel acılarının içinden yeni acılar üredi, tüm sorgulamalar birbirine karıştı, kollektif bir travmanın figürleriydik. 2001’in 17 Ağustos günü mezarlıkta hoca okurken servi ağaçlarının gökyüzüne tırmanan koridorunda uçup gitmiştim. Sanki gökyüzünden bir fısıltı gelerek yaralarımızı saracak, ilahi bir bağışlanma, kalıcı bir arınma yaşayacağız umuduyla... Öyle olmadı üzüldük, konuştuk, ağladık. Yıllar içinde hikâyeler birbirlerinin içinde kök saldı, hayâl kırıklıklarının, her türlü ayrılığın, kaybın kişisel hayatlarımızdaki tarif edilemez trajik bir zenginliği haline geldi ve zamanla kanıksandı. Kendimize ve hakikate yabancılaşarak kendimizi gerçekleştirdik. İyileşme buysa, evet, iyileştik bir sonraki çatlağa kadar. Son yıllarda sahnede işini yaparkenki halini çok beğenirdim. Gülmez, çalım yemez bir ciddiyetin içinde nefis bir postür. Yavuz’un elinde hiçbir şey transfer olmuş bir kültürün yetersizliğinde değildi. Otantik olanın içi çoktan boşalmıştı ama Yavuz o müziklere yıllar sonra ve bambaşka bir coğrafyada yeniden otantik kimliklerini kazandırıyor, hayat veriyordu, adeta mülk sahibi oydu. Onu sahnede gördüğümde yeniden ve yeniden âşık olurdum. Bir döneme mührünü vurdu ve gitti. Ondan sonra hayat değişti mi? Hayır. Adaletsizlik, eşitsizlik, güç savaşları, çıkarlar üzerine kurulmuş oyunlar, stratejiler değişti mi? Elbette hayır... Hayır ama biz bir avuç insanın hayatında, Yavuz’a şöyle ya da böyle değen insanların hayatında bir şeylerin değişmediğini söylemek çok zor. Eğer değişimi arıyorsak onun gizlide, kuytuda, küçük bir duyarlıkta, bir bakışta, isimsiz kahramanlarda, yanı başımızda, bir jestte gizli olduğunu unutmamak lâzım. Artık hiçbir şey aynı değil dediğimiz hayatlarımızda ne çok kritik eşiği geçtiğimizi hatırlamak umuduyla...  KENDİMİ SANA BEĞENDİRMEYE ÇALIŞIYORUM Müzisyen Tanju Eksek: Bir zaman önce birbirimizin hayatına girdik kardeş. Dostlarımız, ailelerimiz ortak oldu. Sahneyi birlikte paylaştık yıllarca. Aynı evi paylaştık, güldük çokça. Barlarda kızlar gülsün diye komik danslar ettik. Gerçekten de güldüler. Bence çok da iyi çaldık birlikte. İnsanlar bizi sevdi. Tabii birbirimizi kırdık da. Sen beni abi gibi gördüğünden, kardeş gibi kavga ettin benimle. Sonra sen gittin kardeş! Senden sonra… Sahnede, evde, her nerede çalıyorsam, sana kendimi beğendirmeye çalışıyorum. Kime komiklik yapıyorsam galiba seni de güldürmeye çalışıyorum… Kimse gülmezse kızmıyorum. Biliyorum sen gülüyorsun. Sanırım sen kalbime yapıştın. Sen unutulacak insan değilsin. Sen kardeşsin. BENİM MANEVİ OĞLUMDU Müzisyen Batu Mutlugil: Sevgili Yavuz’la kısa süren ‘jam session’lardan aldığımız keyif ile Blue Blues Band’i kurmaya karar verdik. Aramıza değerli bas gitarist, müzisyen Sunay Özgür’ü de katarak ilk yıllar çok değişik davulcularla çalıştık. Daha sonraları dahi müzisyen Kerim Çaplı’yı da davula emanet etmemizle efsanevi dedikleri Blue Blues Band meydana çıktı. Yavuz, müthiş bir solist, gitarist olmanın dışında benim manevi oğlumdu. Sevgi ve neşe dolu, dürüst ve tatlı bir çocuktu. Travmatik geçen çocukluğunun getirdiği sıkıntılar zaman içinde onu, etrafına göstermediği halde dayanılmaz psikolojik açmazlara sokuyordu. ‘Satılık’ albümündeki parçaları ile de aramızda kalmaya gücünün yetmediğini ve isteksizliğini belirtiyordu. Ve aramızdan ayrıldı... Müzik dünyası için büyük bir kayıptır. Işıklar içinde uyusun. BİZİM KURT COBAIN’İMİZDİ Müzik yazarı Murat Beşer: Yavuz Çetin, 31 gibi erken yaşta gelen bir ölümle efsaneleşmiş biri değildi; bir yanda saflık derecesinde iyi bir insan olarak karakteri, öte tarafta nadir rastlanan yetenekte bir gitarcı oluşuyla hatırlanması gereken bir müzisyendi. Yaptıklarından memnun olmayan, yapacaklarını ise tamamlayamadığı için huzursuz olan, nihayetinde “suyu arayan” bir genç adam olarak Yavuz Çetin, efsane olarak tarif edilmeyi herkesten çok hak etmişti. Kendine özgü bir tuşesi ve tınısı vardı, bastığı notanın hakkını verirdi. Solistliği de ondan aşağı değildi. Görüntüsü zaten yakışıklıydı. Ölümünden sonra etrafı kalabalıklaşan gizli kahramandı... Onu yaşarken, gazetelerine, dergilerine, televizyonlarına konuk etmeyenler, yaşarken kıymetini telaffuz etmeyenler tarafından muhiti zenginleştirilenlerden biriydi. İhtiyacı kalmadığı bir anda (aslında ikiyüzlü medyanın ihtiyaçlarını karşıladığı için) hak ettiği “değeri” gören blues-rock gitarcısıydı. Şehrin hatırlı bir mekânında, perşembe gecelerine şölen havasını bağışlayan kayıp ruhtu. Bizim Kurt Cobain’imiz idi; yaşarken farkına varılmayan cinsinden. SADECE BENİM DEĞİL HEPİMİZİN MÜZİK BABASI Müzisyen Yavuzcan Çetin: Babamı 8 yaşında kaybettim. Zaman ilerledikçe unutuyorsun, yavaş yavaş sadece yüzünüze gelen bir hızlı flaş tanesi ile siması kalıyor hayalinizde. Koskoca 19 sene geçti babam efsanelerin yanına seyahat edeli. Onu kaybetmenin hüznüyle bugün tekrar hatırlıyorum. Sizin ve bu sayfada yazan babamın yakın dostları sayesinde ona biraz daha yakın olabiliyorum. Keşke hayatına devam etseydi ve sizin ona verdiğiniz değeri, saygıyı görebilseydi. Biz de onu canlı dinleyebilseydik. Lakin hayat adil değil maalesef, keşkelerle yaşıyoruz. Onun 19 sene önce verdiği karara ne kadar saygı duysam da bunun bir hata olduğunu düşünüyorum. Sabredip bekleyebilseydi, onun müziği altında hepimiz bir araya gelecektik ve her şey daha güzel olacaktı. Sadece benim babam değil hepimizin müzik babası olan Yavuz Çetin’i sizinle beraber anmak benim için büyük bir gurur ve onurdur. Müzik çalarlarınızın sesini sonuna kadar açın, Yavuz Çetin çalsın bugün! Onun ve Rock’n Roll ışığı üstünüzde olsun.  Cumhuriyet tarihinin en büyük tarihi eser operasyonu: 4 tutuklama
İzmir ve Manisa'da gerçekleştirilen ve Cumhuriyet tarihinin en büyük tarihi eser kaçakçılığı operasyonu olan operasyonda gözaltına alınan 6 kişiden 4'ü tutuklanırken 2 kişi ise adli kontrol şartı ile serbest kaldı. İzmir İl Emniyet Müdürlüğü Kaçakçılık ve Organize Suçlarıyla Mücadele Şube Müdürlüğü ekipleri, Menemen ilçesi ve yakınlarından kazı ve başka yöntemlerle ele geçirilen tarihi eserleri yurt dışına kaçırma hazırlığı olduğu bilgisini aldı. Menemen Cumhuriyet Başsavcılığının başlattığı soruşturma kapsamında, polis ekipleri tarafından teknik ve fiziki takip başlatıldı. Ekipler, dün sabah saatlerinde Menemen ilçesi merkezli, Manisa'nın Salihli ve Turgutlu ilçelerinde eş zamanlı operasyon gerçekleştirdi. Operasyonda yapılan aramalarda, yaklaşık 70 bin parça sikke ve heykel gibi tarihi eser niteliği taşıyan obje ile suçtan elde edildiği değerlendirilen 70 bin dolar ve 11 bin euro ele geçirildi. Yapılan operasyonun, cumhuriyet tarihinin en büyük tarihi eser kaçakçılığı operasyonu olduğu bildirildi. 4 ŞÜPHELİ TUTUKLANDI Gerçekleştirilen operasyonda gözaltına alınan 6 kişinin emniyetteki gözaltı işlemleri sona erdi. Adliyeye sevk edilen şüphelilerden S.D., U.Y., İ.G. ve A.Y. tutuklanırken, M.Y. ve E.K. isimli şüpheliler adlı kontrol şartıyla serbest bırakıldı. Öteye yandan dev operasyonda ele geçirilen tarihi eserler, İzmir İl Emniyet Müdürlüğü Kaçakçılık ve Organize Suçlarıyla Mücadele Şube Müdürlüğünde sergilendi. Müze müdürlüğüne teslim edilecek olan eserlerin özel ekip tarafından inceleneceği öğrenildi. (İHA) Zorlu PSM kapılarını yeniden açıyor
Koronavirüs salgını nedeniyle etkinliklerini 13 Mart’ta durduran ve 7’inci sezonunu dijital etkinliklerle tamamlayan Zorlu Performans Sanatları Merkezi, 7 Ekim’den itibaren sosyal mesafe ve hijyen kurallarına uygun şekilde kapılarını yeniden ziyaretçilere açarak 8'inci sezonuna başlıyor. Açıklanan programa göre Zorlu PSM, ekim ayında tiyatro yapımlarına öncelik veriyor. DİĞER SEZONLARDAN FARKLI OLACAK Zorlu PSM Genel Müdürü Murat Abbas, yeni dönemle ilgili “Sanatseverlere 5 ay boyunca dijital platformlarımızdan ulaşmaya çalıştıysak da kendilerini mekanımızda ağırlamayı özledik. 7 Ekim’de her türlü hijyen ve koruma önlemini almış olarak geri dönüyoruz. 8’inci sezon takvimimiz diğer sezonlardan farklı olacak” ifadelerini kullandı. Biletleri satışa çıkan etkinliklerin programı şöyle: Kızlar ve Oğlanlar – 7 Ekim – Turkcell Platinum Sahnesi Kızlar ve Oğlanlar – 8 Ekim – Turkcell Platinum Sahnesi Sevgili Arsız Ölüm – Dirmit – 11 Ekim – Turkcell Platinum Sahnesi Pencere – 12 Ekim – Turkcell Platinum Sahnesi Pencere – 13 Ekim – Turkcell Platinum Sahnesi Cimri – 14 Ekim – Turkcell Platinum Sahnesi Evlat – 16 Ekim – Turkcell Platinum Sahnesi Doğu Demirkol – 17 Ekim – Turkcell Platinum Sahnesi Gerçek – 19 Ekim – Turkcell Platinum Sahnesi Gerçek – 20 Ekim – Turkcell Platinum Sahnesi Hakikat, Elbet Bir Gün – 26 Ekim – Turkcell Platinum Sahnesi Kemal – 29 Ekim – Turkcell Platinum Sahnesi Tartuffe – 30 Ekim – Turkcell Platinum Sahnesi Çıplak Vatandaşlar – 31 Ekim – Turkcell Platinum Sahnesi Müşfik Kenter'siz 8 yıl geçti
Müşfik Kenter'in vefatının üzerinden 8 yıl geçti. Diplomat Ahmet Naci Kenter ile Olga Cynthia çiftinin en küçük çocukları olarak 1932'de İstanbul'da dünyaya gelen Müşfik Kenter, eğitim hayatına Ankara'daki Çankaya İltekin İlkokulunda başladı. Sanatçı, Cebeci Kurtuluş Ortaokulu'nun ardından gittiği Atatürk Lisesi'nden birinci sınıfta ayrılarak 1947'de Ankara Devlet Tiyatrosu çocuk bölümünde tiyatroya adım attı. Daha sonra Ankara Devlet Konservatuvarı Tiyatro Bölümü'nde eğitimine devam eden ve okulu 1955'te yüksek dereceyle bitirerek Devlet Tiyatrosu'na giren Kenter, sanat yaşamına "Oğuz Ata" oyunuyla adım attı. Ablası Yıldız Kenter ile yolları hiç ayrılmadı Usta sanatçı, 1959'da Devlet Tiyatrosu'ndan ayrıldı. İstanbul'a giderek, kardeşi, usta oyuncu Yıldız Kenter ve Muhsin Ertuğrul ile çalıştı. Oyuncu Şükran Güngör ve Kamuran Yüce ile bu dönemde bir araya gelen Kenterler, dörtlü olarak uzun yıllar tiyatro yaptı. Kenter kardeşler, Muhsin Ertuğrul'un desteğiyle Kent Oyuncuları topluluğunu oluşturdu. Topluluk, Site Tiyatrosu adıyla 1959-1960 sezonunda Muhsin Ertuğrul yönetiminde oyunlar sahnelemeye başladı. İlk olarak ABD'li yazar W. Gibson’un "Salıncakta İki Kişi" adlı oyunu sahneleyen topluluğun çekirdek kadrosunda, Yıldız ve Müşfik Kenter ile Genco Erkal, Şükran Güngör ve Sadri Alışık yer alıyordu. Site Tiyatrosu, 1962'de Kent Oyuncuları adını aldı. Kenter kardeşler ve Şükran Güngör, Kenter Tiyatrosu'nu yapmak için tüm paralarını ortaya koyarak, büyük bir turneyle Anadolu'yu gezdi. Koltuk satma kampanyasıyla destek toplanan tiyatro binası, 1968'de tamamlandı. Müşfik Kenter, ablası Yıldız Kenter ile meslek hayatlarının başlangıcından itibaren eğitim de vererek, bütün birikimini tiyatroya aktarmaya, katkılarını arttırmaya çalıştı ve Türk tiyatrosuna yeni isimler kazandırdı. İngiliz Kültür Heyeti ve Rockefeller'den burslar alarak Amerika ve İngiltere'de tiyatro araştırmaları yapan ve incelemelerde bulunan Kenter, İngiltere, Amerika, Fransa ve Almanya'nın da içinde bulunduğu birçok ülkede sahne aldı. Usta oyuncu, William Shakespeare, Anton Pavloviç Çehov, Maksim Gorki, Bertolt Brecht, Eugene Ionesco, Harold Pinter, Edward Albee, Arthur Miller gibi yazarların oyunlarını sahneledi ve oynadı. Hamlet, Cyrano de Bergerac, Sustalı Mack gibi tiyatro edebiyatının en önemli rollerini sahneye başarıyla taşıdı. Müşfik Kenter, Murathan Mungan'ın Orhan Veli şiirlerinden düzenlediği "Bir Garip Orhan Veli" isimli oyunu 30 yıldan uzun süre sahneleyerek, aynı oyuncuyla Türkiye'de en uzun süre sergilenen eserlerden birine imza attı. Özgün sesiyle hafızalarda yer edinen sanatçı, 1980 ve 1990'lı yıllarda yayımlanan televizyon dizisi "Alf"te unutulmaz uzay karakteri "Alf"i seslendirdi. ÖDÜLLERİ  Yerli ve yabancı filmlerle belgesel ve reklamlarda seslendirme de yapan sanat yaşamı boyunca gerek sahnede, gerek beyazperdede ve gerekse televizyonda pek çok unutulmaz rolü canlandırdı. Tiyatro oyunculuğunun yanında sinema oyunculuğuna da önem veren Kenter, "Dişi Kurt", "Sessiz Harp", "Dişi Örümcek", "Murtaza", "Şeytanın Kurbanları", "Sevmek Zamanı", "Bozuk Düzen", "O Kadın", "Üç Arkadaş", "Seni Kalbime Gömdüm" gibi sinema filmlerinde oynadı. Kenter ayrıca, "Avrupa Yakası", "Mevlana Aşkı Dansı", "Sessiz Gemiler", "Elveda Yabancı", "Çöl Faresi", "Emekli Başkan", "Geçmiş Bahar Mimozaları", "Ateşten Günler", "Gecenin Öteki Yüzü", "Kurtuluş", "Hayat Bazen Tatlıdır", "Şapkadan Babam Çıktı", "Zümrüt" isimli televizyon dizilerinde de yer aldı. Mimar Sinan Üniversitesi Devlet Konservatuvarı'ndan emekli olduktan sonra, Haliç Üniversitesi Konservatuvarı Tiyatro Bölümü Başkanlığı ve Bakırköy Belediyesi Şehir Tiyatrosu Genel Sanat Yönetmenliği görevlerinde bulundu. Müşfik Kenter, ilk kez 1966'da "Bozuk Düzen" filmiyle 3. Antalya Film Şenliği'nde "En İyi Erkek Oyuncu" ödülünü kazanırken, "Olağanüstü Yorum Ödülü", "Afife Ödülleri Muhsin Ertuğrul Özel Ödülü", "Afife Ödülleri En İyi Yardımcı Erkek Oyuncu", "8. Uluslararası Kukla Festivali Onur Ödülü", "Antalya Film Festivali Yıldırım Önal Özel Ödülü" ve "Adana Sakıp Sabancı Vakfı Yaşam Boyu Başarı Ödülü"nün de aralarında bulunduğu çok sayıda ödülün sahibi oldu. Usta sanatçı, yaşamı boyunca 5 evlilik yaptı, Melissa, Balam ve Elvan adında üç kızı, Mahmut adında ise bir oğlu dünyaya geldi. Akciğer kanseri nedeniyle tedavi gören Müşfik Kenter, 15 Ağustos 2012'de 80 yaşında hayatını kaybetti. Kenter'in cenazesi, 17 Ağustos 2012'de Kilyos Aile Mezarlığı'nda toprağa verildi. "SEN DE GİRSENE KONSERVATUVARA, HERKES GİRİYOR" Usta sanatçı, 2007'de Boğaziçi Üniversitesi’nde katıldığı bir söyleşide oyunculuğa başlayış hikayesini şöyle anlatmıştı: "Benim oyunculuk yapmak diye bir düşüncem hiçbir zaman olmadı. Yıldız'ın vardı mesela. O, halkevinde oynuyordu. Bütün amacı oydu. Ama ben, oyuncu olmayı aklımın köşesinden bile geçirmedim doğrusu. Bir gün ağabeyim 'Sen de girsene konservatuvara. Herkes giriyor.' dedi. O şimdi doktor ve Amerika'da yaşıyor. 'Ya boşver.' dedim. Yıldız da 'Haydi, git bir bak.' dedi. Gittim baktım, sınavlara bir hafta varmış. Çalıştık, girdik. Gir dediler, girdim! Sabah 4'te kalkardım. 7 buçuğa kadar parçalarımı çalışırdım." Rol aldığı bazı tiyatro oyunları: "Nasreddin Hoca Birgün", "Çözüm", "Kuvayi Milliye", "Huysuz İhtiyar", "Anlat Şehrazat (Binbir Gece Hikayeleri)", "Martı", "Helen Helen", "Lütfen Kızımla Evlenir misin?", "İvanov", "Nükte", "Ramiz İle Jülide", "Ver Elini Brodvey", "Konken Partisi", "Görünmez Dostlar", "Van Gogh", "Kim Kimi Kiminle", "Kökler", "Kahramanlar Ve Soytarılar", "Arzu Tranvayı", "Vanya Dayı", "Çöl Faresi", "Buzlar Çözülmeden", "Ders", "İnsan Denen Garip Hayvan", "Ayak Takımı Arasında", "Sanalyeler", "İçerdekiler", "Salıncakta İki Kişi", "Kim Korkar Hain Kurttan", "Bedel", "Üç Kız Kardeş", "Bir Garip Orhan Veli", "Üç Kuruşluk Opera", "Kapıcı", "Yarın Cumartesi", "Öfke", "Nalınlar", "Mary-Mary", "Antigone", "Mikadonun Çöpleri", "Cyrano De Berjerak", "Hamlet", "On İkici Gece", "Deli İbrahim" Aratos’un anıt mezarı UNESCO’ya aday
Mersin’de, yaklaşık 3 bin 500 yıl öncesine dayanan Soli Pompeiopolis Antik Kenti’nde bu yıl kazılar, insanlık tarihinin en önemli filozoflarından, şair ve astronomi biliminin kurucusu Aratos’un anıt mezarında gerçekleştiriliyor. Kazı Başkanı Prof. Dr. Remzi Yağcı, “UNESCO Kültür Mirası’na girmeye önemli adaylardan biri olacak bir çalışma yapıyoruz” dedi.  Mersin’in merkez Mezitli ilçesinde yer alan ve sütunlu caddesi, höyüğü, antik limanı, su kemerleri, hamamı ve akropolleri ile dünya tarihi miraslarından birini oluşturan Soli Pompeiopolis Antik Kenti’nde, 1999 yılında başlayan kazı çalışmalarının bu yıl 21’incisi gerçekleştiriliyor. Tarihi M.Ö. 1500 yılına uzanan Soli Pompeiopolis Antik Kenti’nde bu yılki kazılar 20 Temmuz’da başladı. Dokuz Eylül Üniversitesi Edebiyat Fakültesi Müzecilik Bölümü Başkanı Prof. Dr. Remzi Yağcı başkanlığında sürdürülen kazılar ağustos ayının sonuna kadar devam edecek. Kazılar, bu yıl sadece Aratos’un anıt mezarında gerçekleştiriliyor. Kazılarda şu ana kadar anıt mezarın iç duvarının bir bölümü ortaya çıkarılırken, mezarda yazıtlı parçalar bulmak hedefleniyor. MERSİN ZİYARET NOKTASI OLACAK  Kazı Başkanı Prof. Dr. Yağcı, M.Ö. 3’üncü yüzyıl ile 1’inci yüzyıl arasındaki Helenistik dönemi kapsayan ve Aratos’un anısına dikilmiş bir anıt mezar olduğu tahmin edilen yapıda devam eden çalışmalarla ilgili açıklama yaptı. Kazı çalışmaları çerçevesinde 6 Ağustos’tan itibaren arazi çalışmalarına başladıklarını belirten Yağcı, “Bu yılki Soli Pompeiopolis kazılarında depo ve arazi çalışmaları birlikte yürütülüyor. Bu yıl farklı bir noktada, Aratos’un mezarında çalışıyoruz. Bunun nedeni de bu alanın Mezitli Belediyesi tarafından kamulaştırılıp Kültür ve Turizm Bakanlığı’na devredilmesi ve böylece kazı yolunun açılmış olması. Bu çok önemli, çünkü mezar Mersin’in kültür mirasında çok önemli bir yeri olacak bir anıt mezarın arkeolojik çalışmalarla ortaya çıkarılıp restore edilmesi, Mersin’e çok büyük bir artı değer kazandıracak ve Mersin’i bir ziyaret noktası haline getirecek. Ayrıca, UNESCO Kültür Mirası’na da girmeye önemli adaylardan biri olacak bir çalışma bu” diye konuştu.  UNUTULMAZ BİR İSME SAHİP  Yağcı, Aratos’un tarihteki önemine ilişkin de şu bilgileri verdi: “Aratos, Soli’de doğmuş olması ve Tarsus’ta eğitim görüp 20’li yaşlarda Atina’ya gidip, kendini kabul ettirip o dönemin dünyası için meşhur biri haline gelmesi. Yani o dönemin kendi alanında adı sayılacak 3-4 kişisi arasında yer alıyor. En önemlisi günümüze kadar gelmesi, eserlerinin bütün dönemlerde, Roma ve Rönesans döneminde araştırılması ve çevirilerinin yapılması. Tabii hepsi elimize geçmese de Aratos’un özellikle ‘Phainomena’ adlı gök olayları kitabı günümüze kadar ulaşmış ve halen araştırmalarda gök olaylarıyla ilgili başvurulan bir kaynaktır. Ayrıca, ayda bir kratere de adı verilmiştir. Yani unutulmaz bir ismi var.”  Ağustos sonuna kadar çalışmaları sürdüreceklerini de vurgulayan Yağcı, şu anda aralarında arkeologların da bulunduğu 14 kişilik ekiple çalıştıklarını belirterek, işgücü sağlanırsa kısa sürede çalışmayı bitirebileceklerinin altını çizdi. İHA Onur Ünlü eşyasını sattığı internet sitesiyle ilgili konuştu: Mevzu bambaşka yerlere gidecek
ÖMÜR ŞAHİN KEYİF Yönetmen Onur Ünlü, kişisel eşyasını internetten satışa çıkardı. BirGün’e konuşan Ünlü, “Bu daha başlangıç mevzu bambaşka yerlere gidecek” diye anlattığı internet sitesinde, üretmeyi düşündüğü kişiye özel film ve romanları da satışa sunacağını belirtti. Polis, Celal Tan ve Ailesinin Aşırı Acıklı Hikâyesi, İtirazım Var gibi filmlerin yönetmeni Onur Ünlü, kurduğu hayatimisatiyorum.com isimli internet sitesinde, kişisel eşyasının yanında, yazdığı kitapları ve filmlerinde kullandığı aksesuarları da satıyor. ‘Kendime alan açmak istedim’ BirGün’e konuşan Ünlü’ye göre, projenin nihai amacı eşya satışı değil: “Aslında orada kendime ait bir alan açmak istedim, bu da yollardan biriydi. İstediğim zaman üzerinden konuşabileceğim bir yerim olsun istedim. Yaptığım aslında bir site. Oradan ben başka bir şey söylemek istiyorum, ne söyleyeceğimi zaman içinde göreceğiz hep beraber.” Ünlü, bir ‘alan’ olarak sosyal medyayı neden tercih etmediğine dair sorumuza, şöyle yanıt veriyor: “Sosyal medyayı çok yoğun olarak kullanmıyorum. Sosyal medya her şeyi söylemek için bir form olarak çok uygun bir yer değil.” ‘Radikal bir iletişim yolu’ İnternet sitesi için "Bu daha başlangıç mevzu bambaşka yerlere gidecek” diye konuşan Ünlü aklındakilerin bir kısmını şöyle anlatıyor: “Tek kişinin seyredebileceği filmler yapmayı düşünüyorum. Bir film yapacağım ve oradan sadece o kişi satın alabilecek, o izleyebilecek. Biraz daha radikal bir iletişim yolu tutturmayı istiyorum.” Ünlü benzer şekilde tek kişilik bir roman yazmayı da düşünüyor. Altın Portakal satışta Sitede satışa sunulan ürünler arasında Ünlü’nün Put Şeylere filmiyle kazandığı “En İyi Yönetmen” Altın Portakalı da bulunuyor. Ünlü, “Üç tane daha var bende, bunu satıyorum. Malzemesini çok beğenmedim, normalde demirdir, ağırdır Altın Portakal, en son bize tahta bir şey verdiler, aldığımda da canım sıkılmıştı” diyor. Ünlü’nün babasının kullanmadığı 65 yaş otobüs kartı da sitede satışta: “O izmirde yaşıyor, İstanbul Kart’ı doldurayım diye vermişti, satmaya karar verdim.” Ünlü sitede neden bazı kitaplarını imzasız sattığına dair sorumuza da “İnsanların çoğu hatırlamıyor ama eskiden kalma ironi diye bir söz vardı. Biraz böyle bakmak lazım” diye yanıt veriyor. ‘Buradan zengin olmayı planlamıyorum’ Ünlü, siteye ilgiyi de şöyle anlatıyor: “Satış oluyor. İnsanlar ilgileniyorlar. Fiyatların biraz pahalı geldiğini söylüyorlar. Bunu da anlıyorum. Belki bir düzenlemeye gidebiliriz, buradan bir şeyler satarak zengin olmayı planlıyor değilim.” Ünlü “Bu şeyleri satmamın pandemiyle, çalışamamakla, oradan gelen parasızlıkla, bir ilgisi yok” diye de ekliyor. ‘Ortalama bir şey olsun istedim’ Pandemi nedeniyle yaşanan izolasyon sürecinde, Hesabım Var adlı romanını yazdığını anlatan Ünlü’ye göre, hayatımısatıyorum.com, bu süreçten bağımsız ortaya çıktı: “Bir süredir düşündüğüm bir şeydi, bir boşluk oldu sağolsun bir arkadaşım da yardım etti, bir hafta kadar sürede hazırladık.” Ünlü, siteyle ilgili “Uzun yıllardır üzerinde çalıştığım bir şey değil, estetik olarak da mümkün olduğu kadar ortalama bir şey olsun istedim” diyor. ‘Bedava Müzik’ten sonra ‘Müzikonomi’
Bundan birkaç hafta önce müzik sektöründen söz edebilmek için sadece para alışverişinin yeterli olmayacağını söylemiştim. Müzikle ilgili araştırmalar, istatistikler, teknolojik bilgiler süreli ya da süresiz yayınlar dijitalden azami ölçüde faydalanmayla ayakta kalır kendini geliştirebilir müzik sektörü. MSG (Musiki Eseri Sahipleri Grubu Meslek Birliği) Yönetim Kurulu, bu eksikliği hissetmiş olmalı ki çok doğru bir kararla dünyadaki gelişmeleri bizlere aktaran müzik kitapları yayınlamaya başladı. “Bedava Müzik” ten sonra “Müzikonomi”. “Müzikonomi”, MSG-MUNDİ yayıncılık ortaklığıyla Alan B.Krueger’in araştırması Ergin Özler’in çevirisiyle raflardaki yerini aldı. Bu hafta bu kitaptaki enteresan bilgileri paylaşacağım sizlerle. Dilerseniz alıntılarla ilerleyelim… “Kayıtlı müzik için tahsil edilen paranın çoğu müziği besteleyen müzisyenlerin cebine girmiyor. Bugün plakları endüstri çapındaki müzik gelirinin büyük bölümünü oluşturan süperstar sanatçılar bile gelirlerinin çoğunu teliflerden değil canlı performanslardan kazanmakta. Mesela Billy Joel 2017’de canlı performanslardan 27.400.000 dolar kazanırken, plak satışlarından ve ‘streaming’ten yalnızca 1.300.000 ve emisyondan da 600.000 dolar elde etti. Bir başka deyişle gelirinin %90’ını canlı konserlerden edindi. Yahut müzik tarihinde herkesten fazla liste başı şarkı yazmış ve kaydetmiş Paul Mc Cartney 2017 deki net gelirinin % 82 sini canlı konserlerden elde etti. Turneler hala müzisyenlerin en önemli gelir kalemi…” Burada bir araya gireyim. Açıkça söylemem gerekirse bu rakamlar beni oldukça şaşırttı. Zira telif gelirlerinin çok daha yüksek olduğunu düşünmüştüm. Sanırım birçok müzisyen de benimle aynı fikirdedir. Devam edelim… “Müzisyenler hayranlarının görüşleriyle bağdaşmayan sosyal aktivizm nedeniyle yüksek bir bedel ödüyor mu? Beyonce veya Kanye West in Başkan Bush’un Irak’la savaşa girmesini eleştirdikleri için ekonomik bir bedel ödediklerine dair bir işaret yoktur. Hatta aksine başkanı eleştirmeleriyle yıldızları daha da parlamış olabilir.” Burada durmam gerekiyor. Bizim ülkemizde durum ne yazık ki çok çok farklı. İsmi çizilen sanatçı mı istersiniz? Konserleri yasaklanan grup mu? Ölüm orucunda ölen müzisyen mi? “Çoğu müzisyenin hayatı genellikle ekonomik açıdan zor fakat kişisel açıdan tatminkârdır. Yalnızca şanslı bir azınlık şöhret ve servete kavuşur. Müzisyenler için tatminin önemli bir bölümü tutku duydukları bir mesleği icra etmekten, izleyicileri neşelendirmek için aynı şekilde tutkulu başka müzisyenlerle işbirliği yapmaktan ve zanaatlarını geliştirmekten gelir. Billy Joel’in genç müzisyenlere öğüdü kanımca hala geçerli. “Yıldız ya da stüdyo müzisyeni olmayı unutun.Eğer müzisyen olarak yemek alabiliyor temel ihtiyaçlarınızı karşılayabiliyorsanız zaten başarılısınız demektir.”” Ben de genç müzisyenlere ufak bir hatırlatma ile bitireyim yazımı. “Müzisyenliğin ilk 20 senesi zordur sonrası kolay”. Yorgun ruhlar nereye göçer?
Yorgunum. Tonlarca yükün altında kalmışım sanki. Uzuvlarım yerinden kalkmıyor; oynak eklemlerle birbirine bağlı kemiklerim basınçtan dolayı birbirlerine kaynamış, kımıldatamıyorum. Yorgunluğumuz, hayatın üzerimize çullanması ve altında kalmamızdan. Metal yorgunluğu değil bizimkisi, et yorgunluğu. İnsan yorgun olunca bir et yığını gibi hisseder kendini ve bulduğu bir köşeye yığılır. Yığılmış gövdeler görüyorum her yerde, metroda, tramvayda, gemide, parklarda. Yorgun et yığınları, artık kendilerini gerçekleştiremeyen, beden olmayı bırakmış gövdelerdir. “Yorgun artık hiçbir (öznel) imkâna sahip değildir, en ufak bir (nesnel) imkânı bile gerçekleştiremez” (Deleuze, Bitik, Norgunk). Bu tükenmişlik hissi ruhumuzu, bir rüzgâr gibi hafif olabilen ve yeryüzünün tuhaf öykülerle bezeli coğrafyalarında esintiye çıkmayı çok seven ruhumuzu, sanayi atıklarıyla kirlenmiş ve akışkanlığını yitirmiş, yoğun, kıvamlı bir ağır metal karışımına, artık akamayan kirli bir sıvıya dönüştürdü, giderek katılaşıyor. Ruhum metal yorgunu ve yerçekimine yenik düşüyor. Ruh da maddenin çekim yasasına uyar. Giderek yoğunlaşan ve ağırlaşan ruhumun içerilere, yerkürenin çekirdeğine doğru çekildiğini hissediyorum. Yerkürenin çekirdeği, yoğunluk ve ağırlık bakımından en ağır elementlerin bulunduğu bölüm. Bedenleri tükenmiş ve et yığınlarına dönüşmüş, ağır ve yorgun ruhların, yerçekiminin çağrısına uymaktan başka seçenekleri yoktur. Et yığınlarını terk edip yerkürenin çekirdeğine doğru çekiliyorlar şimdi. Ruhlar orada, hiç olmadıkları kadar yakın duracaklar birbirlerine. İç çekirdeğin yüzeyindeki sıcaklığın yaklaşık 5430 °C olduğu tahmin ediliyor. Bu sıcaklık Güneş’in yüzeyindeki sıcaklıktır. Ve çekirdekte yoğunlaşan ruhlar, evrenin ve dünyanın başlangıç koşullarını hiç olmadığı kadar yakından duyumsayacaklar; yerkürenin bir ateş topu olduğu, ateşten bir yumurta gibi tüm mümkün dünyaları içerdiği zamanları. Yerkürenin yorgun kabuğunun altında güneş var; yorgun ruhları çağırıyor. Et yığınları, tıpkı yerkürenin kabuğu gibi soğuk ve yorgun; ama içlerinde için için yanan kudret saklı; yorgun et yığınları güneş gibi kudretli bedenlere dönüşebilirler. Et yığınları, organların hiyerarşik örgütlenmesini yitirmişlerdir. Ve bir yumurta gibi, içlerindeki yeni bir dünyayı doğuracak mümkünler alanına bir anda kavuşabilirler. Yorgunuz. Yorgunluğumuz, bir devlet gibi örgütlenmiş bedenlerimizin öznel ve nesnel tüm imkânlarını tüketmesinden kaynaklanıyor; sömürmenin ve sömürülmenin tüm kombinasyonları tüketildi. Tükenen, iktidarın tasarladığı ve mekânsallaştırdığı bedenlerdir. Kendini bir baş olarak dayatan devlet, halk denilen kendini taşıttıracağı gövdeyi inşa etmek için bedenleri organlarına dönüştürmek zorunda. Gövdesine yapıştırıldık, kımıldayamıyoruz; ne eklemlerimizi ne de düşüncemizi oynatabiliyoruz. Paola Virno, Hobbes’a atfen, “halk kavramı devletin bir yankısı, bir yansımasıdır. Eğer devlet varsa, o zaman halk da vardır” diyor (Çokluğun Grameri, Otonom). Ya da yine Hobbes’tan mülhem, şöyle de söyleyebiliriz: Ve iktidar halkı yarattı ve ona tek bir eylem ve tek bir irade bahşetti. Ve halkın tek eylemi ve tek iradesi kudretini iktidara teslim etmektir. Kudretini teslim eder, bir kenara çekilir, artık sahne iktidarındır; halka da iktidarın entrikalarını seyretmek ve mızmızlanmak düşer. Yorgunuz. Yorgunluğumuz, bizim adımıza girişilen, asla arzu etmeyeceğimiz ve asla onaylamayacağımız eylemlerin tonlarca yükü altında ezildiğimiz içindir. İrademizi temsil ettiğini iddia eden iktidarla birlikte biz de tükendik; tükenen, devlet ve devlet gibi örgütlenmiş bedenlerdir; yeryüzünü sömürmenin bin bir biçimi. Çinli yazar Yu Huan’ın dediği gibi, “Halk sadece bir paravan şirkettir” (On Sözcükte Çin, Jaguar). İradelerimizi gasp eden ve halk adı altında şirketleşen iktidar yeryüzünü ve yeryüzünün bedenlerini iliklerine dek sömürüyor. Geriye, tüm kaynakları tüketilmiş et yığınları kaldı. Ruhlar şimdi, et yığınlarını terk edip arzın merkezine seyahat ediyor. Ruhları geri döndüğünde bedenler, bir güneş gibi parlayan kudretleriyle yeryüzünü şenlikli bir yere çevirebilir mi? Ya da halk denilen devlet organı yerini çokluğun şenliğine bırakabilir mi? Sorular, sorular... Sanatçı Meral Niron hayatını kaybetti
21 yıldır dinmeyen özlem
Eski Milli Eğitim Bakanı, Köy Enstitüleri’nin kurucusu ve öğretmen Hasan Ali Yücel’in oğlu, Canan Yücel Eronat’ın ikiz kardeşi ve ressam Su Yücel’in babası Can Yücel, 21 Ağustos 1926’da İstanbul’da dünyaya geldi. İlham kaynağı ve şiirlerinin konuları doğa, insanlar, olaylar, kavramlar, heyecanlar, duyumlar ve duygular üzerine şekillendi. Yücel, taşlama ve toplumsal duyarlılığın ağır bastığı şiirlerinde kullandığı yalın dili ve buluşlarıyla edebiyatseverlerin dikkatini çekti. İstanbul’da Kuzguncuk’ta yaşayan ve ömrünün son dönemlerinde Muğla’nın Datça ilçesine yerleşen büyük şair, İzmir’de Dokuz Eylül Üniversitesi Tıp Fakültesi Hastanesi’nde kanser tedavisi görürken 12 Ağustos 1999’da, 73 yaşında hayata gözlerini yumdu.  Şairin vefatından sonra Datça’daki evi müze haline getirildi.  Usta şair ölüm yıl dönümünde unutulmadı.  Taksav: “...Başka türlü bir şey benim istediğim, Ne ağaca benzer ne de buluta....” Vakfımızın kurucularından, usta şair #CanYücel’i aramızdan ayrılışının 21’inci yılında saygıyla anıyoruz.  Metin Uca: 21. ölüm yıldönümünde anısına sonsuz saygıyla… Kibar Hırsızın Türküsü şiirinden de onu en iyi anlamalara. Kara kalp #CanYücel Ressam Onay Akbaş: Bugün günlerden CAN YÜCEL. “Ne kadar yalansız yaşarsak o kadar iyi” İnternetten satış kitabevlerini tehdit ediyor
Işıl ÇALIŞKAN Sokağa çıkma yasaklarında evlerden çıkamayan okuyucu için yeni bir alışkanlık olan internet yayıncılığı alışverişi kitabevlerinin kâbusu oldu. Bir süredir açık olan kitabevleri internet satışlarının artmasından dolayı kendilerine olan talebin azalmasından şikâyetçi. Ekonomik olarak zor günler geçiren kitabevlerine salgının etkilerini sorduk. Mephisto Kitabevi Beyoğlu Şube Müdürü Ufuk Özyazıcı, Emek Kitabevi sahibi Hakan Aktaş ve İmge Kitabevi Yayınları Editörü Elif Çongur cevapladı. KİRAMIZI KARŞILAYAMIYORUZ  ♦ Mephisto Kitabevi Beyoğlu Şube Müdürü Ufuk Özyazıcı: Kitabevi olarak zaten internetteki fiyatlarla başa çıkmak mümkün olmadığı için perakende konusunda etkilenmiş durumdayız. Bu salgın süreciyle daha da arttı. Yüzde 80 oranında düşüş yaşadık. Bir süre sonra çalışanlarımızı ya ücretsiz izne çıkarmak durumunda kaldık ya da yolları ayırdık. Şirket de zor durumda. Şimdiki rakamlarda yüzde 20 artış olsa da yeterli değil. Şu an kirasını karşılayamıyoruz. Tüm mağazada 6-7 kişi çalışıyoruz. Kitap bölümünde 3 kişi çalışıyor olsa da bu bizim için çok yoğun bir iş yükü demek.  Kafe bölümümüzde de yüzde 80 düşüş var. Orada da part time gelen bir arkadaşımız var. Kafe müdürü tek başına çalışıyor neredeyse. Çünkü bir personelin maaşını bile karşılamıyor şu an geliri.  Özellikle pandemi sürecinde internet satışları daha da arttı ve bu dönemde daha da yüksek indirimler yapıldı. Dolayısıyla bize daha kötü yansıyor. İnsanlar şurada şu kadar ama diye telefondan gösteriyor. Bizim bunlarla başa çıkmamız mümkün değil. Sanki biz kitabı aldığımızdan daha pahalıya satıyormuşuz gibi bir algı var. Yayınevi ne belirliyorsa biz onu satıyoruz. Şu an bu vakaların artması ve tedbirsizlik beni karamsar yapıyor. Sadece kitabevi değil bütün İstiklal Caddesi batabilir gibi geliyor bana. Böyle devam ederse ve tekrar kısıtlamalar başlarsa gelecek çok karanlık ama aşı çıkana kadar böyle devam edersek aşarız gibi geliyor bana.  EVLERE SERVİS KİTAP! ♦ Emek Kitabevi sahibi Hakan Aktaş: İnsanlar dışarı çıkamayınca çok büyük bir kısım okumaya yöneldi ama onlarda da daha çok esnaftan ziyade kurumsal firmaları tercih ettiler. Salgın yerel esnafa değil de kurumsal firmalara yaradı. Biz bu süreçte çözüm olarak evlere kitap servisi de yaptık. Çok sık olmadı tabii ki ama yine de yakın dostlarımıza yaptık. Devam etmek zorundayız çünkü bizimki 20 yıllık bir macera. Dolayısıyla yeni bir iş bulmak zor. Gittiği yere kadar gidecek. *** PANDEMİ, PERAKENDECİLİĞİN ÇÖKÜŞÜ OLDU  ♦ İmge Kitabevi Yayınları Editörü Elif Çongur: Pandemi sürecinin en temel karşılığı perakendeciliğin çöküşü oldu. 2020’nin ilk iki buçuk ayına göre cirolar 5’te 1, 6’da 1 oranında düştü. Dolayısıyla kitabevlerinde çok büyük zorluk yaşanıyor. İnternet satışları arttı fakat bu artış perakendecilikteki kayıpları karşılamaktan çok uzak bir noktada. Yayıncılık açısından baktığımızda yeni kitap yayınlamak çok büyük risk taşıyor çünkü kitapların okurlara ulaşacağı mekânların durumu bu halde. Kitap basımında ithal kâğıt kullandığından dövizdeki artışlar direkt olarak kâğıt ve matbaa malzemeleri fiyatlarını artırıyor. Bu da ayrı bir sıkışma yaratıyor. Her ne kadar kredi muslukları açılmış olsa da yayıncılar ve kitapçılar bundan faydalanamıyor. İmge Kitabevi olarak siyaset, tarih, felsefe, edebiyat alanlarını sıkı takip eden, memleket meselelerine kafa yoran önemli bir okur kitlemiz var. Onlar sayesinde ayaktayız. Şiirin asaleti, yaşamın feraseti...
Furuğ’ın şiirlerini Türkçe’ye Celal Hosrovşahi ile kazandıran Onat Kutlar kitabın önsözüne, “güzel bir zamandı” diye yazar. 1960’lı yılları, İran’a buz gibi soğuk hava estiren Şah döneminin karanlık zindanlarını, Humeyni’nin ayak seslerini, milislerin öldürdüğü aydınların ardından dökülen gizli gözyaşlarını ve bu karmaşanın ortasında otuzlu yaşlarında hayatını kaybeden bir şair kadının İsfahan çinileri gibi ince, narin aşklarından kalan acıyı demleyerek... İki arkadaş, Onat ve Celal, Göksu’da ceviz kabuğu gibi sallanan bir sandalda konuşurlar bütün bunları... Furuğ, “İnanalım Soğuk Mevsimin Başlangıcına” dizelerini henüz yazmıştır. Sonradan bir ulusun şiiri olacaktır bu. Humeyni ve sonrasında yaşananları imleyen… Onat ve Celal, Göksu’da açılırken hayatlarının sırlarını verirler birbirlerine. Aşıktır Celal. Hem de deli divane. Furuğ’a… Peki kendimize dair her şeyi sakınmadan konuşacak kaç adamımız oldu? Anahtarını eline verdiğimiz o gizli kutuyu çıkarsız taşıyan? Bu bir yüktür aynı zamanda. Sır, bir anlamda kalp anahtarıdır. Sırrı veren anahtarını teslim etmiş, sırrı alansa o anahtarı hayatı boyunca kaybetmeme sözünü vermiştir. Şiiri ölümsüzlüğe taşıyan unsurlardan birinin, şairin okuruna büyük sırrını vermesi olduğuna inanırım. Mesela Turgut Uyar, “Bir bozuk saattir yüreğim hep sende durur” der. İlhan Berk, “Üç kez seni seviyorum diye uyandım”ı ekler, Haydar Ergülen, “Hatırla bizim unutulmuş bir yazımız vardı” dizesini emanet eder bize. Bir süre sonra ortak sesimize dönüşür her biri. Öyle ki onlar kalbimizin ta içine gömülür, hatta bir parçamız oluverir. Bir hediye paketinin üstüne, bir çiçeğe, bir duvar yazısına dönüşür zamanla. O kadar biz, biz kadar ben. Kendi sözlerimize aracı kılarız şiiri, satır satır belleriz onu. Metin Altıok, “Ben diyorsam bilin ki o sizsiniz” dizesini boş yere yazmamıştır. Şiiri okuyana söyler bunu. Öyle ustalıkla yazar ki, şairin “ben” diye yazdığı, okurun “ben”ine dönüşüverir. Çok sevdiğim bir filmdir Postacı. Aslında Scarmeta’nın “Ateşli Sabır” adını verdiği bir tiyatro oyunudur. Şilili bir yazar olan Scarmeta, aynı zamanda bu eseri romanlaştırır: “Neruda’nın Postacısı” adıyla. “Ateşli Sabır”, Pablo Neruda’nın “Isla Negra”da, Kara Ada’da yaşadığı günlerin bir kesiti gibidir. Arka fonunda “Kara Ada Şiirleri”yle bütünleşen. Neruda ile ona mektup taşıyan postacısı Mario, Mario’nun aşık olduğu kadın Beatriz ve Beatriz’in annesi Rosa arasındaki anlatı, şiir, aşk, sürgün gibi kavramların yanında, Allende iktidarı, Neruda’ya Nobel Ödülü’nün verilmesi ve Pinochet darbesi gibi tarihsel olaylara tanık bırakır bizi. Bir şair ile şiiri sevdasına kullanmak isteyen, saf, temiz ve aşkı için her şeyi yapmaya hazır genç postacı arasında dostluk köprüsü kurulur. Bir süre sonra Postacı Mario, inadı ve hevesiyle şiir düşünmesiyle, siyasal olaylardaki tutumuyla, kitapların arasında kaybolmasıyla aşkın bir hayat kurar. Bazen hayatlar da şiire dahildir. “Şiir gibi yaşadı” deriz, rint, hızlı, mücalesini kutsal kılan hayat sürenlerin ardından. Ömrü kutsamak vardır bunda. Tıpkı bir şairin yanında kendine yer açan Mario’nun hayatı gibi. Bazen de kimi isimlerin yaşamları ıstırap, şiddet ve kahırla geçer. Ölümüne dayak yer kocasından. Sevdiği bir gün boğazını keser. Yan yana uyuduğu adam gözü dönmüş bir şekilde kafasını duvara vurur. O da yetmez. Cesedini yakar. Üstüne beton atar. Her biri çileli yaşamlarına rağmen adları alt alta yazılınca şiire dönüşür. Son bir ayda öldürülen iki yüzden fazla kadının adı, uzun bir şiirdir şimdi. Anıt sayaçta öldürülen kadınları temsil eden tuğlalar çoğalır. Gözyaşları dinmez. Kalp yaraları artar. Analar yine ağlar. Gülten Akın, “Yanlış mı belledim, insan sorumluluktur” diyordu ya… geçtiğimiz hafta kadın edebiyatçılar, İstanbul Sözleşmesine olan bağlılıklarını dile getiren bir bildiriyle çıktılar kamuoyuna. “Kadınları katledenler, çocukları istismar edenler yasal olarak hak ettikleri cezayı almayacaklarına inanıyor. Toplumsal ve hukuki yaptırımın olmayışı ile istismara, tacize, tecavüze ve öldürmeye devam ediyor, yok etmeye doymuyorlar.” dediler. Oysa hayatı güzel kılmak için yazılır şiir. Hiç kuşkunuz olmasın, İstanbul Sözleşmesini savunan kadınlara “orospu” diyenlere, lanetlerini dizelerine dökecek birileri var dünyada. Çünkü yaşamın da feraseti var! Atiye dizisi davalık oldu
Eylül ayında caz rüzgârı esecek
KÜLTÜR SANAT SERVİSİ İstanbul Kültür Sanat Vakfı (İKSV) tarafından gerçekleştirilen İstanbul Caz Festivali, bu yıla özel olarak müzikseverlerle Eylül ayında buluşacak. 27. İstanbul Caz Festivali, 2-14 Eylül arasında Türkiye’den yıldız isimlerden yeni keşiflere birçok sanatçıyı hem İstanbul’un en sevilen açık hava mekânlarında hem de çevrimiçi platformunda ağırlayacak.  Bu yıl pandemi nedeniyle ertelenen İstanbul Caz Festivali, 2-14 Eylül arasında açık hava mekânlarda, 4 Eylül-16 Ekim arasında ise çevrimiçi platformda izleyicisiyle buluşacak. Dileyenler konserleri iki gün arayla çevrimiçi platformdan, bilet satın alarak izleyebilecek. Dijital yayına açılan konserlere 45 gün boyunca Türkiye'nin ve dünyanın her yerinden erişilebilecek. Çevrimiçi platformun adresi ve ayrıntılı bilgiler daha sonra paylaşılacak.  İstanbul Caz Festivali'ni bu yıl yaşanan zorlu şartlara rağmen gerçekleştirme kararı, müzisyen ve müzik sektörü emekçilerini desteklemek ve aynı zamanda kültürel faaliyetlerin sürekliliğini sağlayabilmek amacıyla alındı. Düzenlenecek konser ve konserlerin çevrimiçi gösterimleriyle kültür ve sanat yaşamının her koşulda vazgeçilmez bir ihtiyaç olduğunun altı çizilirken sanatçılar ve izleyicilerin yeniden buluşması sayesinde sanatsal üretimin de teşvik edilmesi amaçlanıyor. Festivali hayata geçirme kararı, kültür ve sanat alanındaki kurumsal sürdürülebilirlik adına da önem taşıyor. Festival, bu vesileyle izleyicilerini bu zor dönemde hem sanatçıları hem de sektör emekçilerini desteklemeye davet ediyor.  Festival Programı şöyle:  ♦ Selen Gülün Quintet feat. Sibel Köse & Ece Göksu // 2 Eylül Çarşamba 21.30, Sultan Park – Swissotel The Bosphorus  ♦ Can Güngör – 3 Eylül Perşembe 21.30, Swissotel The Bosphorus  ♦ Baba Zula // Make Mama Proud –   7 Eylül Pazartesi 20.00, Feriye  ♦ Ayyuka // Pitohui // Yasak Helva –    8 Eylül Salı, 18.30, Feriye  ♦ Islandman //Tuğçe Şenoğul // Guguo – 9 Eylül Çarşamba, 18.30, Feriye  ♦ Kardeş Türküler ve konuklar Tuluğ Tırpan & Elina Duni // Andalusia Trio – 10 Eylül Perşembe, 20.00, İstanbul Açık Hava Gösteri Merkezi Kuruçeşme  ♦ Bilal Karaman's MANOUCHE A LA TURCA feat. Muhammed Yıldırır & Ramazan Sesler // Büşra Kayıkçı – 11 Eylül Cuma, 20.00, İstanbul Açık Hava Gösteri Merkezi Kuruçeşme n Jülide Özçelik // Bilge Günaydın Quintet “Daydream” – 14 Eylül Pazartesi, 20.00, The Marmara Esma Sultan Yalısı. Yaşadığımız dönemi mizahla dengeleyeceğiz
Işıl ÇALIŞKAN Bu yıl 31’incisi gerçekleştirlecek olan Ankara Film Festivali, seyircisiyle buluşmak için gün sayıyor. 3 Eylül’de başlayacak olan ve Kızılay Büyülü Fener Sineması’nda yapılacak festivalin kazananları 11 Eylül’de festivalin Kapanış ve Ödül Töreni’nde belli olacak. Haziran ayında düzenlenmesi planlanan ve küresel salgın nedeniyle ertelenen 31. Ankara Uluslararası Film Festivali’nde, gösterimler, yüzde 50 kapasitede izleyici gözetilerek gerçekleştirilecek.  Henüz dünya sineması seçkisini açıklamayan festivalin başkanı İnci Demirkol ile konuştuk. ► Bu yıl 31’inci kez gerçekleştirilecek Ankara Film Festivali, Haziran ayında yapılması planlanırken koronavirüs sebebiyle ertelendi. Birçok festival çevrimiçi gerçekleştirildi. Sizin bu kararı almanıza ne sebep oldu? Seyircimizle buluşmayı, filmi sinemada izlemeyi özledik çünkü. Festivallerin varlığı sadece film gösterimi yapmak değildir. Filmin yaratıcılarıyla sinemaseverleri, genç öğrenciler ile ustaları ve sinema profesyonellerini bir araya getirmektir. Bunu belki eskisi gibi büyük salonlarda ve kalabalıklarla yapamayacağız bu yıl ama daha küçük gruplar halinde, sosyal mesafeye dikkat ederek gerçekleştirebileceğimizi umuyoruz. Ayrıca bazı filmler kesinlikle sinema perdesinde gösterilmeyi hak ediyor. Küçük bir televizyon ekranı veya bilgisayardan gösterimlerde film hakkında bilgi sahibi olunabiliyor ama büyüsünü, sizi içine çekerek kendi dünyasına götürme özelliğini kaybediyor. Küçük ekranda kaybolan pek çok ayrıntı büyük bir perdede görünür oluyor.  ► Nasıl önlemler aldınız? Sağlık Bakanlığı’nın ve Bilim Kurulu’nun istediği yüzde 50’lik doluluk oranı, bir sıranın boş bırakılması gibi kuralları uygulayacağız elbette. Festival ekibi olarak uzman bir doktorun eşliğinde eğitim göreceğiz ve uygulama öncesi önlemlerimizi denetleteceğiz. Ayrıca salonlarımız havalandırma ve klimalar açısından çok şanslı; film aralarını uzatarak ve seans sayılarını azaltarak salonların havalandırmalarını boş olduğu zamanlarında yapacağız. İnci Demirkol SEÇİMİ UZMANLARINA BIRAKIYORUZ  ► Kısa ve uzun metraj filmleri belirlendi. Film seçimleri yaparken nasıl bir strateji belirlediniz? Ulusal yarışmadaki kısa, belgesel ve uzun filmleri konunun uzmanlarına bırakıyoruz. Yönetmenlerden senaristlere, yapımcılardan sinema yazarlarına ve akademisyenlere, sinema sektöründen tarafsız, uzman ve yargılarına güvendiğimiz jüri üyelerini davet ediyor, seçimi onların yapmasını istiyoruz. Bizi kırmıyorlar ve başvuran çok sayıda film arasından, uzun mesailer harcayarak sonuçlarına hep güvendiğimiz seçimler sunuyorlar, ki sonsuz teşekkür ederiz hepsine.  ► Dünya Sineması filmleri seçkiniz henüz açıklanmadı. Nasıl sürprizler olacak? Dünya Sineması bölümünün filmlerini seçerken belli kriterlerimiz oluyor. Türkiye’de ve özellikle Ankara’da yakın gelecekte vizyona girmeyecek filmler, yenilikçi, ismi az bilinen ama gelecekte çok duyacağımız yönetmenler ve klasikler… Bu yıl komedi filmlerimiz daha çok ama, onu söyleyebilirim.  Salondan çıkan seyircimizin yüzünde bir gülümseme bırakalım istiyoruz. Yaşadığımız dönem yeterince karanlık ve gergin, bunu mizahla dengelemeye çalışacağız. Topal Şükran’ın Maceraları  ► ‘Afiş Tasarım Yarışması’ sonucu seçtiğiniz bu yılki afişi diğerlerinden önde kılan özelliği neydi? Öncelikle renkli olması. İkincisi, genç olması, yarışmanın 22 yaşındaki Esin Güler’in enerjisini taşıyor. Üçüncüsü de bize verdiği fikir; seyircinin gözlerini yerinden eden filmlerin festivali, demesi. 31 yıldır ‘gözlerimizi yerinden eden’, dünyamızı değiştiren, heyecanlandıran, şaşırtan filmlerin peşindeyiz biz de.  ► Geçen 30 senede Türkiye’deki izleyicinin bağımsız filmlere bakışıyla nasıl gözlemler edindiniz? Festivallerin farklı sinemaları seyirciyle buluşturması ve onları tartışmaya başlatmasıyla yepyeni bir seyirci oluştu. Yönetmenleri tanıyan, onların filmlerini heyecanla bekleyen, yenilikçi sinemayı destekleyen bir sinefil grubu var Türkiye’de artık. Ve bu gruptan pek çok da yönetmen yetişti. Ayrıca, festivallerin fon desteklerinin de, bağımsız sinemacıların fikirlerini hayata geçirmelerinde çok etkisi olduğuna inanıyorum. 4 yıl önce başlattığımız ve AB Türkiye Delegasyonu’nun desteğiyle düzenlediğimiz Ulusal Uzun Proje Geliştirme Desteği Yarışması’nı bu anlamda çok önemsiyoruz. İlk ya da ikinci filmini çekecek yönetmenlerin yeni projelerine para desteği sağlayan bu yarışmayla özgün film projelerinin hayata geçmesine katkımızın olmasından mutluluk duyuyoruz.  ► Peki son yıllarda Türkiye sinemasını nasıl değerlendiriyorsunuz? Eskiden Türkiye sinemasının dünya festivallerinin programlarına girmesi mucize sayılırdı, şimdi daha tanıdığımız ve her yıl sevindiğimiz bir duyguya dönüştü. Bunu da hem ortak hem de bireysel bir dil yakalamayı başaran yönetmenlerimiz yarattı. Burada yine festivallerin varlığının önemine bağlayacağım; bu isimlerin yetişmesinde film festivallerinin çok önemli bir rolü oldu ve kendi dillerini arayışlarında ve bulmalarında yönetmenlerimize ufuklar açtı film festivalleri, açmaya da devam edecekler. Kuyudaki Taş *** FESTİVALDEN YERLİ VE GENÇ SİNEMAYA DESTEK 31. Ankara Uluslararası Film Festivali’nin yerli sinemaya destek platformu Ulusal Uzun Proje Geliştirme Desteği Yarışması’nın projeleri belli oldu. AB Türkiye Delegasyonu’nun katkılarıyla düzenlenen ve ilk ya da ikinci film projelerinin desteklendiği yarışmada bu yıl, Abdullah Harun İlhan’ın “Seni Ben Unutmak İstemedim ki”, Burçak Açık’ın “Hava'nın Tohumu”, Duygu Karanlık Ebeoğlu’nun “Kafes”, Merve Kuş Mataracı’nın “KİM-LİK”, Murat Uğurlu’nun “Hak Edilmiş Bir Öpücük”, Nuri Cihan Özdoğan’ın “Maskeler”, Umut Evirgen’in “Annesinin Kuzusu”, Ümran Safter’in “Son Celse”, Vuslat Saraçoğlu’nun “Bildiğin Gibi Değil” ve Zeynep Köprülü’nün “Denizde” adlı projeleri yarışacak. Yönetmen Ceylan Özgün Özçelik, yapımcı Suzan Güverte ve senarist, sinema yazarı Uygar Şirin’den oluşan jürinin seçeceği 1 projeye 30 bin TL değerinde destek ödülü verilecek. *** YARIŞACAK FİLMLER ULUSAL UZUN FİLM YARIŞMASI  ♦ Aşk, Büyü vs. / Ümit Ünal ♦ Bilmemek / Leyla Yılmaz ♦ Ceviz Ağacı / Faysal Soysal ♦ Kovan / Eylem Kaftan ♦ Omar Ve Biz / Maryna Er Gorbach, Mehmet Bahadır Er ♦ Şair / Mehmet Emin Yıldırım ♦ Topal Şükran’ın Maceraları / Onur Ünlü n Uzak Ülke / Erkan Yazıcı ♦ Uzun Zaman Önce / Cihan Sağlam  ULUSAL BELGESEL FİLM YARIŞMASI  ♦ Ada’m / Turgay Kural  ♦ Asfaltın Altında Dereler Var! / Yasin Semiz n Ege’nin Son Baharı / Onur Erkin n Enstantane / Hakan Aytekin n İçimdeki Küller / Ayten Başer Yetimoğlu n Kadınlar Ülkesi / Şirin Bahar Demirel n Kuyudaki Taş / Gökçin Dokumacı n Ovacık / Ayşegül Selenga Taşkent n Oyuncakçı Saklı Yadigarlar / Yağmur Kartal  ♦ Sessizliğin Gözyaşları / Ali İhtiyar n Tenere / Hasan Söylemez Kovan  ULUSAL KISA FİLM YARIŞMASI  ♦ Akvaryum / Anıl Kaya, Özgür Önurme n Barê Giran (Ağır Yük) / Yılmaz Özdil n Çamaşır Suyu / Büşra Bülbül n Dönüş / Selman Deniz n Evde Yok / Murat Emir Eren n Huşbe! (Sus!) / Nursel Doğan  ♦ İklim Değişimi / Yasemin Demirci n İyi Yemek Öldürür / Umut Evirgen n Meryem Ana / Mustafa Gürbüz  ♦ Münhasır / Yeşim Tonbaz Güler  ♦ Servis / Ramazan Kılıç ♦ Topanga / Ayçıl Yeltan ♦ Tor / Ragıp Türk  ♦ Veger (Dönüş) / Selman Deniz  ♦ Yağmur, Şnorkel ve Taze Fasulye / Yavuz Akyıldız n Yasemin Adında Bir Salon Bitkisi / Erinç Durlanık Kopyacı varoluş
Kopyacı bir varoluş mu yaşıyorsunuz, yoksa dünyadaki karşıtlıkların üstesinden gelmeye çalışan diyaloğa dayalı bir varoluş mu? Kopyacı varoluş yaşayan biri sanatçı ya da bilim insanı olamaz, yeni şeyler ortaya koyamaz. Eğitim sisteminin ve kültürün en büyük açmazı da burada yatar, birbirinin kopyası insanlar yaratması. İş pazarı ve kariyer planlamaları da benzer bir etki yaratır insanlar üzerinde. Sosyal medya da insanların birbirine benzeme kapasitesini arttırmış durumda. Ama bir yandan çağın getirdiği bireyselleşme dayatması da var, insanı yaratıcı olmaya zorlayan. Gadamerci anlamda diyalog, ‘verstehen’ (anlama) ve ‘andersverstehen’ (farklı olarak anlama), farklılıkların ve farklı olmayanların ayırdına varmaya yarar. Özgürlükçü, arayış halinde, öğretirken öğrenen, öğrenirken öğreten, ötekilerle iletişime geçerek ‘oluş’unu hazırlayan bir diyalog… Beckett’in eserlerinden de biliyoruz ki diyalog için bir başkası gerekmez (ki ben bir başkasıdır), insan kendi kendisiyle de bir diyalog halinde olabilir. Andre Breton, ‘Nadja’ adlı eserinde şöyle yazmıştı: “Kendimde gördüğüm her türlü beğeninin, kendimde hissettiğim eğilimlerin ve yakınlıkların, maruz kaldığım cazibelerin, başımdan geçen ve yalnızca benim başıma gelen olayların ötesinde, kendimi yaparken seyrettiğim bir sürü hareketin, yalnızca ve yalnızca benim hissettiğim heyecanların ötesinde, diğer insanlar karşısında, beni onlardan ayıran şeyin nerden kaynaklandığını değilse de, neden ibaret olduğunu öğrenmeye çaba gösteriyorum. Bu dünyaya, tüm diğer insanlar arasında ne yapmaya geldiğimi, alın yazıma yanıt verebilecek, yalnızca bana özgü, ne mene bir mesajın taşıyıcısı olduğumu gözler önüne serebilmem, bu farklılığın ne ölçüde bilincinde olduğuma bağlı değil midir?” Breton, sanatın ve felsefenin gerçekte neye hizmet ettiğini ve insandaki anlam arayışının farkındalıkla ilişkisini gözler önüne serer. Psikoterapi de benzer bir amacı paylaşır sanat ve felsefeyle, bütün mesele Gadamerci anlamda diyalog sayesinde ‘anlama’ ve ‘farklı olarak anlama’ aracılığıyla, Breton’un bahsettiği gibi farklılıkların ve benzerliklerin farkındalığını yakalayarak özgürleşmek, yaşadığını hissetmek… Kopyacı bir varoluş içinde olan biri, bu diyaloğu kendi içinde yaşayamaz, sürekli bir monolog içindedir, monologları sever, kendisini dinlemediği için başkalarını da dinlemez, zihnindeki şablonlara göre hareket eder ve o şablonlar gerçekleşmediğinde hayal kırıklığına uğrar, umutsuzluğa düşer. Diyaloğa dayalı bir varoluş içindeki kişi, sürekli haklı olma çabası içinde değildir, ötekine ihtiyaç duyar ama ona tabi olmaz, zorlukları karşıtlıkları içinde yaratıcı çözümler bularak aşmaya çalışır. Ama sosyal psikolojideki yaklaşımlardan biliyoruz ki, hangi varoluş içine sürüklendiğimiz bireysel tercihlerle ilgili olsa da içinde yaşanılan kültürden bağımsız değil, hatta fazlasıyla kültürün belirleyici bir öneme sahip olduğu ortada. Ama günümüzde büyük bir açmazla karşı karşıyayız, hâkim olan kültürü belirleyen tüketim toplumunun bireylerden beklentisi, gerçekte toplumsal yaşamı tehdit eder hale geldi. Hiçbir toplum, kendi kendisini imha edecek beklentilerle bireyleri donatmaz, ama bugün tam tersi bir durum söz konusu. Yabancılaşma öyle bir düzeye geldi ki, toplumu bir arada tutan bağlar ya koptu, ya da kopmak üzere… Kopyacı bir varoluş teşvik edildiği sürece, bugün yaşadığımız hiçbir sosyal siyasal sorunu aşamayacağımız ortada. MOR oyunu Sanat Parkta Festivali'nde
Kadıköy Halk Tiyatrosu tarafından üç sezondur sahnelenen MOR oyunu, 14 Ağustos Cuma günü saat 21:00'da Kadıköy Belediyesi'nin düzenlediği Sanat Parkta Festivali'nde sahne alıyor. Pandemi sürecinde zor günler geçiren özel tiyatrolara destek amacıyla gerçekleştirilen festivalde bilet fiyatları 25 TL. Kadıköy Belediyesi'nin önlemleri en üst düzeyde tuttuğu festivalde, 900 kişilik açık hava sahnesine sosyal mesafe kurallarına uyularak 300 seyirci alınıyor. Yine önlemler dahilinde bilet satışı Mobilet üzerinden yapılıyor. Ayşegül Yalçıner, Canan Tuğaner, Eda Özdemir, Hafize Balkan ve Nilay Doğan gibi tiyatro sanatçılarının rol aldıkları Mor oyunu; şaşanmış kadın hikayelerinden yola çıkarak, Ali Yalçıner tarafından kaleme alındı. Oyun kadınlara maruz bırakıldıkları şiddet karşısında "susma", kamuoyuna da "sessiz kalma" mesajı veriyor. Şiddetten kaçarak sığınma evinde yaşayan 5 kadının günlük yaşamlarını, çekişmelerini, sosyal hayatlarını, alışkanlıklarını, dedikodularını, sırlarını birbirleriyle ve seyirciyle paylaştıkları oyun, eğlence ve hüznü harmanlayarak kadınların yaşantılarını seyirciye aktarıyor. Kadıköy Halk Tiyatrosu Genel Sanat Yönetmeni ve Mor oyununda da eski bir pavyon kadınını canlandıran Ayşegül Yalçıner, “Seyircimizin üç sezondur olduğu gibi içinden geçtiğimiz bu zor günlerde bizi yalnız bırakmayacağını biliyoruz. İstanbul Sözleşmesinin tartışıldığı, kadına şiddetin doruk noktasına ulaştığı bugünlerde biz üzerimize düşeni yapıyoruz. Sanatın gücüyle sahnede sözümüzü söylüyoruz” dedi. "6 AYDIR PERDELERİMİZ KAPALIYDI" Oyunun yazarı ve yönetmeni Ali Yalçıner ise, “Yaklaşık 6 aydır perdelerimiz kapalıydı. Geçtiğimiz Cumartesi günü İstanbul Büyükşehir Belediyesi'nin düzenlediği organizasyonda Maltepe'de, Tebeşir İzi oyunumuzla ilk kez izleyicimizle buluştuk. Şimdi de sıra Mor oyunumuzda. İşin maddi boyutu bir yana manevi boyutu daha bir önemli bizler için. Bir daha ne zaman oyun oynarız belli değil. Bu nedenle izleyicilerimizi bekliyoruz. Tiyatro onlar olmadan olmuyor" ifadelerini kullandı.  Heavy metal ve hard rock’ın son kalesi DeliKasap Dergi'nin yeni sayısı çıktı
Daha önce Pelin, Taksim Bahçesi gibi kara-romanlarıyla gündeme gelen Atlantis’ten Gelen Adam rumuzuyla bilinen Murat Arda yönetiminde hazırlanan DeliKasap, yeni sayısını yayımladı. DeliKasap Dergi, şimdiye kadar yayımlanmış legal ve illegal çoğu dergi, fanzin ve bilimum rock, metal, punk, underground ağırlıklı neşriyatlardan farklı duruşuyla dikkat çekiyor. Türkiye’de müzik medyası alanında 2001’den beri yayınını sürdüren DeliKasap Dergi, “Devlet Büyüklerine Hakaret” suçundan defalarca yargılanan ilk ve son rock & roll neşriyatı. KAPAKTA GUNS N' ROSES DeliKasap Dergi, 666+1. sayısında Guns N’ Roses’ı kapağa taşıdı. delikasap.org üzerinden aktif bir müzik gazeteciliği de sürdüren DeliKasap, aktif kullandıkları sosyal medya hesapları ile rock, punk ve metal kültürüne öncülük ediyor. Dergide yeraltı edebiyatı, çizgi roman ve sinema gibi dallar da yer buluyor. DeliKasap Dergi, son sayısını bağımsız kitapevlerinin yanı sıra delikasap.org adresinden okurlara ulaştırıyor. Pink Floyd’tan Slayer’a, Def Leppard’tan Toto’ta sayısız dünya devi ile özel röportaj yapmayı başaran DeliKasap, 666+1. Sayısında da yine ülke ve dünyadan birçok rock, metal ve punk devi ile özel söyleşiler gerçekleştirdi. DeliKasap Dergi’ye dair Murat Arda’nın mesajı şöyle: “Türkiye’de müzik kültürü dergiciliği konusunda DeliKasap türünün son örneği. Sözde değil özde müzikseverlerin dergilerimizi edinmelerini, DeliKasap Dergi sosyal medya hesaplarını takip etmelerini, olumlu ve olumsuz eleştirilerini asla sakınmamalarını rica edeceğiz. Bağımsız yayıncılığa güç veriniz, DeliKasap Dergi’yi destekleyiniz…” DeliKasap'ın son sayısı siteden sipariş edilebiliyor. Ozan Güven, Babil dizisinin kadrosundan çıkarılabilir
Partneri Deniz Bulutsuz'un şiddet gördüğü gerekçesiyle hakkında suç duyurusunda bulunduğu Ozan Güven ile ilgili yeni bir haber dolaşıma girdi. Güven'in başrollerinden biri olduğu 'Babil' dizisinin, önümüzdeki hafta yeni sezon için çekimlere başlaması planlanıyor. Haberlere göre Güven, dizinin kadrosundan çıkarıldı. Ancak Güven'in dizide yer alıp almayacağı henüz kesinleşmiş değil. Tv100'den Birsen Altuntaş'ın haberine göre; yapım şirketi savcılığın dava açmasının ardından Ay Yapım'ın gelecek kamuoyu ve reklam veren baskısı nedeniyle Güven'le yola devam etmeme kararı aldığı konuşuluyor. Ozan Güven'in ise, "Ben Deniz Bulutsuz'a tek bir tokat bile atmadım. Haklılığım yargı sürecinde ispatlanacak. Yargı kararı beklensin" diyerek, anlaşması nedeniyle Babil'e devam etmek istediği ve yapım şirketinin de bu konuda arkasında durmasını beklediği öğrenildi. Yapım şirketinin Ozan Güven'e anlaşmanın cezai şartlarının bedelini ödemesi ya da ünlü oyuncuyla yola devam etmesi bekleniyor. Öte yandan Ozan Güven şiddet iddiasıyla ocak 2021'de hakim karşısına çıkacak. Genç besteciler Mozart ile kaynaşıyor
Buse İlkin Yerli Günümüz müziğinin geçmişin birikiminden beslenerek oluştuğu düşüncesinden yola çıkarak, dönem ve stillerin bir bütün olduğunun altını çizen projede, Albinoni, Mozart ve Rossini’nin ünlü eserlerinden bölümleri Aslıhan Keçebaşoğlu, Utku Aşuroğlu ve Uğurcan Öztekin kaynaştırıyorlar.  Gedik Kaynak bünyesinde üretilen farklı renk ve boyuttaki kaynak tellerinin çeşitliliğinden yola çıkarak oluşturulan yaylı dörtlü projesini Gedik Filarmoni Orkestrası bünyesinde çalışmalarını sürdüren Murat Erginol ( Keman), Rüstem Mustafa (Keman), Öykü Koçoğlu ( Viyola), Çağlayan Çetin ( Viyolonsel) yorumlayacak. ÇEKİMLER KAYNAK FABRİKASINDA  Gedik Kaynak’ın fabrikasında gerçekleşen çekimlerde kaynak tellerinin üretim süreçleri ve kaynak yapılan anların görüntüleriyle oldukça ilgi çekici bir kurgu hazırlandı. Kaynak tellerinin sanat ile ilişkilendirilmesi aslında imge ve sembollerle yaşamı daha bilinçli ve estetik bir biçimde algılamaya başlayacağımızın da mesajını veriyor. Albinoni’nin Adagio, Mozart’ın Küçük Bir Gece Müziği ve Rossini’nin Sevil Berberi Operası Uvertüründen küçük parçaları fabrikanın içerisinde dinlerken kaynak yapan bir işçinin leitmotifi ile günümüze birleştirileceksiniz. Gedik Sanat birleştiren projelerine sanayi ve sanatı, geçmişi ve bugünü iç içe geçirerek devam ediyor.  Gedik Sanat’ın dijital projesi Kaynaşma bünyesinde Gedik Sanat Sosyal Medya Hesaplarından 21-22-23 Ağustos tarihlerinde saat 18.00’da üç bölüm halinde yayınlanacak. Ayrıca Gedik Filarmoni Orkestrası Temsilcisi ve projede yaylı dörtlü eserleri yorumlayan toplulukta Keman Sanatçısı Murat Erginol, 17 Ağustos tarihinde Uğurcan Öztekin, 18 Ağustos tarihinde Utku Aşuroğlu ve 19 Ağustos tarihinde Aslıhan Keçebaşoğlu ile saat 21.00’da yazdıkları eserler ve proje üzerine düşünceleri üzerine Instagram üzerinde canlı sohbetler gerçekleştirecek.  GEÇMİŞİN ESTETİĞİNE BİR GÜNCELLEME  Kaynaşma ‘Fusion’ projesini “geçmişin estetik görüşüne bir güncelleme” diye tanımlayan Gedik Genel Sanat Yönetmeni Caner Akgül, “Tomaso Albinoni’nin ünlü Adagio eserini Uğurcan Öztekin, Mozart’ın Küçük Bir Gece Müziği eserini Utku Aşuroğlu, Rossini’nin ünlü Sevil Berberi Uvertürünü ise Aslıhan Keçebaşoğlu kendi müziğiyle günümüze taşıyor” diyor.  Bilinçli bir sanat takipçi kitlesi yaratabilmek için sanat kurumlarının nitelikli ses ve görüntü arşivi oluşturabilmesinin büyük önem taşıdığını söyleyen Akgül, “‘Kaynaşma ‘Fusion’ adlı çalışmasında sanayi ve sanatın imgesel öğelerle ne derece ilişki kurabileceğini gösteriyor. Bu projede Kaynak tellerinin birleştirici özelliği ile bir yaylı dörtlü vasıtasıyla müziğin birleştirici özelliğinin buluşmasına tanıklık ediyoruz” şeklinde konuşuyor. İlle de Açıkhava!
48. İstanbul Müzik Festivali’yle Eylül’de dijital ortamda buluşuyoruz. 18 Eylül – 5 Ekim 2020 tarihleri arasındaki festivalin tek izleyicili konseri ise, 19 Ağustos Çarşamba akşamı Harbiye Cemil Topuzlu Açıkhava Tiyatrosu’nda. O akşam, sahneye genç şef Patrick Hahn yönetiminde Borusan İstanbul Filarmoni Orkestrası (BİFO) ve son yıllarda tanıyıp hayranı olduğumuz, 2019 Gramophone Klasik Müzik Ödülleri’nde Yılın Sanatçısı seçilen İzlandalı piyanist Vikingur Ólafsson çıkacak.  “Beethoven’ın Aydınlık Dünyası” teması etrafında şekillenen festival konserlerinin çekimleri ise İstanbul’da ve Avrupa’nın çeşitli şehirlerindeki tarihi mekânlarda gerçekleştirildi. Covid-19 nedeniyle festivallerini bir sonraki yıla erteleyen kimi düzenleyicilerin aksine İKSV’nin Müzik Festivali yöneticileri bizi bu yıl da müzikten mahrum etmeme kararı aldı. İstanbul Caz Festivali de, hazırlanmış programı olduğu gibi bir kenara atma pahasına, bu yıl yoluna yeni bir programla ve bizim cazcılarımızla devam edecek. İKSV’ye ve her iki festivali yönetenlere teşekkür ediyoruz. Hele sınırlı sayıda izleyicinin yer alacağı Açıkhava konserinde kendi yıldızlı gök kubbemiz altında, bizim için evden farksız hâle gelmiş Açıkhava mekânında bir müzik şenliğinde yeniden bir araya gelmenin tadına doyum olmayacak. Taa İstanbul Festivali adıyla karşımıza çıkıp bize çok kaliteli seyirlikler, dinletiler sunduğundan beri bu festival bizim için İstanbul’un ayrılmaz bir parçası, Açıkhava da onun has mekânı olmuştur. ŞAKIR ŞAKIR YAĞMURDA KUZU GİBİ OTURURDUK  Orada neler, ne benzersiz gösteriler izledik. Şakır şakır yağan yağmur altında kuzu gibi oturup gıkımızı çıkarmadık. Carla Bley’in yönettiği ve nota sehpalarının yağmur altında rüzgârla havada uçuştuğu Liberation Orchestra konseri, İrek Muhammedov’un en parlak dönemindeki sırılsıklam gösterisi ve Nigel Kennedy’nin sabrımızla yağmura tahammülümüzü “Çok iyi bir seyircisiniz” iltifatıyla ödüllendirmesi, ilk ağızda aklımıza gelenler…  Festival programındaki tüm konserlerin kayıtlarının video formatında dijital ortamda yayımlanacağını ve fiziki konserlere oranla daha erişilebilir bilet fiyatlarıyla, Türkiye’nin her yerinden ve yurt dışından izlenebileceğini bir kez daha hatırlatalım. Açıkhava konserinin solisti Vikingur Ólafsson da 2019 Nisan’ında “Geri baktığımızda, nasıl bir altın çağda yaşadığımızı anlayamamışız diyeceğiz” şeklinde bir kehanette bulunmuştu. “Dijital ortam, her şeyi dinleyebilirsiniz ve artık klasik müzik dinleyenlerin sayısı eskiye göre çok daha fazla demektir.” Son albümüyle İngiltere ve Almanya klasik müzik listelerinde birinci sıraya yerleşen Ólafsson, pop müzik listelerinde de 11’inci sıraya kadar yükseldiğine göre dinleyicilere nasıl ulaşacağını bilen bir müzisyen. 48. İstanbul Müzik Festivali konserlerinin çekimleri, aralarında Wiener Akademie, Bilkent Senfoni Orkestrası, Kheops Ensemble, Philharmonix, Beethoven Trio Berlin, Borusan Quartet, Semplice Quartet gibi topluluklar ve Thomas Hampson, Bülent Evcil, Derya Türkan, Yurdal Tokcan, Gökhan Aybulus, Ezgi Karakaya gibi solistlerin de bulunduğu isimlerle, hem İstanbul’da, hem de Avrupa’nın çeşitli şehirlerindeki tarihi mekânlarda gerçekleştirildi. İstanbul’daki mekânlar, Şerefiye  Sarnıcı, Tekfur Sarayı, Hıdiv Kasrı, Tophane-i Amire Kültür ve Sanat Merkezi, Harbiye Saint Esprit Katedrali, Surp Hovhan Vosgeperan Ermeni Katolik Kilisesi, Süreyya Operası gibi, “şehrin çokkültürlü kimliği ve tarihi kültürel hazinelerini ortaya koyan” mekânlar. Avrupa’da ise profesyonel ekipler tarafından Belçika, Almanya, Avusturya’da ve Hollanda’nın çeşitli şehirlerinde, Perchtoldsdorf Şatosu, Stavelot Manastırı gibi tarihi mekânlarda çekim yapıldı.  Ne diyorduk? Festivallerimiz bu yıl da bizimle. Beethoven’in 250’nci yılını kutlayan ve “Beethoven’ın Aydınlık Dünyası” teması etrafında şekillenen İstanbul Müzik Festivali’ni coşkuyla selamlıyoruz!  Antonio Banderas: Koronavirüse yakalandım
Çukur'un sinema filmi çekimleri ertelendi
KüçükÇiftlik Park'ın kapıları tiyatrolara açılıyor
Alan Parker sizi biliyordu (2)
Geçen hafta Alan Parker filmlerinden söz ederken Midnight Eşpress/Geceyarısı Ekspresi’ni (1978) anmamam bazı okurların tepkisini çekti. Onlara yazdığım yanıtlarda Geceyarısı Ekspresi’nin Alan Parker’ın en kötü filmlerinden olduğunu düşündüğümü belirttim. Ekim 2016’da yayımlanan bir yazıda filme kısaca şöyle değinmiştim: “Eğer inandırıcılık, iyi senaryo, iyi diyaloglar, iyi sanat yönetimi, uygun figürasyon ve iyi oyunculuk gibi istekleriniz yoksa, bazı psikopatça anlarıyla -örneğin dil koparma, falakaya yatırılan çocuklar ya da tımarhane sahneleri- Geceyarısı Ekspresi’ni dehşetli bir korku filmi olarak izleyebilirsiniz.” (“Bütünleme Ekspresi”, 15.10.2016, BirGün)  Geceyarısı Ekspresi’nin üstünde ciddi ciddi kafa yorulması gereken bir film olmadığını düşünüyorum aslında. Bu filmi oluşturan temel yapı birimlerinin her biri sorunludur: Boşluklarla dolu, hümanizmden uzak, şiddet ve öfkeye yoğunlaşmış, baş karakterlerin bile derinliksiz olduğu bir senaryo; birkaç İstanbul sahnesi dışında tamamı Malta’da çekilen filmin mahkeme ve hapishane sahnelerindeki inandırıcılıktan uzak ve aşırı oryantalist atmosfer; bazıları iyi Türkçe konuşurken çoğunluğunun ne dediği anlaşılmayan kötü oyuncu ve figüran seçimleri… Billy, babası, ABD konsolosu ve avukatın bir gardiyanın yanında rahatça Yunanistan üzerinden kaçış planlarını konuşabildiği, avukatın mahkemede tespih çekerek oturabildiği, Billy’nin gecenin bir vakti koğuşundan çıkıp serinlemek için avluya inebildiği bu filmin nasıl olup da 1978’de En İyi Uyarlama Senaryo Oscarı aldığını anlamak içinse, dönemin Reagan’a hazırlanan post-Vietnam politik-psikolojisine bakmak yeterli olacaktır. Oliver Stone, Alan Parker’ın Londra’daki ofisinde kendisine ayrılan odada Billy Hayes’in kitabını önüne çekip ‘ülkesinden uzakta bir Amerikalının çektiği çile’yi anlatan senaryoyu yazarken bariz biçimde Vietnam Sendromu’nun (Post-Travmatik Stres Bozukluğu) etkisindedir. 2020’de yayımlanan Chasing the Light (Işığın Peşinde) adlı anı kitabında, Geceyarısı Ekspresi’nin gösterime çıkmasından sonra yapılan eleştirilere değinirken şunları yazıyor: “Bazı eleştiriler çok kırıcı ve acı vericiydi. Pauline Kael, Parker’ı ve beni ‘kötü ruhlu, sahte kanla dolu sado-mazoşist bir porno fantezisi’ yaptığımızı söyleyerek ezdi geçti, nefretini uzun uzadıya kustu. O zamanlar yanlış anlaşıldığımı düşünüyordum, ama yıllar sonra dönüp filme baktığımda, içimdeki merhametsiz şiddet duygusunun orada olduğunu fark ettim. Evet, çünkü ben de orada bulunmuştum -savaşta bulunmuş, hapishanede yatmış, deniz ticaret filosunda ve sivil hayatımın farklı zaman dilimlerinde insan ırkının en kötü yanlarını görmüştüm. Bunu neden göstermeyeyim ki? Bu hiç de ‘sahte’ değil! Bir yanım canavardı, çünkü ben orada ‘Canavar’a hizmet etmiştim. Onun adına öldürmüştüm. Neden reddedeyim ki? Bunu affetmedim tabii, ama biliyordum ki Billy Hayes’in o hapishanede yaşadığı eziyeti yaşasaydım oradan çıkmak için elime geçen her silahı kullanırdım. Beni 30 yıla mahkum eden o sahtekar yargıçlara da bağırırdım. Ve bana ihanet eden adamın dilini ısırarak koparırdım! Vietnam’dan bu yana içimde o kadar çok şey biriktirmiştim ki, açığa çıkmamış öfkemi -kendi Aşil gazabımı- serbest bırakma konusunda kendimi haklı hissediyordum.”  Uzun lafın kısası, Geceyarısı Ekspresi bir grup ‘resmi şiddetten mustarip’ insanın ateşli sayıklamaları ve nefreti üzerine inşa edilmiş, ABD ve Avrupa dışındaki tüm dünyayı kötü gören bir anlayışın filmidir, daha fazlası değil… Bu yüzden Alan Parker’ı The Wall ile, Mississippi Burning ile, Birdy ile anmayı tercih ediyorum. Yıllarca rap’i bastırmaya çalıştılar
Yaren Çolak Müzisyen Anıl Piyancı, lise yıllarından beri rap müzikle ilgileniyor. Küçük yaşlarda kurduğu stüdyosunu zamanla büyüterek Türkiye’nin sayılı rapçileri arasında yerini aldı. Karantina günlerinde müziğine bolca vakit ayıran Piyancı, 14 Ağustos’ta yeni single’ı ‘Döndüm Durdum’u çıkarıyor. Piyancı ile rap müziği, karantina günlerini ve yeni çalışmalarını konuştuk. ► 16 yaşında yeşil oda ismi ile bilinen rap müzik stüdyonuzu kurdunuz. 16 yaşındaki biri için stüdyo kurmak çok da kolay olmamalı. Buna nasıl karar verdiniz? Aileniz destek oldu mu? 14-15 yaşlarımda rapçi bir abim vardı Emir ‘Monoman’. Ona stüdyo işlerinde yardım ediyordum ve bir şeyler öğrenmeye çalışıyordum. Bu stüdyoya sürekli gidiyordum. ‘Monoman’ ve takip ettiğim birçok rapçi vardı. Rap müzik için ne lazım bu stüdyoda gördüm. Küçük yaşta onlardan birçok şey öğrendim ve o cesaretle 16-17 yaşımda ilk defa evde kayıt aldım. Sonra bu bir şekilde işe dönüştü, derken ben bir stüdyo açtım. Eve o dönemde o kadar çok insan geliyordu ki annem durumdan rahatsız olmaya başladı. Sonra para kazanmaya başlayınca onlar da bana destek oldular.  İNSANLAR SUNULANI DİNLİYORDU  ► Neden rap müzik son zamanlarda çok popüler bir müzik oldu? Birçok nedeni var ama internetin büyümesi en büyük neden oldu. Rap müziğin çok sevilen bir müzik türü olduğunu ben zaten biliyordum. Benim jenerasyonum ve önceki jenerasyon aslında çok severek dinliyordu rap müziği ama televizyon yayınları ve radyonun popüler olduğu dönemde insanlar ne sunulursa onu dinlemek zorunda kalıyorlardı. Yani size bir popçu dinlettiklerinde siz onları dinliyordunuz ama şimdi isteyen istediğini dinleyebildiği için seçimler daha net ortaya çıkıyor. Rap müziği yıllarca bastırmaya çalıştılar. İnternet ortaya çıkınca insanlar çok rahat bir şekilde rap müziğe ulaşabildi, ulaştıkça sevdiler ve böyle böyle büyüdü. Olay aslında internetin büyümesiyle oldu yani.  ► Neden rap müziği bastırdıklarını düşünüyorsunuz? Çünkü yeni bir türe, yeni bir müziğe yer açmak istemiyorlardı. Türkiye’de bu vardır. Güçlü olana hiçbir zaman yer açmak istemezler. Bastırmaya çalışırlar. Bütün piyasalarda, işlerde bu böyledir. Rap, her şeyi söyleyebildiğiniz bir müzik türü. O zamanlar popüler olmasın diye ellerindeki tüm gücü kullandılar ama şimdi internetle beraber çok geniş kitlelere ulaşabiliyor. Mecralar, gelir yerleri artınca zaten genel olarak müzik serbestleşti.  PARANOYALARIMI VE KÂBUSLARIMI ANLATTIM  ► 14 Ağustos’ta yeni single çalışmanız çıkıyor. ‘Döndüm Durdum’un hikâyesini sizden dinleyelim. Aslında ‘Döndüm Durdum’, tam bir karantina şarkısı. Kendi paranoyalarımı, kâbuslarımı anlattım. Yerimizde sayıp durduğumuz veya uyuyamadığımız gecelerden bahsettiğim ve paranoyalardan bahsettiğim bir şarkı.  ► Karantina süreci sizin için nasıl geçti? Üretim açısından verimli bir dönem oldu mu? Zor geçti. Karantinaya girdiğimiz ilk iki hafta hiçbir şey yapamadım. Sadece olaya uyum sağlamaya, süreci anlamaya çalışıyordum. Sonraki haftalarda da kendimi stüdyoya kapattım. Aslında müzik yapmak açısından iyi oldu. Çünkü yaklaşık bir senedir konserlerden dolayı stüdyoya pek giremiyordum. Kendime ve müziğime vakit ayırmam açısından iyi oldu. Yeni normal zamanda da biraz psikolojimizi toparladık ama yine eskiye döneceğiz gibi görünüyor. *** SEYİRCİYLE BULUŞMAK GİBİSİ YOK  ► Pandemi sebebiyle tüm toplu etkinlikler ve konserler durdu. Müzik sektörü belki de hiç olmadığı kadar önemli bir durgunluk içinde. Bu süreç sizi ve müzik sektörünü nasıl etkiledi? Müzik sektöründe maddi bir çöküşe sebep oldu. Ayrıca bizim için manevi bir çöküş de söz konusu çünkü konser bambaşka bir his. Müzisyen için şarkıyı yaptık internete koyduk, Youtube reklamlardan kazandık falan ama bir de sahnede seyirciyle buluşmak var ki bu bambaşka bir duygu. Pandemiyle beraber bundan mahrum kaldık. Ama herkesin sağlığı için de bu gerekli bir durum.  ► Önümüzdeki süreçte plan ve projeleriniz neler? Bu hafta Contra ve Maho G ile bir single çıktı. Önümüzdeki hafta da bir single, bir klip çıkıyor. Sonrasında bir albüm var. Önümdeki en önemli proje kendi solo albümüm. Onun üzerine titizlikle çalışıyorum. Umarım güzel bir sonuca varacak. ► Nasıl bir albüm olacak? Çok renkli. Her duygudan olan bir albüm. İçinde birçok tarzı bulundurmaya çalıştım. Albüm uzun bir döneme yayıldı. Bir iki senedir üzerinde çalıştığım bir albüm oldu. Bu süreçte içine girdiğim birçok psikoloji albüme de yansıdı. O yüzden şöyle bir albüm diye tanımlayamam. Şarkı sayısı olarak fazla olacak gibi gözüküyor. 10 şarkı üzerinde şarkı barındırmasını planlıyorum. Düetler de olacak. UKKSA, Yaşam Boyu Onur Ödülü’nü, Türkiye Kadın Dernekleri Federasyonu Başkanı’na verdi
UKKSA (Uluslararası Knidos Kültür Sanat Akademisi) Knidos’un Sır’ı Sanat Festivali’nde bu yıl tema olarak ‘Bir İnsanlık Suçu: Kadına Yönelik Şiddet’i ele aldı. Şubat ayından Ekim sonuna kadar Ulusal ve Uluslararası sanatçılarla etkinliklerini sürdüren UKKSA her yıl düzenlediği “Yaşam Boyu Onur Ödülleri“ ve açılış sergilerini 08 Ağustos 2020 Cumartesi günü gerçekleştirdi. 10. yıl ödül töreni UKKSA Art Direktörü Emine Özkarslıoğlu tarafından açılış konuşmasıyla başladı. Sunumunu Yönetim Kurulu Üyesi Filiz Erman Immıch yaptığı törende Yaşam Boyu Onur Ödülü Türkiye Kadın Dernekleri Federasyonu Başkanı Canan Güllü’ye, UKKSA Yönetim Kurulu Başkanı Nevzat Metin ve ona eşlik eden CHP Muğla Milletvekili Suat Özcan, İzmit Belediye Başkanı Fatma Kaplan Hürriyet, Datça Belediye Başkanı Gürsel Uçar tarafından takdim edildi. Canan Güllü ödülünü aldıktan sonra yaptığı konuşmada “Toplumsan sorgulama bilincinin önemi ile kadın sivil toplum örgütlerinin mücadeleci gücünü dile getirdi. İstanbul sözleşmesi kaldırılsın söyleminin ülkemizi kutuplaştırdığı bu günlerde bu ödülü her türlü haksızlığa karşı mücadele eden, feministler, aktivistler, özgür olmak için bedel ödeyen kadınlar adına alıyorum” dedi. Daha sonra Kültür ve Turizm eski Bakanı Bahattin Yücel, Datça Belediye Meclis Üyesi ve Kent Konseyi Başkanı Hayriye Balkan ve Muğla CHP Milletvekili Suat Özcan ve Datça Belediye Başkanı Gürsel Uçar konuşmalarına devam ettiler. Gece Marmaris Promenad Orkestrası’nın verdiği güzel konser ile sonlandı. Ertuğrul Ateş (Kişesel Resim Sergisi) Funda TARAKÇIOĞLU (Kişisel Heykel Sergisi) Ece KAZAN (Kişisel Seramik Segisi) Yener PINARBAŞ (Kişesel Resim Sergisi) ve Karma Sergiler 30 Eylül 2020 tarihine kadar UKKSA Datça - Yakaköy de izleyici ile buluşmaya devam edecek. Aydının rejimle imtihanı
Tarih yazan ve tarihe kayıt düşen aydınlardan söz edeceğim bugün. Diyeceksiniz ki, tarihi kitleler, sınıflar yazar… Doğrudur, ama devrimlere, toplumsal hareketlere öncülük eden aydınları nasıl unuturuz? Voltaire, Rousseau, Marat olmadan bir Fransız devrimi, Gorki, Lunaçarski, Eisenstein olmadan bir Rus devrimi düşünülebilir mi? Elbette, tarih boyunca ‘aydın’ tanımı içinde konumlanan herkesin olumlu bir rol üstlendiğini söylemek zor. Kabaca, üç kategoriye ayırabiliriz ‘burjuva’ aydınlarını: İtiraz edenler (gerçek aydınlar), düzenle bütünleşen ‘organik aydın’lar ve ‘Neme lazım’cılar (‘Etliye sütlüye’ karışmak istemeyenler). Günümüzde, bu üç türden örneklere (ve ara tonlarına) rastlamak olası. Bizde ve başka ülkelerde… Hitler’in gözde sanatçıları, mimar Albert Speer ve “Olympia”, “İradenin Zaferi” gibi propaganda filmlerinin yönetmeni Leni Riefenstahl, ‘organik aydın’ın tipik özelliklerini taşırken, Bertolt Brecht, Charlie Chaplin, Thomas Mann gibi sanatçılar, kendi çıkarlarını toplumun çıkarlarının önüne koymayan ve düşüncelerinden fedakarlık etmeyen ‘muhalif’ aydınlar arasındadır. İtiraz eden aydınları, dünyadaki savaşlara, adaletsizliklere, eşitsizliklere karşı çıkan, çoğunlukla bunun bedelini ödeyen (kimi zaman öldürülerek, kimi zaman aç bırakılarak) ‘kahramanlar’ olarak tanırız. Ama, bir başka sınıfın, pekala bu insanları ‘hainler’ olarak damgalayabildiğini de biliriz. Sovyet devriminin kahramanlarından Rosa Luxemburg’dan, Şili’de ‘Pinochet’nin köpekleri’nin öldürdüğü devrimci müzisyen Victor Jara’ya yüzlerce örnek sıralayabiliriz…  Peki, ya sanatçılar, kendileri de birer aydın olan sanatçılar nasıl bakıyor bu insanlara? Ülkelerinin / halklarının bağımsızlığı için savaşım veren Danton, Gandhi, Malcolm X, Mandela gibi nice aydının hikayesi yansımıştır beyazperdeye. Bizde ise, bedel ödemiş aydınlarımızdan yalnızca birkaçı… Nazım Hikmet‘in hapislik yıllarını (Biket İlhan’ın “Mavi Gözlü Dev”), Abdi İpekçi (Oğuzhan Tercan’ın “Uzlaşma”) ve Sabahattin Ali (Metin Avdaç’ın “Sabah Yıldızı”) cinayetlerini konu alan filmler ilk akla gelenler. Erden Kıral, “Hakkari’de Bir Mevsim”, “Av Zamanı”, “Mavi Sürgün”, Ali Özgentürk “Su da Yanar”, “Görünmeyen”, Yusuf Kurçenli “Karatma Geceleri”, “Çözülmeler”, Zülfü Livaneli “Sis” filmlerinde aydının yazgısını tartıştılar. Son İstanbul Festivali’nde izlediğimiz filmlerde ağırlıkla yer alan bir tema olmasına karşın, aydın sorunsalının tüm boyutlarıyla ele alındığını söylemek zor. Şu sıralar, Bedreddin üstüne bir film çekiliyor olması sevindirici. Ama, Aziz Nesin’den Hrant Dink’e nice aydınımız hikayelerini beyazperdeye yansıtacak ‘kahramanlar’ı bekliyor.  Mefistolar Yalnızca sinemada değil, sanatın tüm dallarında dünyayı değiştiren aydınlar üstüne çokça yapıt üretilmiştir. Bunların bir bölümü (‘resmi’ içerikli biyografiler, heykeller, filmler), dönemlerine tanıklıktan öte bir değer taşımasa da, önemli bir bölümü kayda değer sanat yapıtlarıdır. Sinemaya yansıyan aydınlar arasında, devrimci aydınlar olduğu gibi, yaşadıkları dönemin resmi ideolojisine tabi olmuş (kimine boyun eğmiş desek daha uygun olur, kimine ise güce hayran/teslim olmuş), ya da idealleri ile çıkarları arasına sıkışıp kalmış aydınlar da vardır. Diktatörlerin iltifatlarına mazhar olmuş sanat insanlarının çelişkilerini konu alan filmler arasında Macar yönetmen Istvan Szabo‘nun yapıtları öne çıkar. Szabo’nun “Mefisto”su, bu bağlamın en önemli filmidir diyebilirim. Ünlü Alman yazar Klaus Mann’ın, Nazilerin baskı rejiminin gittikçe ağırlaştığı günlerde, bir zamanlar solcu olup sonradan rejimle uzlaşan ünlü bir tiyatro oyuncusunun yaşamından yola çıkarak yazdığı ve Goethe’nin ‘ruhunu şeytana satan insan’ı anlattığı “Faust”una bir gönderme olan “Mephisto, Bir Kariyerin Romanı”nı beyazperdeye uyarlayan yönetmen, hangi çağda, hangi ülkede yaşarsa yaşasın iktidarla uyum içinde olmayı seçen ve ‘Ben işimi yapıyorum’ diyerek kendini ikna etmeyi başaran sanatçı prototipini anlatır. Bu tipin ne kadar tanıdık olduğunu vurgulamama gerek yok herhalde… “Taraf Tutmak”da Nazi döneminde ülkesinde çalışmayı sürdüren bir orkestra şefinin Berlin’in kurtuşu sonrası Amerikalılar tarafından işbirlikçi olarak suçlanmasını anlatırken sanatçının kariyer – sorumluluk çelişkisini vurgulayan Istvan Szabo, “Venüs’le Tanışma” adlı filminde de sanat-politika ilişkisini yorumlamayı sürdürerek, Wagner’in “Tannhauser” operasında orkestrayı yönetmek üzere Paris’e davet edilen bir Macar şefin yaşadığı ikilemi anlatmıştır. Aydın sorumluluğu Arjantin kökenli Fransız yönetmen Edgardo Cozarinski’nin “Tek Bir Adamın Savaşı”, sinemanın tanıklığı açısından önemli bir filmdir. Fransa’da Nazi yanlısı Vichy yönetiminde aydınların tavrını, güce tapınmalarını eleştiren filmini tüm sanatçılarımız izleyebilselerdi keşke… Nazi balolarında kadeh kaldıran sanatçılar, bu dramatik belgeselin ana kahramanları, daha doğrusu anti-kahramanlarıdır… Bir Alman subayının kamerasının saptadığı görüntülerden dört dörtlük bir tarih dersi çıkartmış Cozarinski. Bu filmi TRT2 gösterebilir mi, hiç sanmıyorum…  Tarihe tanıklık eden filmlerin bir bölümü kurmaca karakterler üstüne kurar öyküsünü (Macar sinemasının ustalarından Zoltan Fabri “Profesör Anibal”de sağ politikacıların önce hedefi, sonra kahramanı olan bir tarih öğretmenini anlatır, Arjantinli yönetmen Luis Puenzo ise resmi tarih anlatısından alternatif bir tarih bilincine yönelen bir tarih öğretmenini), bir bölümü ise gerçek kahramanlar üstünedir. Andrey Konçalovski, “Günah” adlı son filminde büyük usta Michelangelo’nun sanatını tavizsiz biçimde yapabilmek adına emrinde çalıştığı dini otorite ile uzlaşma çabalarını, Roberto Rosselini “Socrates”de, Alejandro Amenabar “Agora”da, Giuliano Montaldo “Giordano Bruno”da, Costa-Gavras “Z” (Ölümsüz)’de kurulu düzeni/egemen düşünceyi eleştirdikleri için kurban edilen kahramanların hikayelerini anlatır. Sosyalist rejimin egemen olduğu günlerden ‘duvar’ın yıkılışına kadarki dönemde rejimle çatışan ‘aydın’ı sıklıkla ele alan Doğu Avrupa sinemaları (Rusya’da Gleb Panfilov, Larissa Schepitko, Polonya’da Andrzej Wajda, Macaristan’da Miklos Jancso, vb.) sistem değişikliği sonrasında da aydın sorununu işlemeye devam ettiler. Aleksey German Jr “Dovlatov”da, 70’lerin Sovyet Rusya’sında yaşamış bir yazarın -Sergei Dovlatov’un- yaşadığı zorlukları konu alırken, Pawel Pawlikowski, sosyalist dönemde yaratıcılığının kısıtlandığını düşündüğü için Polonya’dan kaçıp Batı’ya sığınan bir müzisyeni anlatır. Roman Polanski’nin, yaşanmış bir olayı, 19. Yüzyılın büyük yazarlarından Emile Zola’nın “J’accuse” (İtham Ediyorum) adlı başyazısı ile ün kazanan Dreyfus Davasını konu alan “Bir Subay ve Bir Casus” filmi, doğruların peşinde giden, egemenlerin çıkarlarına direnen aydınların, bir subay, bir avukat ve bir yazarın ortaklaşa kazandığı zaferi yansıtır. Filmlere konu olan aydınların yanı sıra, birer aydın olarak sanatçıların hayattaki seçimlerine de kısaca değinmek isterim. Sanatçılar içinde, yaşadıkları döneme müdahale etmek için sanatlarını seferber etmekle yetinmeyip, aydın sorumluluğunun gereklerini yerine getiren, tarihe not düşenlerin sayısı epeyce fazladır. “Guernica”yı yapmakla kalmayıp, barış bildirileri yayınlayan Pablo Picasso gibi, vatan hainliği ile suçlanmak pahasına ülkesinin Cezayir’deki sömürgeci politikalarını eleştiren ve ünlü ‘121’ler Manifestosu’na imza koyan Jean-Paul Sartre, Marguerite Duras, André Breton, Alain Resnais, François Truffaut, Simone Signoret gibi, Vietnam savaşında ABD’nin yüz kızartıcı suçlarını açıklayan Amerikan aydınları gibi, Türkiye’nin Kore’ye asker göndermesine karşı çıkan Nazım Hikmet gibi, 12 Eylül cuntasına karşı “Aydınlar Dilekçesi”ni yayınlayan Aziz Nesin ve arkadaşları gibi… Kısacası, içinde yaşadığı toplumsal düzeni/rejimi sorgulayan aydının çileli yolculuğu bitmedi, biteceğe de benzemiyor.   Fatih’in portresi İstanbul’a getiriliyor
İstanbul Büyükşehir Belediyesi’nin Haziran ayında bir müzayedede yaklaşık 6,5 milyon TL’ye satın aldığı Fatih Sultan Mehmet portresi İstanbul’a getiriliyor. İstanbul’da sergilenecek olan eseri getirmek üzere İBB Kültür Daire Başkanı Mahir Polat’ın yola çıktığı duyuruldu. “EVE DÖNÜŞ HİKAYESİ BAŞLASIN” İBB Kültür Daire Başkanı Mahir Polat, yaptığı bir paylaşımla portreyi getirmek üzere yola çıktığını duyurdu. Polat, paylaşımında şu ifadelere yer verdi: “Eve dönüş hikayesi başlasın. 540 yaşında bir rönesans hakikati başladığı yere, yuvasına dönüyor. Fatih Sultan Mehmet portresini yüzyıllar süren gizem dolu yolculuğu sonrasında evine, İstanbul’a getirmek için birazdan İBB’yi temsilen Londra’ya uçuyoruz. #İstanbulRönesansı” Eve dönüş hikayesi başlasın.  540 yaşında bir rönesans hakikati başladığı yere, yuvasına dönüyor.  Fatih Sultan Mehmet portresini yüzyıllar süren gizem dolu yolculuğu sonrasında evine, İstanbul’a getirmek için birazdan İBB’yi temsilen Londra’ya uçuyoruz. #İstanbulRönesansı pic.twitter.com/LMdSEVEPJO İranlı müzisyen Cavit Murtezaoğlu deyişlerle uğurlandı
KÜLTÜR SANAT SERVİSİ Sürgünde olduğu İstanbul’da önceki gün koronavirüs nedeniyle yaşamını yitiren İranlı sanatçı Cavit Murtezaoğlu Okmeydanı Cemevi’ndeki törenin ardından Merdivenköy Mezarlığı’nda toprağa verildi. Haftalardır tedavi gördüğü Okmeydanı Eğitim ve Araştırma Hastanesi’nde Perşembe gecesi yaşamını yitiren 58 yaşındaki Murtezaoğlu’nun cemevindeki törenine programlar da yaptığı Can Tv yöneticileri çok sayıda Alevi kurum yöneticisi, Alevi aydın, yazar ve sanatçının yanı sıra Murtezaoğlu’nun öğrencileri, dostları da katıldı. CHP Genel Başkanı Kemal Kılıçdaroğlu, Genel Başkan Yardımcısı Gamze Akkuş ilgezdi ve İBB Başkanı Ekrem İmamoğlu da çelenk gönderdi.  Alevi deyişleriyle uğurlanan Murtezaoğlu ile özdeşleşen Seyid Nesimi’nin Sığmazam deyişi hep birlikte söylendi. Buradaki törenin ardından Murtezaoğlu, Kadıköy’de Şahkulu Dergahı’nın yanında bulunan Merdivenköy Mezarlığı’nda toprağa verildi. Asıl adı Javid Fakhim Ghanbarzadeh olan sanatçı 1962’de Tebriz’de doğdu. Azerbaycan Bakü Konservatuarı’ndan mezun olan Cavit Murtezaoğlu, caz formatıyla buluşan ve makamsal yapıya dayanan müziğini “Caz-makam’ olarak tanımlıyordu. 100’ün üzerinde bestenin yanında “O 3 (Leyla-Mecnun)” ve “Pir Sultan” adlı iki operete imza atan Murtezaoğlu, müzik yazımı, çalışmaları içinde, birçok yeni makam çeşnileri, ses dizimleri ve armoniler yarattı. 7 yıldır İstanbul’da siyasi mülteci olarak yaşayan Murtezaoğlu, Can Tv‘de ‘Cavidan Name’ programını yapıyordu.  Fethiye Likya Etkinlikleri, 'Yazmanın İncelikleri' söyleşisi ile başladı
90’lara özlemimi İzmir’le gideriyorum
IŞIL ÇALIŞKAN Dört X Dört’ün vokalisti Deniz Tuzcuoğlu, üçüncü solo çalışması ‘İzmir’de Yoksun’u müzikseverlerle buluşturdu. Sözü ve müziği kendisine, düzenlemesi kendisi ve Alp Tiner’e ait parça, müzisyenin evinde kaydedildi. Şarkıda gitarları Alp Tiner çaldı, parçaya cajon ve marakas eklendi, mix ve mastering Timuçin Aksüer tarafından yapıldı. Tuzcuoğlu ile yeni single çalışmasını konuştuk. ► ‘İzmir’de Yoksun’, üçüncü single çalışmanız. Bir önceki çalışmanız Tanju Okan’ın ‘Kadınım’ şarkısınaydı. Bir röportajınızda İzmirli şarkılar çekmecenizde durduğunuzu söylemiştiniz. İzmir’in hangi duyguları size şarkı yazdırıyor? Öyle sanıyorum ki hayatımın en mutlu zamanlarını orada yaşadım ve hala da oraya gittiğimde çok mutlu ve huzurlu oluyorum. Şu günlerde özlemini duyduğumuz 90’lı yıllarda yaşanan daha samimi ve rahat ortamı arıyorum belki de. Bu naif duygu ve hayatlar İzmir’de nispeten hala yaşanıyor. Bunların yanı sıra, insanların her şeyi daha tutkulu yaşadığına ve hissettiğine inanıyorum. Yani insanların keyifleri, idealleri doğrultusunda yaşamak imkân ve eğilimleri daha yüksek. İşte bu durum hem orada yaşanan duyguları daha gerçek hale getiriyor hem de şehrin ritminin daha huzurlu, keyifli akmasını sağlıyor. Ben huzurlu olduğum bu yerde acılı şarkıları yazıyorum. Bu yüzden bana çok iyi geliyor. ► Koronavirüs müzik dünyasına olumsuz olduğu kadar birtakım farklı tecrübeler edinmesine de vesile oldu. Siz bu sürecin müzik dünyasına etkilerini nasıl değerlendiriyorsunuz? Dünya açısından bilemem ama kendi adıma üretmek ve ürettiklerimi paylaşmam için asla beklememem gerektiğini anladım. Artık tamamen yap, üret, paylaş dönemi benim için. DÖRT X DÖRT FABRİKANIN EN ÇOK İLGİ GÖREN MARKASI ►Solo kariyerinizin Dört X Dört’ten ayırdığınız yanlarını nasıl ifade edersiniz? Dört X Dört hayranlarının bizden beklentileri çok net. Grubun çizgisini de katılan yeniliklerle birlikte onlar belirliyor, talep ediyor ve bazen otomatik olarak öyle şarkılar çıkıyor. Bunu şöyle örnekleyebilirim: Dört X Dört bir fabrikanın en ilgi gören markası ise, Deniz Tuzcuoğlu daha kişisel dertlere, zevkelere üretim yapan ufak bir atölye. ►Bundan sonraki kariyer planlarınız arasında neler var? Sırayla olur mu ben de bilmiyorum ama önce Almanya’da yayınlanan ‘Anadolu Rock Aid’ albümü için seslendirdiğim Neşet Ertaş’ın ‘Neredesin Sen’ türküsüne klip çekmek istiyorum. Ardından Dört X Dört’ün son albümü ‘Belki’den ‘Belki Sanki Bazen’ parçasına Çeşme’de bir klip ve yine aynı albümden “BÖSE “parçasına klip çekeceğiz. Deniz Tuzcuoğlu olarak ise, sürpriz bir isimle feat yapacağım elektronik alt yapılı bir parçayı yayınlayacağız. Umarım konser de vermeye de başlayabiliriz, malum konser mekanları cafe ve restoranların aksine koronavirüsün bolca bulunduğu yerler olduğu için kapalı sanıyorum. ‘Ölürse ten ölür, canlar ölesi değil’
İran’da siyasi yasaklı olması nedeniyle İstanbul’da sürgünde yaşayan Cavit Murtezaoğlu, Okmeydanı Eğitim ve Araştırma Hastanesi’nde koronavirüs nedeniyle yaşamını yitirdi. Murtezaoğlu, 12 Temmuz’da yoğun bakıma alınmıştı. Bugün 13.00’te Okmeydanı Cemevi’nden uğurlanacak olan müzisyen Kadıköy’deki Merdivenköy Mezarlığı’nda toprağa verilecek. Asıl adı Javid Fakhim Ghanbarzadeh olan sanatçı İran’ın Tebriz şehrinde doğdu. Müzik ve felsefeyle haşır neşir olması baskıları da beraberinde getridi. Bakü’de konservatuvar okumaya karar verdi. Orada birçok çalışmadan ve yaratıcılıktan sonra İran’a dönmek zorunda kaldı. Ve İran’ın sanat ve siyasi ambiyansının daha baskıcı bir hale dönüştüğünü görse de bıkmadan usanmadan çalışmalarıma devam edip ‘Senli Günler’ adlı albüm, ‘101 Nefes’ adlı kitap ve yine ‘Susmam’ adında bir albüm ve video kliplerini yayınladı. Tebriz’de müzisyenlerin sendika derneğinin kuruculuğunu ve başkanlığını yaptı. Fakat baskılar yüzünden bu derneğin faaliyetleri askıya alındı. Konser taleplerim peş peşe geri çevrildi. Sanatçı, bir röportajında bu süreçte yaşadıklarını “Sanatıma değil sürgünüme destek verdiler” diye ifade etti. Daha sonra İstanbul’a gelen sanatçı, burada “Virtüözler ve Cavit Murtezaoğlu”, “Tebriz’den Toros’a” adlı albüm, “Yarizm”, “Bayrek Kuşçuoğlu”, “Nefes Alma Teknikleri” adlı kitaplar yayımladı. Türkiye’nin önde gelen müzik gruplarından Kardeş Türküler’in üyesi olan Feryal Öney ile çalıştı. Konser ve seminerlere katıldı. Murtezaoğlu’nun ölümünün ardından çok sayıda sanatçı ve müzisyen taziye mesajı paylaştı. ►Besteci Servet Kocakaya: Çok üzüldüm. Müzik dünyasında birçok solist arkadaşımıza şan dersi vermiş çok değerli bir müzik insanıydı. Toprağı bol olsun. Yakınlarına sabır diliyorum. ►İstanbul Büyükşehir Belediyesi Kültür Varlıkları Daire Başkanı Mahir Polat: “Ölürse ten ölür, canlar ölesi değil.” İranlı Ehli Hak topluluğunun evladı, uzun yıllardır İstanbul’un misafiri müzisyen Cavit Murtezaoğlu’nu kaybettik. ►Müzisyen Taner Öngür: Çok değerli bir müzik adamını, bir arkadaşımızı, korona'dan kaybettik. Cavit Mürtezaoğlu, sonsuz yolculuğunda yolun açık olsun… ►Oyuncu Fırat Tanış: Bir süredir korona tedavisi gören Cavit Murtezaoğlu’nu kaybetmişiz. Çok üzgünüm. Kendisine rahmet; ailesine, yakınlarına, sevenlerine sabır diliyorum. ►Müzisyen Suavi: Üzgünüm kardeş, dost. Covid-19 seni de buldu! Devrin daim olsun. Saygılarımla. ►Müzisyen İlkay Akkaya: Sen şarkı söylerken içim sızlardı bütün kederleri yüklenmiş sesinden. Gidişinde de öyle bir sızı var. Devrin daim olsun, nuruna varasın hocam. n Kültür Sanat Servisi ‘Pek yakında’nın ‘en iyi’leri
TENET: AKILLARA DURGUNLUK VERECEK Aylardır dillerden düşmeyen, izlesek de hakkında keyif içinde bir yazı yazsam dediğim Tenet filmi. Biliyorsunuz film eleştirmeni ve seyirci olarak Cristopher Nolan’ı çok ayrı bir yerde konumlandırıyorum. Yönetmenin bir önceki son filmi Dunkirk yazımı hatırlarsanız sevinirim. Nolan’ın adeta organik 3D film çektiğini söylemiş ve filmin insanın her duyusuna her duygusuna dokunarak heyecandan adrenalin salgılamasına sebep olduğunu söylemiştim. Tenet’in de böyle bir deneyim sunacağına eminim ama büyük bir farkla. O da filmin konusunun orijinalliği. Sinema filmi sinemada izlenir sözü geçerli ise bu cümlenin kastettiği öznelerin başında yer alan isimdir Nolan; kısacası Nolan sineması, sinema salonunda izlenir. Ama ne yazık ki Cristopher Nolan ismini duyunca aklıma Covid 19 ve karantina geliyor artık. Vizyon tarihi sıklıkla değiştirildiğinden olsa gerek. Film gösterime ha girdi ha girmedi, girse nasıl gideceğiz diyerek aylar geçti. Ve nihayet bunca rötardan sonra filmin yapım şirketi Warner Bros., Amerika dışı 70 ülke için filmin vizyon tarihini 26 Ağustos olarak belirledi. Ancak salgının gidişatı hiç iyi değil, kim bilir belki de bu muazzam filmi sinema salonunda hiç izleyemeyeceğiz. Peki yaklaşık altı veya yedi yıldır senaryonun üzerinde tekrar tekrar çalıştığını söyleyen Nolan’ın nasıl bir filmiyle karşı karşıyayız? Bunun cevabını filmi izlemiş olan azınlığın sözleriyle taçlandırmak istiyorum. Warner Bros. yönetim kurulu başkanı Toby Emmerich filmi tarif ederken çok iddialı ve özenle seçildiği belli olan bir sıfat kullandı. “Akıllara durgunluk verecek” dedi. Filmin oyuncularından Robert Pattinson, “Chris’in tüm filmleri gibi inanılmaz derecede karmaşık bir film” derken, Kenneth Branagh “Nükleer bir holokost insan ırkının başına gelebilecek en büyük felaket değildir. Tenet daha da kötü bir olasılığı tartışıyor” diyerek ne daha kötü olabilir ki dedirtti ve iyice kafa karıştırdı. Son olarak, filmin fragmanında, ki fragman dediğin böyle olmalı. Bir şey söyler gibi yapıp asla söylememeli, Elizabeth Debicki’nin karakterinin söylediği “Anlamaya çalışma. Hisset” repliğinin bana kalırsa yönetmenin bize verdiği bir ön tavsiye olduğunu düşünüyor ve tam anlamadan filmle akmak için sabırsızlanıyorum. THE DEVİL ALL THE TİME: PARANOMİK BİR UYARLAMA Oyuncu kadrosunda Tom Holland, Robert Pattinson, Mia Wasikowska, Bill Skarsgård, Riley Keough, Sebastian Stan gibi isimleri barındıran film Antonio Campos imzalı ve 16 Eylül’de Netflix’te gösterime girecek. 2. Dünya Savaşı sonrasında geçen psikolojik gerilim filminin başlıca karakterleri, bir savaş gazisi, seri katil karı koca ve sahtekar bir rahip. 138 dakikalık The Devil All the Time, 2011 yılında Amerika’nın en köklü yayınevlerinden Doubleday tarafından yayınlanan Amerikalı yazar Donald Ray Pollock'un ilk romanından uyarlanmış. Yapımcılığını üstlenen isimlerden biri de Jake Gyllenhaal. Yönetmen Campos’u, Rebecca Hall‘un 1974 yılında canlı yayında intihar eden TV spikeri Christine Chubbuck’ı canlandırdığı Christine isimli filmiyle hatırlıyorum. Filmi konusu itibarıyla önemsemiş ama genel kurgusal yapısını ve temposunu beğenmemiştim. Zaten depresyonun derinliklerine inen gerçek hikâyesi bu sebeplerle daha yoğun ve bunaltıcı gelmişti. Aslında bunlar filme birer artı katabilecekken aksine izlemeyi zorlaştırarak hantallık oluşturmuş ve bu da beni filmden uzaklaştırmıştı. Umarım yönetmen bu filminde de ritim kaybı yaşamaz ve yaşatmaz.  THE TRİAL OF THE CHİCAGO 7: İYİ SENARYO GARANTİLİ Joseph Gordon-Levitt, Eddie Redmayne, Mark Rylance’ın oyuncu kadrosunda yer aldığı, Aaron Sorkin imzalı The Trial of the Chicago 7 filmi ise 16 Ekim’de Netflix’te izleyici ile buluşacak. Net değeri ortalama 80 milyon dolar olan Aaron Sorkin ismi oldukça önemli çünkü kendisi The Social Network, A Few Good Men, Moneyball, Charlie Wilson's War, Steve Jobs gibi kalburüstü filmlerin senaristi. The Newsroom gibi muhteşem politik dizinin de altında kendisinin imzası yer almakta. Bu dizi nasıl devam etmedi hala hayretler içindeyim o da ayrı konu. Jessica Chastain’in ileri performansı ile filmin tüm renklerini belirlediği Molly's Game filminde de ilk yönetmenlik deneyimini başarıyla tamamlayan Aaron Sorkin, yönetmen olarak da kendi içinden geçen filmin nasıl bir lezzette olduğunu da göstermiş oldu. Sadece bu sıralama bile bu film için heyecanlanmamız için yeterli bana kalırsa. Kaldı ki filmin konusu da ayrıca heyecan kaynağı; Demokratik Parti Ulusal Kongresi sırasında, 1968’de Chicago’daki protestolarda hükümet tarafından suçlanan yedi sanığa dava açılan dava ile ilgili. Bu müthiş duruşmanın diyaloglarını şimdiden hayal edebiliyorum. Ek olarak 2016’da Donald Trump seçildikten sonra 15 yaşındaki kızına açık bir mektup yazdı. Bu mektubu okumanızı tavsiye ederim.  ....Bana birkaç hafta müsade. Eylül'de umarım Tenet yazısıyla buluşuruz... İzmir'de mitolojik karakter Satyros'un kabartması bulundu
Sinemalar açılıyor: Yeni dönem nasıl olacak?
Türkiye çapındaki sinemalarını kademeli olarak açmaya hazırlanan Cinemaximum’da sosyal mesafeli beyazperde zamanı başlıyor. Sinemada dolu olan koltuğun önü, arkası, sağı ve solu boş olacak, teması en aza indirmek adına temassız ödeme ve temassız bilet kontrolü yapılacak. İçişleri Bakanlığı tarafından yayınlanan genelge doğrultusunda koronavirüs salgını nedeniyle 16 Mart’tan bu yana sinemaları kapalı olan CGV Mars Cinema Group yönetimi dün yaptığı online basın toplantısında yeni dönem için aldığı önlemleri açıkladı. Cinemaximum’da açılışın ilk haftasında gösterime girmesi planlanan filmlerin bazıları şöyle: ‘Bayi Toplantısı’, ‘Nuh Tepesi’, ‘Gece Nöbeti’, ‘Araf 4: Meryem’, ‘Şeytanın El Kitabı’ 7 Ağustos’ta Bloodshot IMAX ve 4DX salonlarında vizyona girecek. Screen X salonlarda ise ‘Train to Busan’ sinemaseverlerle ile buluşacak. 14 Ağustos’ta IMAX’te Christopher Nolan’nın ‘Inseption’ı ve merakla beklenen ‘Tenet’ ise IMAX ve 4DX salonlarda 26 Ağustos’ta yerini alacak. Yeni düzen nasıl olacak? Salonlarda, tüm sosyal alanlarda olduğu gibi maske takma zorunluluğu uygulanacak. Satılan koltuğun sağında ve solunda iki koltuk; önünde ve arkasında da birer sıra boş bırakılacak. Her 4 metrekareye 1 kişi düşecek şekilde düzenlenen fuaye alanlarındaki oturma alanlarını da sosyal mesafeye göre şekillendiren Cinemaximum, bilet kontrolünü temassız şekilde gerçekleştirecek. Seans araları, etkileşimi ve riski en aza indirmek adına 30 dakika aralıklı olacak. Bu arada salonlarda temizlik ve hijyen çalışmaları yapılacak. Tüm salonlar ve fuaye alanları nano gümüş teknolojisi ve onaylı dezenfektanlarla dezenfekte edilecek. Misafirlerin ve çalışanların sıkça temas ettiği gişe ve büfe deskleri, fuaye alanlarındaki merdiven korkulukları, salon kapıları, kiosk ekranları gibi alanlar da sık sık dezenfekte edilecek. Sinema salonlarındaki klimalar yüzde 100 dışarıdan temiz hava sirkülasyonu sağlayamaya uygun hale getirildi. Doğal havalandırmanın mümkün olduğu alanlarda da sık sık havalandırma yapılacak. BEYOĞLU DA AÇILDI Pandemi nedeniyle marttan beri kapalı olan Beyoğlu Sineması da ‘Şehre Dönüş’ başlıklı programıyla 7-8-9 Ağustos ve 14-15-16 Ağustos tarihleri arasında izleyiciyle buluşuyor. “Şehirlerde kaybolan karakterlerin hayallerine ortak oluyor, günahlarına şahitlik ediyor, pişmanlıklarına iç burkuyoruz” cümleleriyle seyirciye seslenen Beyoğlu Sineması’nın programında ‘Saklı’, ‘Frances Ha’, ‘İki Gün Bir Gece’, ‘Yozgat Blues’, ‘Bizim Büyük Çaresizliğimiz’, ‘Kare’, ‘Victoria’, ‘Muhteşem Güzellik’ ve ‘Yaşamın Kıyısında’ adlı filmler yer alıyor. Kadıköy’de ‘Sanat Parkta’
KÜLTÜR SANAT SERVİSİ Pandemi nedeniyle zor günler geçiren sanat dünyasına destek olabilmek amacıyla Kadıköy Özgürlük Parkı Amfi Tiyatro’da başlayan ‘Sanat Parkta’ etkinlikleri sürüyor. Sosyal mesafe kurallarına göre düzenlenen Özgürlük Parkı Amfi Tiyatro’daki etkinliklerde, bu akşam Sevgili Arsız Ölüm-Dirmit oyunu sahnelenecek.  27 Eylül’e kadar 32 tiyatro oyunu ve 21 konserin yer alacağı festival kapsamında Onur Saylak (Evlat), Mert Fırat (Joseph K), Füsun Demirel (Şişman Güzeldir) gibi başarılı oyuncuların tiyatro oyunları sahnelenirken, Moğollar, Ahmet Aslan, Feryal Öney, Erdal Erzincan gibi birçok ses sanatçısı ve grup, izleyiciyle buluşacak. Ücretli olarak düzenlenecek etkinliklerin gelirleri sanatçı ve festivale katkılan ekiplere bırakılacak. Ağustos ayı etkinlikleri şöyle:  Oyunlar:  ♦ 10 Ağustos: Garsonların Birliği/Bitiyatro n 11 Ağustos: Hakikat, Elbet Bir Gün/Tiyatro D22 n 13 Ağustos: Halktan Biri-Travis Pine/Komediatürk ♦ 14 Ağustos: Mor/Kadıköy Halk Tiyatrosu n 17 Ağustos: Şişman Güzeldir/Tiyatro 11 n 18 Ağustos: Lanet Olası Lanet Kuş/Kadıköy Theatron  ♦ 20 Ağustos: Beş Sevim Apartmanı/Tiyatro Alesta n 21 Ağustos: Merhaba Aşk/Ali Poyrazoğlu Tiyatrosu  ♦ 24 Ağustos: Eylül/Tiyatro Sfrpztf n 25 Ağustos: Önce Bir Boşluk Oldu Kalp Gidince Ama Şimdi İyi/Talimhane Tiyatrosu n 27 Ağustos: Ne Evet Ne Hayır/Ha-Ha Tiyatro n 28 Ağustos: Dönüşüm/Altkat Sanat Tiyatrosu  ♦ 31 Ağustos: Fiil/Tiyatro Bereze  Konserler:  ♦8 Ağustos: Moğollar ♦ 12 Ağustos: Eda Baba ♦ 15 Ağustos: Aylin Aslım  ♦ 16 Ağustos: Mazlum Çimen  ♦ 19 Ağustos: Ahmet Aslan  ♦ 22 Ağustos: Gündoğarken  ♦ 23 Ağustos: Baba Zula n 26 Ağustos: Melek Mosso n 29 Ağustos: Ozbi Konuk: Gülce Duru 48. İstanbul Müzik Festivali dijitalde: Müziğin susmasına gönlümüz razı olmadı
Oğuz MUTLU 48. İstanbul Müzik Festivali’nin yeni tarihleri ve formatı belirlendi. 18 Eylül – 5 Ekim 2020 tarihleri arasında dijital ortamda müzikseverlerle buluşacak olan festivalin bu yılki teması ‘Beethoven’ın Aydınlık Dünyası’.  48. İstanbul Müzik Festivali konserlerinin çekimleri, aralarında Wiener Akademie, Beethoven Trio Berlin, Borusan Quartet, Semplice Quartet gibi topluluklar ve Thomas Hampson, Bülent Evcil, Derya Türkan, Yurdal Tokcan gibi solistlerin de bulunduğu isimlerle, hem İstanbul’daki hem de Avrupa’nın çeşitli şehirlerindeki tarihi mekânlarda sürüyor. Kayıtlar İstanbul’da Şerefiye Sarnıcı, Tekfur Sarayı, Hıdiv Kasrı, Tophane-i Amire Kültür ve Sanat Merkezi, Süreyya Operası gibi şehrin tarihi kültürel hazinelerini ortaya koyan mekânlarda Avrupa’da ise Belçika, Almanya, Avusturya ve Hollanda’nın çeşitli şehirlerinde, Perchtoldsdorf Şatosu, Stavelot Manastırı gibi tarihi mekânlarda, profesyonel ekipler tarafından gerçekleştiriliyor. Festival, programındaki konserleri yüksek görüntü ve ses kalitesiyle sanatseverlere ulaştırmayı hedefliyor. İstanbul Müzik Festivali Direktörü Efruz Çakırkaya, “Tüm insanlık olarak büyük bir zorlukla sınandığımız günler yaşıyoruz. Salgın birçok anlamda bizleri bu zamana kadarki tüm alışkanlıklarımızdan ve rutinimizden çıkardı. Birçok alanda karşımıza çıkan zorlukların bizleri daha yaratıcı kıldığına, dayanışmaya ve beraberliğe ne kadar muhtaç olduğumuza da şahit olduk.  47 yıldır kesintisiz düzenlenen İstanbul Müzik Festivali’ni bu yıl mevcut şartlarda fiziki olarak gerçekleştiremeyeceğimizi anladığımızda, bizi birbirimize bağlayan festivalin ve içinde bulunduğumuz koşulları daha katlanabilir kılan müziğin susmasına gönlümüz razı olmadı. Bu yıl ‘dijital’ olarak izleyicimize ulaşmaya karar verdik” diye konuştu. Festivalin ilk kez dijital bir programla gerçekleştirilecek oluşunun, tüm festival ekibi için heyecan verici bir deneyim olduğunu söyleyen Çakırkaya, “Elbette yıllardır benzer hisler ve heyecanlarla konserlerde bir araya gelmeye alışık olan müzisyenler ve festival takipçileri için de farklı bir deneyim olacak. Dijital olarak gerçekleşecek festivalin en büyük artısı, bu yıl yalnızca İstanbullu müzikseverlere değil tüm Türkiye’ye ve hatta dünyaya ulaşacak oluşu. Bu, bizi şimdiden çok heyecanlandırıyor. Bir konseri canlı dinlemenin, orada olma deneyiminin yerini hiç bir şeyin tutamayacağı aşikâr ancak hayatımıza ciddi anlamda sirayet eden dijitaleşmenin böylesi bir zamanda nimetlerinden faydalanmak da gerekiyor” diyor. *** BORUSAN FİLARMONİ SEYİRCİSİYLE GÖZ GÖZE  Bu yıla özel olarak dijital bir programla hayata geçirilecek festival kapsamında gerçekleşecek izleyicili bir konserde ise Borusan İstanbul Filarmoni Orkestrası (BİFO), 19 Ağustos Çarşamba akşamı Harbiye Cemil Topuzlu Açıkhava Tiyatrosu’nda sahneye çıkacak. Konserde salgın önlemleri sebebiyle sınırlı sayıda izleyici yer alacak. Bağımsız yapımcılığa doğru
Merhaba sevgili dostlar çok çok yıllar önce amca ile beraber Unkapanı’na gidip bir müzik yapımcısına şarkılarımız dinletmiştik. O zamanın önemli prodüktörü, şarkılarımızı dinledikten sonra “şarkılarınız çok güzel ama ticari değil” demişti. Aradan neredeyse 40 yıl geçti ve ben hâlâ bu cevabı çözebilmiş değilim. Güzel ve iyi olan bir şarkı neden aynı zamanda satış şansı da bulmasın. Yıllar geçti birçok farklı firmayla albüm yaptık. Birçok yapımcı dostumuz oldu. Türk Pop Müziği’nin bu günkü duruma gelmesinde müzisyenlerin, söz yazarı ve bestecilerin, yorumcuların olduğu kadar yapımcıların da çok büyük etkisi olmuştur. Etkisi demek yerine katkısı demeyi çok isterdim ama ortaya çıkan single ya da albümlere baktığımız zaman- birkaç firma hariç- yenilikçi ve özgün şarkılara rastlamak mümkün değil. Zira ülkemizde yapımcılar bir şarkının niteliğinden ziyade niceliğini -satıp satmayacağı- önemsiyorlar. Bir yere kadar haklılar ama bir yere kadar. Zira daha önce bir albüm yapmak onu tanıtmak gerçekten de masraflı bir işti. Eser sahibi telifleri, stüdyo giderleri, ön avans, prodüksiyon masrafları, çalışan personel, stok maliyeti, tanıtım ve pr’a harcanan para klipler falan derken yapımcıların gerçekten de bir albümden para kazanabilmek için ciddi satış yapmaları gerekiyordu. Ama şimdi dijital satışların fiziki olanların çok çok önüne geçmesiyle yukarıda saydığım masraf kalemlerinin birçoğu yok. Artık yeni bir yapımcı modeline ihtiyaç var. Zaten eski Unkapanı mantığı devam ettiği sürece önümüzdeki yıllarda sanatçıların başını çekeceği yepyeni bağımsız müzik firmaları sektörde çok önemli bir yere gelecekler. Eski anlayışla devam eden müzik yapımcıları ise koleksiyonlarıyla ve arşivleriyle bir müddet daha ayakta kalabilecekler ama gelecek bağımsız plak firmalarının olacak. Hep birlikte göreceğiz. Peki müzik sektörü neden bu yola gidecek? Kısaca açıklayayım. >> Toplama ya da saygı albümleri (tribute) dışında sanatçıların single formatını tercih etmeleri. Dolayısıyla maliyetlerini kendileri karşılar duruma gelmeleri. >> Müzik televizyonlarının tanıtım işlevini neredeyse kaybetmelerinden dolayı, hem bu kanallara ödenen fahiş paraların son bulması hem de sosyal medyada çok ufak bütçelerle tanıtım yapılabilmesi. >> Kayıt teknolojisinin gelişmesi sonucu hemen hemen herkesin evinde bir ‘home stüdyo’ olması bu yüzden stüdyo masraflarının minimuma inmesi. >> Dijital dünyadaki gelişmeye paralel olarak kliplerin çok hızlı tüketildiği de düşünülürse sektörün büyük bütçeli kliplere gereksinim duymaması ve de neredeyse iyi bir cep telefonu kamerası ile de gayet başarılı klipler çekilebilmesi. Ve de sanatçıların konser kayıtlarındaki görüntülerden oluşan klipleri tercih etmeleri. >> Dijital satıştan elde edilen gelirlerinden yapımcıların sanatçılara yapılması gereken ödemeler ve dijital satışların şeffaf şekilde paylaşılması konusunda yapımcılarla sanatçılar arasında ödeme sisteminin (az sayıda istisna yapımcı-sanatçı diyaloğu dışında) hayata geçmemiş olması. >> YouTube başta olmak üzere Instagram, Twitter Facebook gibi sosyal mecraların sanatçılar için kendilerini, yapıtlarını sunma ve tanıtma mecrası haline gelmesi, sanatçıların kendilerini ve yapıtlarını tanıtmak için medya ve basına bağımlılıklarının -eskiden olduğu gibi- artık ortadan kalkmış olması. >> Sanatçıların şarkılarını dijital ortamlarda -Spotify, iTunes, Deezer– gibi yayınlayabilmek için yapımcılardan ziyade (Orchard, Believe, Wediacorp, Eğlence Fabrikası, Cdbaby gibi) aracı firmalarla çalışıp ürünlerini bu firmalar aracılığıyla raflara koyma imkânı bulabilmeleri. >> Ülkemizdeki müzik yapımcılarının, ABD ve Avrupa’daki gibi genç bir yeteneği (ya da albümü ) baştan sona ele alıp profesyonel bir proje olarak hazırlama, yurt dışı pazarına sunma ve ülke dışına müzik ihracı gibi sektörü ileriye taşıyacak gelişmeyi ortaya koyamaması (Dizi sektörü, dünyanın pek çok ülkesine dizi satmakta, Türkiye dizi sektörünün yıllık dizi ihraç hacmi 1 milyar dolar seviyesine yaklaşmış iken maalesef aynı başarıyı Türk müzik yapımcıları başaramamıştır). >> Özellikle rap, hip-hop ve alternatif müzik yapan sanatçıların birçoğunun piyasadaki herhangi bir müzik yapım firması ile çalışmamaları ama buna rağmen gerek izlenme gerek indirme ve dinlenme olarak milyon seviyelerine ulaşmaları. Kısaca saydığım bu nedenlerden dolayı bu dijital çağa uyum sağlayan yapımcılar ayakta kalacak. Diğerleri ise ‘hoş bir sada’… Res Pubica: Kamusal alan edep yeri mi?
Protagoras’ın “insan her şeyin ölçüsüdür” deyişini küçük bir ekleme yaparak düzeltmek gerekecek: İnsanın bedeni her şeyin ölçüsüdür. Sayısal, soyut bir ölçü sistemi icat etmeden önce de insan, yaşadığı yeri doğrudan bedeni aracılığıyla ölçebiliyordu. Ayak, adım, parmak, kulaç, karış gibi uzuvlarını kullanarak elde ettiği ölçü birimleriyle yaşadığı yeri, bedenine uygun bir ölçü mekânı haline getirmiştir. Analog ortamdan dijital ortama geçilse de bedensel ölçü birimi olan parmak, dijital sözcüğünde hâlen yaşamaya devam ediyor (Latince digitus parmak demek). Beden sadece mekânı ölçmek için kullanılmamış, yerleşilen mekân bölümlere ayrılırken, yine bedenin işlevsel bölümlenmesi ölçü alınmıştır. Yani, önce beden bir mekân olarak bölümlere ayrılmış, sonra toplumsal mekân bu bölümlere göre düzenlenmiştir. Konutların planı, bedenin mekânsal bölümlerini yansıtır; oturma odası, yatak odası, tuvalet, mutfak gibi bölümler bedensel işlevlere göre tanımlanmıştır. O hâlde ilk önce mekânlaşan bedendir ve bedenin mekânsal düzenlenmesi toplumsal mekânların kuruluşunu öncelemiştir. Beden her şeyin ölçüsüdür. Hangi beden? Erkek bedeni mi yoksa kadın bedeni mi diye sorabilirsiniz. Bize öyle öğretildi çünkü. Beden, ilk önce erkek ve dişi olarak mekânlara ayrıldı. Ve iktidar bedeni mekânsallaştırırken yerli yurtlu hale getirmiş, bedeni sabit yer ve işlevleri olan organlarla donatmıştır. Oysa bedeni oluşturan organlar göçebeleşmeye eğilimlidir ve göçebeleştiklerinde bedeni kolay kolay erkek ya da dişi diye sınıflandıramazsınız. Yerleşik hâle getirilip mekâna kapatılan beden, organların hapishanesidir. İktidar bedeni kapatmak ve organlarını bir mekânın içine yerleştirmek zorundadır; iktidarını bedenlerin üzerinde kuruyor çünkü. Erkek ve dişi bedensel mekânların toplumsal mekândaki karşılılıkları, kamusal mekân ve özel mekândır. Söylemeye bile gerek yok, iktidar erkektir; her şeyin ölçüsü insanın değil, erkeğin bedenidir. Erkek, kamusal mekânı kendine ayırmış ve kendi bedenine göre tasarlanmıştır. Le Corbusier’in “Modulor Adam”ı ya da Leonardo’nun “Vitriviusçu Adam”ı, fark etmiyor. Vitrivius’un erkeği kare ve çember olarak idealleştirilen mekânın tam ortasına yerleşmiş, üstelik kol ve bacaklarını açarak kamusal mekânı tümüyle kaplamıştır. Bu adam, toplu taşıma araçlarında sık sık karşılaşılan erkeğin mekânı kaplama biçiminin sanattaki karşılığıdır. Erkeğin bedeni antropometriktir. Kamusal ve özel mekânların ayrımında, ölçü birimi olarak bu kez cinsel organını kullanmış, mekânları cinsel organlara göre tasarlamıştır. Dişi üreme organı, erkeğin mülkü olarak özel mekâna yerleştirilirken, erkek cinsel organları, kamusal mekânda rahatça dolaşabilir, birbirleriyle konuşabilir, kamu meselelerini tartışıp kamu adına kararlar alabilirler. Roma hukukuna göre kamusal mekânı özel mekândan ayıran, evin sokağa açılan kapısının eşik çizgisidir. Tohumlarını yetiştireceği bir arazi olarak mülkiyetine geçirdiği kadın bedeni kamusal mekâna çıktığında örtünmek zorundadır. Eşik çizgisinin kadın bedenindeki muadili giysidir, giysinin ten ile oluşturduğu çizgi. Bedeninin neresini ve ne kadarını kamusal mekânda açabileceğine erkek karar verir. Erkek ise Antik Yunan’da olduğu gibi bugün çırılçıplak dolaşamasa da kamusal mekânı fallik temsillerle donatmış ve kendi cinselliğini anıtlaştırmıştır. Ve erkek, cinsel organıyla silahlanmıştır. Eski dilde silah anlamına gelen bir sözcük erkeğin cinsel organını adlandırmak için kullanılmaktadır. İngilizcede ‘public’ ile ‘pubic’ sözcükleri akrabadır; biri kamusal, diğeri ise genital bölge, yani edep yeri demek. Bugün tüm nüfusu ilgilendirdiğini düşündüğümüz, Romalıların ‘Res publica’ dedikleri kamu meseleleri, başlangıçta pubik kılları çıkmış, dolayısıyla cinsel bakımdan olgunlaşmış, ergin, silah altına alınan erkeklerin meselesiydi sadece (Raymond Geuss, Kamusal Şeyler, Özel Şeyler, YKY). Kamusal alan görünürde demokratikleşse de hâlen cinsel organlarını bir silah gibi kullanan erkeklerin tartıştığı, bedenler hakkında kararlar aldığı bir alandır. Şöyle de söylenebilir: Kadının pubik bölgesi erkeğin mülkü olarak özel mekâna kapatılmış, erkeğinki kamusal alan olarak açılmıştır: Res pubica. Ceza'nın sözleri sosyal medyayı karıştırdı: Düşük IQ ile espri yapan, çöp bir güruh var
Türkiye’de rap müziğinin simge isimlerinden biri olan Ceza, şahsi Instagram hesabından rap dünyasından isim vermediği kesimlere sert ifadelerle yüklendi. Sayedar ve Önder Şahin ile yaptığı ‘Komedi v Dram’ şarkısının dinleme sayıları üzerinden eleştirilerini paylaşan Ceza, “Derdiniz gerçekten underground olsa bu parça da milyon olurdu ama maalesef değil” dedi. Başarılı sanatçı, bu ülkede ‘flowa underground’a değer veren insanların yok denecek kadar az olduğunu belirterek, “Hiçbir konsere gitmeden, albüm almadan, hiçbir müzik stream kullanmadan yaşayan, Düşük IQ ile videoların altına hakaret dolu espriler bulmaya çalışan, marifetmiş gibi bunları paylaşan çöp bir güruh var” ifadelerini kullandı. Ceza, sitem dolu paylaşımında şu sözlere yer verdi: ‘ALBÜM ALMIYORSUNUZ’ ELEŞTİRİSİ “Derdiniz gerçekten underground olsa bu parça da milyon olurdu ama maalesef değil. Gerçekler açıdır, bu ülkede flowa underground’a değer veren yok denecek kadar az ve bu hep böyleydi. Hiçbir konsere gitmeden, albüm almadan, hiçbir müzik stream kullanmadan yaşayan, düşük IQ ile videoların altına hakaret dolu espriler bulmaya çalışan, marifetmiş gibi bunları paylaşan çöp bir güruh var. İşte bunlar sizi şişirenler. Maalesef bunlar ne 1 ne de 100 milyonun içinde yoklar.”  SOSYAL MEDYADA TARTIŞMA YARATTI Ceza’nın bu açıklamaları sosyal medyada tartışmalara sebep oldu. Twitter’da #YakışmadıCeza hashtag’i gündem sıralamasındaki yerini alırken, etikete Ceza’yı eleştirenler kadar destekleyenler de yazdı. Rap müziğiyle ilgilenen pek çok sosyal medya kullanıcısı, Ceza’nın eleştirilerinde haklı olduğunu savundu. Eleştirilerde ise Ceza’nın dinlenme sayısı üzerinden değerlendirme yapmasının doğru olmadığı görüşü ön plana çıktı. Bazı sosyal medya kullanıcıları da Ceza’nın paylaşımında ‘müzik stream’ (Spotify, Deezer, Apple Music vb) sistemlerini olumlamasına tepki gösterdi. PARÇA NE KADAR DİNLENDİ? Ceza’nın sözlerinin çıkış noktası olan ve ‘Komedi v Dram’ parçasının, Spotify’da 4 milyondan fazla kez dinlendiği göze çarpıyor. Şarkının Yotube’daki dinlenme sayısı ise 6 Ağustos tarihi itibariyle 4 milyon 152 bin dolaylarında. Bu sayının, ticari anlaşmazlık nedeniyle, parçanın önce kaldırılıp sonra tekrar YouTube’a yüklenmesi nedeniyle olması gerekenden düşük kaldığı ifade ediliyor. POLEMİĞİN KAYNAĞI NE? Rap dünyasında bir süredir underground tartışması yapılıyor. Underground, popülerleşmiş kalıplara, tabulara ve belirlenmiş algılara bağlı kalmadan yapılan özgür rap konseptini tanımlıyor. Genelde eski rap şarkılar bu konsepte uygun olarak görülüyor. Sosyal medya platformlarında da bazı rapçilere “underground olmadıkları” yönünde eleştiriler yöneltiliyor. Bu eleştirilere muhatap olan rap sanatçılarından biri olan Ceza da, Sayedar ve Önder Şahin ile yaptığı ‘Komedi v Dram’ parçasının dinlenme sayıları üzerinden, kendisini eleştiren çevrelere “Siz undergroundan anlamıyorsunuz” mesajı vermiş oldu. Cemal Süreya'nın kız kardeşi ağabeyine yöneltilen eleştirileri yanıtladı: Ruhunu incitmeyin
Perihan BAKIR Senem Timuroğlu, 18 Temmuz’da BirGün gazetesinde çıkan “Erkek Şiddeti ‘Sevda Şiirleri’nin Hangi Yanına Düşer?” başlıklı yazısında ağabeyime yönelik bir takım haksız ithamlara yer verdi. Yazıda, “Can Yayınları’nın yeniden kitaplarını basacağı, Cemal Süreya mesela. Sevda şairi. Yolu sevdaya düşenlerin dizelerini ezbere bildiği, güçlü bir rol model. Aşkı, aşkın tarifini temsil eden bir imge. Sonra, bugünlerde “aşk” cinayetleri işleyen erkekler, romantik ilişkilerde psikolojik ve fiziksel erkek şiddeti içinde boğulan kadınlar geçti gözümün önünden. Asıl soru şu olmalı: Bu tabloya, kendisinin de dediği gibi, hayatı şiirine dâhil, Türkiye’nin en tanınmış şairlerinden biri olarak, âşık olduğu kadınların ağzını gözünü patlatan Cemal Süreya’nın hiç katkısı yok mudur?” diyerek hiç tanımadığı Cemal Süreya’yı hedef göstermiştir. Ayrıca “(…) şairin Tomris Uyar’ı dövdüğünü öğrendiğimizde, genç kadınlar olarak büyük hayal kırıklığı yaşamıştık” demektedir. TOMRİS UYAR ANLATIYOR Cemal Süreya ve Tomris Hanım bir süre beraberlik yaşamışlar ve 1966 sonunda ayrıldılar. Bu ayrılık nedeni tamamen farklı bir nedenden kaynaklı. O kararı aldıklarında Tomris Hanım hastalanmış ve iyileşene kadar yine Cemal Süreya ile beraber oturmuş, iyileştikten sonra da Ankara’ya gidip Turgut Uyar’la evlenmiştir.  Cemal Süreya’nın 9 Ocak 1990’da vefat etmesinden sonra 1995 yılında yayımlanan “Şairin Hayatı Şiire Dahil” kitabı hazırlanırken kedisiyle yapılan görüşmesinde Cemal Süreya’yı, Tomris Uyar şöyle anlatır: “Feodal değil. Evine bağlı, evinde olmayı, çalışmayı çok seven bir adam. Son derece şefkatli. Sözgelimi nezle olayım, aman efendim çaylar yapılır, yatağa getirilir, başımda oturulur, saçım okşanır, ilaçlar… O güne kadar başka hiç kimsede görmediğim bir şey.” “Ciddi bir ilişkide kendini çok koruyan monogam bir erkek. Aldatması söz konusu değil.” “Kıskanç ama kıskançlığın anlamsızlığını çok iyi kavramış, yine de kendini engellemeyen, bu yüzden de pişmanlık duyan, acı çeken bir sevgili…” “Cemal Süreya, takım elbiseli, kravatlı bir bürokrat. Son derece düzenli bir hayatı var. Evden işe. İşten eve. İçki yok denecek kadar az. Sigara içmiyor.” “Onunla sonsuza kadar tartışabilirsin. Hiç alınma yok. Sözünü esirgeme, yalan söyleme yok. Beğendiyse beğenir, beğenmediyse beğenmez.” (Cemal Süreya “Şairin Hayatı Şiire Dahil”/ Feyza Perinçek-Nursel Duruel/ Kaynak Yayınları. / Birinci basım: Kasım 1995 s.168,169, 171). HİÇ KÖTÜ SÖZ SÖYLEMEDİ Temmuz 2003 yılında vefat eden Tomris Uyar ölümüne kadar da Cemal Süreya hakkında hiçbir olumsuz söz söylememiştir. Kaldı ki böyle bir olay yaşamış olsa, bunu yazmayacak, dile getirmeyecek biri değildi. Cemal Süreya’yı hiç tanımadan, gerçekleri bilmeden, onu kadınlara karşı öfkeli göstermek tamamen yanlış ve acımasız bir yaklaşımdır. Yakından tanıyanların bileceği gibi Cemal Süreya kadına değer veren, kimseyi kırmak istemeyen, hayır demesini bilmeyen, dürüst, çalışkan, onurlu biridir. İnsanı sever. Affedicidir, ihanet hariç… Kendisini kıranlar için bile daima olumlu düşüneceği bir çıkış yolu bulur:  “Sanat ve düşünce pazarında benim varlığımdan özel olarak rahatsızlık duyan birkaç kişi var. Biliyorum ve doğal karşılıyorum bunu. Ama öyle iki arkadaş da var ki gittikleri her yerde, herkese beni kötü kişi olarak tanıtmak istiyor. Belki de tat alıyorlar. Düşündüm, ne yapabilirim? Bundan ben de kendime tat payı çıkarmaya karar verdim. Tek silahım o. Karar yeni. Alışacağım.” (990. Gün/ ”Günler” YKY-3. basım: İstanbul, 2006 s.427). Mayıs 1984’te “Kadınca” dergisinin sorularını da şöyle yanıtlıyor Cemal Süreya: 1-Türkiyede kadının sorunu? 2-Türkiye’de erkeğin sorunu? 3-Türkiye’de gencin sorunu? 1-Erkeklerle eşit olmamak; 2-Başka erkeklerle eşit olmamak; 3- Büyüklerle eşit olmamak, Çözümse, yüzde yüz demokratik bir toplum. Hiç değilse yüzde elli demokratik bir toplum… (Kadınca, Mayıs 1984). Cemal Süreya “Güvercin Curnatası” / Nursel Duruel/ YKY/ 6. Baskı: İstanbul, Şubat 2013) ARTIK KENDİSİNİ ANLATAMAZ Cemal Süreya’nın kişiliğini yansıtan cümlelerinden biri de şu: (…) Benim için en korkunç şey birini küçük düşürmektir.” (Cemal Süreya “Folklor Şiire Düşman” / Cemal Süreya’nın Kırlangıç Yaşamı / Zeynep Oral / Can Yayınları-1992, s: 19). Bu düşünceleri taşıyan Cemal Süreya artık aramızda değil. Artık kendini anlatamayacak ve cevap hakkı olmayan bir insan için haksız yargıda bulunmak, saygınlığını zedelemeye çalışmak, gerçek dışı yorumlarla kamuoyunu yanıltmak onu sevenleri ve Cemal Süreya’nın ruhunu incitmekten öteye gitmiyor! Yaşamı boyunca “hayır” demeyi bilmeyen Cemal Süreya ne yazık ki yaşamının son yirmi gününde şiddetin en büyüğünü yaşamış ve bu nedenle vefat etmiştir. Cemal Süreya’ya yaşatılan şiddet gerçek; bilgi sahibi olmadan yazılan yazılarsa gerçek dışıdır. Cemal’imizin Şişli Camii’ndeki cenaze törenine sevdiği kadınların katılması bile, ona yöneltilen haksız söylemlere yeterli bir yanıttır kanısındayız. ‘Konuşturmayın şimdi bizi!’
Işıl ÇALIŞKAN Pandemiyle birlikte tiyatroların var olan sorunları daha da arttı. “Bu normali kabul ederek hayatımızı sürdürmemiz mümkün değil” diyen oyuncular çaresizliğin karşısında bu kez farklı bir dil arayışına girdi. Cenk Dost Verdi, Deniz Elmas ve Ulaş Kaya tiyatro yasası taleplerinin yerine getirlmesi için 29 Temmuz’da susma eylemi başlattı. Her sabah saat 10.00’da Kadıköy’deki Moda Sahnesi’nin önünde buluşan tiyatrocular, akşam 22.00’ye kadar susuyorlar. Yalnızca 17.00 ve 18.00 arası sohbet molası veren oyuncular, kendilerine destek vermeye gelen kişilerin sorularını yanıtlıyor. Oyuncular 17 Ağustos’a kadar sürdüreceklerini belirterek, “Sahneye çıkana kadar demiştik fakat yalnızca bununla sınırla kalmayacak başka eylemlerle, tepkimizi, devletin kayıtsızlığını görünür kılmaya devam edeceğiz” diyorlar. Eylemin 8’inci gününde olan oyuncularla konuştuk. Asıl tehlikeli olan suskunluğun “Bu yok sayışı ideolojik bir yaklaşım olarak görmemek” olduğunu söyleyen Cenk Dost Verdi, sorunlarının Kültür Bakanlığı tarafından acilen çözülmesini istedikleri için bu yolu seçtiklerini ifade ediyor. Verdi, “Problemin mağdurları arasına sıkışıp kalmış her türlü konuşma, polemik. Görüyoruz ki bir mağduriyet edebiyatı olarak algılanmaktan öteye geçmiyor. Failin dâhil olmadığı bu güya ses çıkartma hali dolayısıyla bir etki, sonuç doğurmuyor. Ve işi sadece tiyatro olan bizler her geçen gün mesleğin dışına itiliyor ve büyük bir gelecek ve güvence kaygısı yaşıyoruz. Şimdiye kadar konuşulan dilin aksine bu defa bir tiyatronun önünde zihnimizi ve bedenimizi sessizliğe teslim edip daha farklı bir dil arıyoruz” diyor.  KAFEDE ÇALIŞMAK GÜNÜ KURTARIYORDU  “Bu eylemin bizler için en spesifik amacı önce bizi dönüştürmesi” diyen Verdi, sözlerini şöyle sürdürüyor: “Ben daha ikinci gün şunu fark ettim. Eğer bunu yapmayıp tüm bu süreci bir kafede çalışmaya devam edip sadece günü kurtarmak uğruna benliğimi öteleseydim yarın çok pişman olurdum. Örgütlü ve topluca verilen tepkiler yapılan eylemler kadar bireysel uyanışın, bireysel göze alışın değeri de büyük ve son zamanlarda en çok bu baskılanıyor. Her hak arama mücadelesi derhal kriminalize edilerek devlet erki kendine düşman üreterek baskısını artırıyor. Biz en başta bu korku duvarını kendi hayatımızda ve mesleğimizle ilgili alanda aşmak istedik ve aştık, aşıyoruz. Ve tekrar sahneye çıkana kadar susacağım. Olmadı başka bir şey, o da olmadı yine başka bir şey!”  Sorunların katlanılamaz hale gelişi ile susmanın diğer bir anlamını aramaya ittiğini belirten Deniz Elmas, “Bu normali kabul ederek hayatımı sürdürmem mümkün değil, konuşturmayın beni!” diyor.  7 TALEBİMİZDEN 1’İ MIŞ GİBİ YAPILDI  Tiyatromuz Yaşasın İnisiyatifi oluşumu ile devlet, 5 buçuk ay önce Kültür ve Turizm Bakanlığı’na 7 maddelik bir tedbir ve destek paketi ile ilettiklerini hatırlatan Elmas, “6’ncı ayımıza giriyoruz ve sadece birinci maddemiz olan KDV’ler kaldırılsın talebimize -mış gibi davranıldı. Biz kendi adımıza buna kanmadık açıkçası. Çünkü geçici değil kalıcı çözüm istiyoruz. Kamusal varlık olan tiyatrolarımızın taleplerinin bizler için neden acil olduğunu duymamak mümkün değil, duymazdan gelmek bir tercih olabilir diye düşünüyorum. Kaldı ki biz hiç bir güvencesi, geleceği olmayan, hatta şimdisini göremeyen Ulaş, Cenk ve ben susarak bunu haykırıyoruz. Çünkü yetti” diyor.   Tek isteklerinin mesleğini yaparak yaşamak olduğunu ifade eden Elmas, sözlerini şöyle sürdürüyor: “Daha öncede bu talebimiz vardı şimdi de pandemiden ötürü yapamıyoruz mesleğimizi. O zaman da anayasadaki “devlet sanatı ve sanatçıyı korur” maddesine neden dâhil olmadığımızı sorgularken buluyoruz kendimizi ve görüyoruz ki meğer bizim insan olarak da bir tanımımız yokmuş ülkede. Bu çok korkunç bir gerçek değil mi? Bu ‘hakikati’ öncelikle tiyatro camiasında ki ödenekli ödeneksiz tüm tiyatro emekçilerinin görmesi, bu çığlığı/gürültüyü herkesin duyması ve sorumluluklarımızdan kaçmamamız gerektiğinin anlatmak için susuyoruz. Ayrıca konservatuvar tiyatro bölümü okuyan öğrencilerin ve yemi mezunların da bu mesleki sorumluluğu almaları gerektiğini fark etmeleri için de susuyoruz. Neredeler? Susuyoruz ki duyabilelim.” *** TİYATROCULAR SUSMA EYLEMİNDE : MADEM SUSUYORUZ LAYIKIYLA OLSUN DEDİK! Ulaş Kaya ise, “Susmamız mecburiyetten değil, hiçbir şey olmamışçasına hayatımıza devam etmek istemediğimiz için bir itiraz. Bir teslimiyet değil, bilinçli bir sükûttur” diyor.  Devlet tarafından başka işler yapmak zorunda bırakıldıklarını anlatan oyuncu, “Devletin kayıtsızlığına tepki göstererek kendimizi bir parça olsa sağaltmaya çalışıyoruz. Buna müsaade etmek, izin vermek yerine bu tür bir devinimin içinde olmak istiyoruz. Sürekli yaşadığımız durum şikâyet tutuculuğuna dönüyordu ve bu tutumu gerici buluyoruz. Buna müsaade etmemek için başka bir dil arayışı içinde olmamız gerektiğini düşündük. İnsanlar susuyor, biz de madem susuyorsak layıkıyla susalım istedik” diye konuşuyor. Kaya sözlerini şöyle sürdürüyor: “Ödenekli tiyatro çalışanının sadece sahneye çıkmak gibi bir derdi varken bizim tiyatromuza şeker, tuvalet kağıdı almak, sigortaların yatırılması gibi dertlerimiz var. Bizim varlığımızdan haberdar bile değiller. Acaba Kültür ve Turizm Bakanı hiç gelip bir özel tiyatroda oyun izlemiş mi, ben hiç duymadım, görmedim. Bir televizyon programında alaycı bir dille “400 özel tiyatro var ama 300 kişi sigortalı” dedi. Bir kere her şeyi en başta bir devlet problemi olarak bir yönetim problemi olarak görmek zorundayız. Bu kültür sanat ortamını tesis eden bizler miyiz? Aldığımız en ufak bir iğnenin vergisini bile alıyor ama mesleki olarak tanımsız bırakıyor, ticaret odasına bağlıyor, yüzde 38 vergi alıyor sonra da 400 özel tiyatro ve 300 sigortalı! Pardon bu mu problem? Peki neden denetlemiyorsun öyleyse, neden daha iyi bir kültür sanat ortamı yaratmayı dert etmiyorsun? Peki biz nasıl varlığımızı sürdürelim bu durumda? Özel tiyatroları denetleyecek ve daha sağlıklı bir ortam yaratılmasına teşvik eden devlettir.” ‘Sana Ahmet Erhan diyorlar!’
Canım Erhan Abi; Buraları terk-i diyar eyleyeli tam yedi yıl olmuş. Senden sonra da çok ölüm gördük, hüzünlerin içinden kahırla geçtik. Sevdiklerini yolladık yanına. Adnan Azar’dan Refik Durbaş’a şiirden bir yol yaptık gidenlerden. Sadece onlar mı? Kahkahalarıyla gökyüzünü delen genç kızları, barışı ve umudu yüreklerine yazan delikanlıları da yeraltındaki ülkeye gönderdik. Anaların gözyaşlarıyla kalakaldık öylece. Bir tek sizin kuşağın değil, meğer bizim kuşağımızın da sesi olacakmış, “Bugün de ölmedim, anne!” şiirin. Anlayacağın çok sevmenin yanında çok da ölmeye devam ettik, durduk! Dün Beyrut yerle yeksan oldu. Gözyaşlarımız kalbimize aktı, durmadı! Nizar Kabbani’nin “Ben Beyrut” şiirindeki dizelerden geçtik: “Ben Beyrut... Gözyaşlarını sel etmiş gemilerin / kumlarına ölümün aşağıdaki şiiri yazdığı kıyının hatırladığı terk edilmiş liman: “Bin dokuz yüz yetmiş beş yılıydı. Akdeniz’in omzuna güzel bir kadın uzanmıştı. Adı Beyrut’tu. Ailesi oybirliği ile onu particilik benziniyle yakmaya; benzersiz bir barbarlık ve vahşet töreninde küllerini denize savurmaya karar vermişti... Sonra kül devri geldi... Haydutların, kan dökücülerin devri.” dedik. Kan ve kül bu coğrafyada işid canavarlığını besleyenlerin en değerli madeni oldu, çıktı. Siyasal islam her gün boğmaya devam etti bizi. Hatırlıyor musun? Yunan müziğinin içinden geçen şarkılar isterdin. Önce bir kitapçıya uğrar; Anna Vissi’nin kasetini filan alırdım yanına gelmeden önce. Ataol Behramoğlu’nun “Ne anlatır Yunan şarkıları / geceye dair / aşka dair”ını düşünürdün, belki de. Ege ve Akdeniz havzası bütün acıların ortak sesi ya bin yıllardır. Ahir ömrümüzde başımıza gelenler o buğulu seslere eşlik ederdi. Arkamızda kocaman bir tarih! Sonra Büyük Ekspress’te mermer masalardan yıldızlara bakarken bir anda Ramazioni görünürdü. Babamla, “Sana İtalya’da birahane açacağım,” diye kandırdığınız Ramazan. Yalnızca, “Takma adı Ramazan”, bembeyaz ütülü gömleğiyle gevrek gevrek gülerdi. “Sula beni” diye seslenirdin ona, artık cepte ne kadar varsa! Yan birahaneden at yarışı oynayanların gürültüsü yükselir, kulaklarını diker, bir kere daha yatan oyununa hazin hazin bakardın. Bir çıksaydı! Öyle büyük hayallere yer yoktu mütevazı gönülde. Yannis Ritsos’la Atina sokaklarında dolaşılacak, Kazancakis’in El Greko’suna ağlanacak, Attila Josef’in mezarına gül bırakılacak! Yazmış olduğun “Büyük Ekspress Kuşağı” şiirin, şimdi Ankara’da bir kuşağın adı olarak geçiyor. 80 sonrasındaki şair kuşağının adı olarak. Kocaman bir aileydik. Belki de bu nedenle her akşam ilkokulun kapısından almaya gelirdin. Dersin bitmesine on dakika kala pencereden bakardım. Oradasın! Birlikte ders çalışırdık. Bir 29 Ekim ödevi: Atatürk’le ilgili bir şiir ezberlenecek! Hemen Melih Cevdet’in “Atatürk’ün Saati” şiirini çıkarttın. Bütün gün çalıştık. Sınıfta herkes ezberlediği şiirleri okudu. Hamasetin yoğun olduğu şiirler büyük alkış aldı. En cılız ses benim. Ama ne yalan söyleyeyim, bu dışlanmışlıktan dolayı bir an için bile burulmadım. Geçiniz! Küçükesat’a taşınıp küçük bir köpek aldın kendine. Ayışığı, bir anda büyüdü, dev gibi oldu. Kapıda konuklarını önce o karşıladı. Sonra “Köpek Yılları” kitabının adına kaynaklık etti kitapta yer alan öyküler. Öyküler deyince Özcan Karabulut’u anmam gerek. Bir dönemin şairleri onun öyküye olan sevdasıyla öykü yazmaya başladılar. Kalamadın Ankara’da. İstanbul’a taşındıktan sonra da bir mülteci gibi sürdürdün hayatını. Gönlünde geçmişin acısı. Hani Engürü kahvesi, hani tavşan kanı çay, hani atkestaneleri? Senle maç izlemenin tadı bile başkadır oysa… Ahmet Abi, Adanademirspor’un eski sol beki… vur topa! Şimdilerde aynı dizeleri okuyup duruyorum: “Türkiye ayağa kalk/Yurdumsun/Atılmaz ve satılmazımsın/bağımsızlığımsın!/Türkiye! Ayağa kalk!Yurdumsun/Bir sanık/Gibi buruk/ancak/üç yanı/gürül gürül/denizimsin!” Ama Türkiye ayağa kalkmadı. Nice acılar denizinden geçtik. Sırat köprüsü gibi haksızlıklar, hukuksuzluklardan, hedef gösterilmelerden, sıradanlaşan linç defterinden… Türkiye ayağa kalkmadı! Biz de seslendik: Türkiye ayağa kalk dedik. Olmadı! Ama sana hâlâ “Ahmet Erhan diyorlar!” Daha ne olsun! Lisa Simpson'ın vejetaryan olmasının arkasındaki isim Paul McCartney çıktı
BİRGÜN DIŞ HABERLER SERVİSİ Efsane müzik grubu Beatles'ın dört üyesinden biri olan Paul McCartney, 1995 yılında Simpsonlar dizisinin Lisa Simpson'ın et yemeyi bırakmaya karar verdiği bölümünde son eşi Linda ile misafir olarak yer almıştı. Paul McCartney, Simpsonlar'daki Lisa Simpson karakterinin uzun soluklu vejeteryanlığının arkasında eşi ve kendisinin olduğunu teyit etti. McCartneyler, dizinin 1995 yılındaki "Vejeteryan Lisa" bölümünde yer almışlardı. Bu bölümde Lisa Simpson karakteri, McCartney çiftiyle tanıştıktan sonra et yemeyi bırakmaya karar veriyor. Kendisi de vejeteryan olan Simpsonlar'ın yönetmeni David Mirkin, McCartneyler'in konuk olarak yer aldıkları bölümden sonra da Lisa karakterinin hiç et yemediğini söylemişti. Mirkin, Radio Times'a bu yılın başında verdiği röportajda “O (Paul McCartney) hep kontrol eder. Ve çevresinde 9-10 avukat vardır, bu nedenle oldukça ürkütücüdür" diye konuşmuştu. McCartney GQ dergisine verdiği röportajda "Onun (Lisa'nın) sadece bir hafta vejeteryan olacağından ve Homer'in onu sosisli sandviç yemeye ikna edeceğinden endişeliydik" diye belirtti ve şu şekilde devam etti: “Program yapımcıları, onun (Lisa'nın) hep öyle kalacağına bizi temin ettiler ve sözlerini tuttular." Fikir karşıtlığının karşısındayım
Işıl ÇALIŞKAN Kabare kültürünün gereklerini yerine getirmek üzere sahnedeki yerini alan Biraderler Cabaret, yüksek temposu ve 90’lı yılların unutulmaz şarkılarına yaptıkları coverlarla izleyiciyle buluşuyor. Bir müzikli oyun yapmak için kolları sıvayan üç yapımcının hikâyesini anlatıyor Biraderler Cabaret. Ancak sahnede birçok şey oyunun metni dışında, doğaçlama gelişiyor. Biraderler Cabaret’de Arda Aydın, Mert Yavuzcan ve Anıl Altınöz rol alıyor. Oyuncular bu süre içerisinde Pink Floyd’dan Beatles’a, Michael Jackson’dan Daft Punk’a, 90’lı yılların unutulmaz hitlerinden hafızalara kazınan film müziklerine kadar toplamda 21 şarkıyı yepyeni versiyonlarıyla seslendiriyor. Kendilerine has koreografilerle de bu gösteriyi zenginleştiriyorlar. Biraderler Yapım’ın kurucusu, oyuncu, yapımcı ve yönetmen Arda Aydın’ın yazıp yönettiği ve rol aldığı Biraderler Cabaret ile gösterilerini konuştuk.  DÜŞÜNMEYE SEVK EDECEK OYUNLAR KURMAK VAZİFEMİZ ■ Günümüzde birçok komedyen tutuklanırken kabare mantığını günümüzde ne kadar uygulayabiliyorsunuz? Günümüzde pek çok sanatçı, komedyen, fikir, düşün insanı sadece düşüncelerinden dolayı ilk başta büyük töhmet altında kalıp sonra linç kampanyalarının malzemesi olup sonra bir şekilde hiç de hoş olmayan şekilde yargı sistemi ile karşı karşıya kalıyor. Benim kabare mantığından anladığım tüm bu fikir ve düşün karşıtlığının da karşısında durmak. Yani sahneden herhangi bir günlük olayla ilgili ya da toplumu derinden etkileyen bir meseleyle ilgili taşlama yapmadan inersem bu zaten yaptığım işin adını kabare olmaktan çıkarır. O yüzden mümkün olduğunca toplumu derinden etkileyen, ilgilendiren konularla ilgili konuşmak, tabii bunları doğaçlama yapmak, bir yandan da insanları düşünmeye sevk edecek küçük oyunlar kurmak gibi bir vazifemiz var kabarede. ■ Kabare kültürünün günümüzdeki karşılığı nedir? Modern zamanda kabare daha eğlence ağırlıklı bir yaklaşıma doğru gidiyor. Müzik varsa, sahnede iyi oyuncular varsa, bu, izleyeni her şekilde memnun ediyor ve en önemlisi eğlendiriyor. Kimse şu ana kadar Biraderler Cabaret’ye gelip “Vay efendim neden toplumsal taşlama yapmıyorsunuz, neden daha sert mizahla bizi eğlendirmiyorsunuz” demedi, aksine yapılan işten ve söylenen sözden son derece memnun ayrıldı insanlar. ■ Gösterinizin seyirciyi de dâhil eden bir mantığı var. Bu aslında görüldüğü kadar kolay değil. İlginç anlar yaşadığınız oluyor mu? Hepimizin başından ayrı ayrı ve birlikte defalarca pek çok şey geçti. Bunlardan en hoşumuza giden seyirciyi sahneye aldığımızda ve bir yeteneğini sergilemesini istediğimizde başımıza gelenler. Örneğin biz oyunda orkestrada çalmak üzere bir davulcu arıyoruz, bu davulcuyu da seçme yaparak bulmaya çalışıyoruz. Bu seçme için seyircilere “Var mı aranızda güzel davul çalabilen” diye seslendik, seyircilerden biri el kaldırdı, sahneye geldi, davulun başına geçti, çalmaya başladı ve fakat durmasını istememize rağmen durmadı, çalmaya devam etti. Biz de onu 10 dakika sonunda sahneden zorla indirmek zorunda kaldık. Oyunun sonunda da bizim yanımıza gelip “Beni indirmeseydiniz daha devam edecektim niye böyle bir şey yaptınız” dedi. Biz de oyunun devam etmesi gerektiğini söyledik, o da bize “Başlarım oyunuza, ben davul çalıyordum ne güzel, niye kestiniz” diye atarlanıp gitmişti.  SEKSENLERİN ÇOCUKLARI, DOKSANLARIN GENÇLERİYİZ ■ Sahnenizde Pink Floyd’dan Beatles’a, Michael Jackson’dan Daft Punk’a, 90’lı yılların unutulmaz Türkçe hitlerine yer veriyorsunuz. Parçaları neye göre belirlediniz? Uyarlamarken nelere dikkat ettiniz? Mert Yavuzcan ve ben seksenli yılların çocukları doksanlı yılların gençleriyiz. Çocukluk zamanlarımızın ve ilk gençlik zamanlarımızın kültürü şu anda söylediğimiz şarkıları daha çok içeriyordu. O şarkılara aşina olunca, o şarkılardan beslenince, doğal olarak aklınıza ilk onlar geliyor. Parçaların hikâyeleri her şeye uydurulabilecek kadar geniş ve kapsamlı. Bu yüzden oyun hikâyesinin içine yerleştirdiğimizde hiç sırıtmayan şarkılardı bunlar. ■ İzmir Kültürpark Açıkhava Tiyatrosu’nda sahne alacaksınız. Koronavirüs önlemleri kapsamında neler olacak? Aslında açıkhava tiyatrosunda oynamak çok büyük avantaj. Zaten devletin belirlediği resmi önlemler var. Bunlar sahne sahiplerinin ve yapımcı şahısların ya da firmaların sağlamakla mükellef olduğu önlemler. Biz de bu önlemler kapsamında sahneye çıkacağız. Misal iki kişi beraber oturuyorsa mutlaka aralarında 1,5 metreye yakın bir mesafe boşluk bırakarak seyircileri oturtmaya çalışacağız. Kimse kimseye yaklaşmadan, giriş ve çıkışlarda tüm hijyen önlemleri alınarak ve büyük ihtimalle maskeyle izlenecek bir gösteri olacak. 'DEVLET MUSLUĞU AÇMALI' ■ Tiyatrocular pandemi süresince evlere kapandı ve işini yapamadı. Açık hava gösterileri dışında tiyatrolar için hâlâ bir çözüm getirilemedi. Siz süreci nasıl değerlendiriyorsunuz? Ben bu süreci ağlamadan ve sızlanmadan geçirmeyi tercih edenlerdenim. Sanatsal anlamda üretimin her zaman her koşulda da mümkün olabileceğini ve eğer doğru bir kitleye ulaştırılabilirse her zaman bir alıcısının bulunabileceğine inananlardanım. Tiyatro ve sahne sanatları ile ilgili kısa ya da uzun vadede -hangisini tercih ederseniz- bir çözüm önerisi ile gelebilecek bir yapı maalesef Türkiye Cumhuriyeti resmi makamlarında yok. Bunu bir araya gelip bir şeyler başarma çabasında olan kooperatifler, dernekler vs. yapıyor. Hal böyle olunca da kişilerin ve küçük işletme diye tabir edilen tiyatroların ve sahne sanatları yapımcılarının üzerine çok yük biniyor. En azından bu yükü biraz azaltabilmek adına devletin kültür politikasında sahne sanatları alanında pozitif bir ayrımcılığa giderek çok ciddi değişiklikler yapıp biraz musluğu açması gerektir diye düşünüyorum. Fabrikada keşfedildi dünya yıldızı oldu
Kültür Sanat Servisi Efsane sinema sanatçısı Marilyn Monroe'nun ölümünün üzerinden 58 yıl geçti. 36 yıllık ömrüne ‘Niagara’, ‘Bazıları Sıcak Sever’, ‘Yaz Bekarı’ gibi onlarca film sığdıran Monroe, dünyanın gelmiş geçmiş en büyük ikonlarından biri oldu. Gerçek adıyla Norma Jeane Mortenson, 1 Haziran 1926’de Amerika'da dünyaya geldi. Komedi filmlerinde “aptal sarışın" karakterlerini oynamasıyla tanınan oyuncu, 20’nci yüzyılın en ünlü sinema yıldızlarından biriydi. Filmleri 1962'de öldükten sonra 200 milyon dolar hasılat elde etti. Los Angeles'ta doğup büyüyen sanatçı, çocukluğunun çoğunu koruyucu aile evlerinde ve yetimhanede geçirdi ve on altı yaşında evlendi. 1944'te bir fabrikada çalışırken bir fotoğrafçıya tanıtıldı ve modellik kariyerine başladı. Bu çalışma, kısa süreli film sözleşmeleri yapmasına önayak oldu. Küçük rollerin ardından Genç Hissetmek ve Tehlikeli Oyun, İki Sevgi Arasında gibi filmlerinde rol alan popüler oyuncu olmayı başardı. Marilyn Monroe, 1953 yılında üç filmde başrolde yer alarak en popüler Hollywood yıldızlarından biri oldu. 1956 yılında Otobüs Durağı'nda eleştirmenlerce övülen performansından ve MMP'nin 1957 yapımı Prens ve Şovkızı adındaki ilk bağımsız prodüksiyonunda yer almasından sonra, Bazıları Sıcak Sever'deki (1959) oyunculuğuyla ‘En İyi Kadın Oyuncu’ dalında Altın Küre'yi kazandı. Son tamamladığı film dram türündeki Uygunsuzlar oldu. (1961). Monroe madde bağımlılığı, depresyon ve anksiyete ile mücadele etti. Los Angeles'taki evinde aşırı dozda barbitürat kullanımından hayatını kaybetti. Ölümü resmi olarak aşırı dozda barbitürattan kaynaklanan muhtemel intihar olarak geçse de ölüm nedeni üzerine pek çok spekülasyon ortaya atıldı. İnziva
Bu aralar inzivaya çekilmek isteyenlere, inzivaya yönelik övgülere çok sık rastlar oldum. İnziva ve yalnızlık üzerine düşünürken Robert Walser’ın ‘Gezinti’ adlı öykü kitabına rastlamam güzel bir tesadüf oldu. Yalnızlık herkes için kaçınılmaz bir kader ve bu kader, hem bir şans, hem de bir mutsuzluk nedeni barındırıyor içinde. Julia Kristeva, yalnızlığı kabul etmenin bizi daha mutlu etmediğini, ama kesinlikle dinginleştirdiğini yazmıştı; çünkü yalnızlığı dindirmediğimiz, yani ondan kaçmadığımız sürece kendimize karşı daha doğru ve samimi oluyorduk. Ama bu doğruluk ve samimiyet, öyle kolay yaşanacak bir şey olmasa gerek. Walser, öyküsünde kendisi üzerinde büyük bir etkisi olduğunu iddia ettiği Doktor Franz Blei ile karşılaşmasını anlatır. 20’li yaşlarındadır, Zürich’in tepelerinde eski bir binada yaşamaktadır. Doktor Franz’ın davetine katılır ve ona inzivaya çekilme isteğinden bahseder: “Önümüzdeki sonbahara doğru, şu aralar sürdürmekte olduğum görevimden ayrı­lacağım ve dolayısıyla işsiz ve boş kalacağım; sonrasında inzivaya çekilmeyi düşünüyorum. Banliyödeki herhangi bir odanın ıssızlığına kapanacağım ve orada şiirler yaz­mayı sürdüreceğim. (…) Dişe dokunur birkaç şey yazdıktan sonra yeni, uygun bir iş arar ve bulurum, bir büroya girerim tekrar ve tıpkı eskisi gibi, aklı başında ve işe yarar bir insan olurum.” Doktor itiraz eder bu inziva fikrine: “Yani uzaklara ve enginlere seyahat et­mek ve ister insan olsun, ister yöre, türlü türlü şeylerle, yeniliklerle tanışmaktansa yalnızlık ve inzivanın özünü tecrübe etmek için, usulca birkaç adım kenara çekilecek­siniz sadece. Siz hep böyle mi yaparsınız, bunun size ya­rarlı olduğunu mu düşünüyorsunuz?” Walser, söylediği gibi işinden ayrılıp ressam kardeşinin evinde inzivaya çekilir. Küçük ve perişan bir odada sonbahar ve kış mevsimleri geçer. İnzivaya çekilmenin psikolojisini tarif eder pek güzel: “Huzursuzluklar içime huzur verirken huzur ve aldırmazlık beni ansızın hüzünlendiriyor ve huzursuz edebiliyordu. Ara sıra bir kaygı sokuluyordu yanıma ve alnıma dokunuyordu; ama gülmeye ve odanın içinde döne döne dans etmeye başlayarak onu kaçırmayı biliyordum.” Aylar sonra Doktor Franz, Walser’ı ziyarete gelir ve şöyle söyler: “Demek burada oturuyorsunuz ve gençliğinizi bu şekilde geçiriyorsunuz.” Walser, gördüğünün bir sanrı olduğunu anlar daha sonra. Walser için Doktor Franz, muhtemelen iyi nesnenin hâkim olduğu üstbenliği simgeliyordu. Doktor Franz’ın yalnızlığının en dip noktasında görünüp onu uyarmasıyla biter öykü. Walser, neden inzivaya çekilmek istemişti? Şiir yazmak ve kendini bilmek için. Gündelik hayatı ve yaptığı işi küçümsüyordu, öyküde bahsettiği gibi bir şeyler başarmak istiyordu, şiir de her şeyden daha önemliydi onun için. Yani zulmedici üstbenliği ona rahat vermiyordu, bir şeyler başarması için baskı yapıyordu sürekli. Yalnızlığa çekildiğinde kendi zulmedici üstbenliğiyle bir hesaplaşma içine girmişti, onu zaman zaman çıldırma noktasına getiren… Özdeşlik kurduğu Doktor Franz sayesinde, yalnızlığın o yıkıcı ve benliğinin dağılmasına neden olan etkisinden sıyrılabilmişti. İnzivaya çekilmek, benliğin dağılmasına neden olabilir ve öyküde olduğu gibi bu dağılma daha sağlam bir bütünleşmeyle de sonuçlanabilir. Kristeva’nın yazdığı gibi, yeter ki bütünleşme sürecine eşlik eden acıdan korkulmasın… İnziva, o zaman iyileştirir… Ünlü oyuncu Üstün Asutay hayatını kaybetti
27. Uluslararası Adana Altın Koza Film Festivali 14 Eylül'de başlıyor
‘Athena Gökhan’dan BirGün’ün gündeme getirdiği ‘yasaklılar listesi’ne sert tepki
Gazetemiz BirGün’ün yazarı Timur Soykan’ın dün yayımlanan Sansürün Magazini başlıklı köşe yazısı, sosyal medyada büyük ses getirdi. Soykan yazısında, iktidar tarafından ‘yasaklılar listesi’ oluşturulduğunu ve listenin başında Athena grubunun beğenilen solisti Gökhan Özoğuz’un yer aldığını belirtti. Gökhan Ozoğuz ise Soykan’ın gündem yaratan bu yazısının ardından şahsi Twitter hesabından açıklamalarda bulundu. “Sanat halk için yapılır” diyen Özoğuz, şu ifadelerle BirGün’ün gündeme taşıdığı 'yasaklılar listesi'ne tepki gösterdi: “Kendi adıma; Ben Hiçbir zaman hiç bir iktidarın veya Muhalefetin sanatçısı olmadım, olmayacağım da. Ben Yalnızca Halka hizmet edip, Halkın sanatçısı olmaktan Şeref duyanlardanım. Çünkü Sanat Halk için yapılır. Tek gerçek Halktır!” Kendi adıma ; Ben Hiçbir zaman hiç bir iktidarın veya Muhalefetin sanatçısı olmadım, olmayacağım da.  Ben Yalnızca Halka hizmet edip, Halkın sanatçısı olmaktan Şeref duyanlardanım.  Çünkü Sanat Halk için yapılır. Tek gerçek Halktır! Özoğuz, bu paylaşımını neden yaptığını soranlara ise sonraki tweetinde yanıt verdi. Beğenilen sanatçı, Timur Soykan’ın BirGün’deki köşe yazısı üzerine bu açıklamayı yaptığını belirtti. Emmy’deki Netflix rüzgarı bize neler söylüyor?
Burak Göral Netflix ile HBO arasında süren adaylık yarışındaki fark (HBO’nunki 107), büyük ölçüde “Game of Thrones”un bitmiş olmasından kaynaklı sayılabilir diğer yandan. Amazon’un bol ödüllü ve yüksek sayıda adaylık getiren dizisi “Fleabag”, yerini yine bir kadın karakterli güçlü dizisi “The Marvelous Mrs. Maisel”a bırakmış durumda. Önceki yıllarda bol adaylıklar getiren “Modern Family” ve “This is Us” dizileri de kan kaybetmiş belli ki... En başta “Breaking Bad”e karşılık vermek için yapılmış gibi algılanan ama giderek daha da güçlenen ve üçüncü sezonda zirvesine ulaşan Netflix yapımı “Ozark”ın, HBO’nun ayrıksı draması “Succession” ile birlikte 18 adaylığı var. Drama dizi adaylıklarına Netflix’in “Ozark”ının dışında iki tane daha dizi sokabilmesi enteresan aslında. Üstelik 80’ler nostaljisiyle yürüyen “Stranger Things”in dramatik olarak en zayıf sezonu bu, ama arkasında büyük bir pazarlama mekanizması var. “The Crown” da çok emek ve para harcanmış nitelikli bir yapım ama üçüncü sezon dramatik anlamda ilk ikisinden daha iyi değil. Aslında 2017’de de “The Crown” ve “Strangers Things”in ilk sezonları aynı kategoride bu kez “House of Cards” ile birlikte üçlü olarak Netflix’i temsil etmişlerdi. İşte asıl o zaman gerçekten güçlü bir üçlü oluşturmuşlardı. Televizyon Akademisi’nin bu dalda Disney’in “The Mandalorian”ına adaylık vermesi sevindirici bir gelişme. Bir Star Wars spin-off’u, bir bilim-kurgu dizisi ve gerçekten çok başarılı. Diğer yandan yılın aday rekortmeni de mini dizi dalının en güçlü favorisi, HBO’nun çizgi roman uyarlaması “Watchmen” olmuş. Belki de dizi ödüllerinde ilk sezonları ayrı bir kategoride toplamak daha doğru olurdu. Çünkü “The Mandalorian”ın, beşinci sezonuyla gittikçe daha da güzelleşen “Better Call Saul” ile dalaşması biraz haksızlık oluyor doğrusu. Ayrıca en çok oyuncu adaylıklarında adına sıkça rastlanan ve #MeToo hareketine destek veren son derece doyurucu Disney+ dizisi “The Morning Show”un bu kategoride yer bulamaması da haksızlık. Mini dizilerde de iki Hulu (“Little Fires Everywhere”, “Mrs. America”), iki Netflix (“Unbelievable”, “Unorthodox”) bir de HBO dizisi “Watchmen” yarışıyor. Doğrusu “Unorthodox”un bu toplamda kendine yer bulması şaşırtıcı. Bir kadının kendi özgürlüğü için mücadele etmesi teması (ve başrol oyuncusu), işlenişinden daha cazip. 26 dalda adaylık alan “Watchmen”in de tür olarak Akademi’nin ilgisini çekmesinde, belki dizinin yayını bittikten bir süre sonrasında yaşanan polis şiddeti ve arkasından çıkan isyan manzaralarına karşı öngörülü bir iş olmasının etkisi de vardır. Aslında bu diziler içinde gerçek bir seri tecavüz vakasından uyarlanan polisiye dram “Unbelievable”ın normal şartlarda ipi göğüslemesi gerekiyor. “Watchmen”in yüksek profilli varlığı bu öngörüyü epey flulaştırıyor. Televizyon filmi kategorisinde de 5 adaydan dördünün Netflix yapımı olması dikkat çekici. Genelde Netflix yapımı filmler dünyanın pek çok yerinde arızalı yapılarıyla eleştirilirken bu kategoride ezici bir üstünlük sağlanması Netflix’in film kategorisindeki üretimlerini artık daha ciddiye aldığını gösteriyor. “Streaming” yayın yapan platformların televizyon kültürünü değiştirdiğine her Emmy adaylıklarında giderek daha çok ikna oluyoruz. İnsanlar bu içerikleri paket paket ve art arda izliyorlar. Yapımlar nitelik olarak da giderek daha doyurucu olmaya başlıyor. Sadece çok fazla üretim olduğu için basmakalıp dramaların oranı da biraz artmış durumda. En kötü olanının bile milyonlara varan izlenme sayısı olabiliyor. Bunun yanında çok fazla üretim olduğu için de ürün çeşitliliği de her zamankinden fazla. Zaten Netflix’in adaylık sayısının çok yüksek oluşunun bariz nedenlerinden biri ise Netflix’in diğer streaming platformlara göre çok daha fazla ve hızlı içerik üretmesi... Video kaset kiralama şirketinden buralara gelen Netflix, diğerlerinin hepsinden önce uyanıp, agresif bir pazarlamayla tüm dünyaya hızla açılan dev bir markaya dönüştü. Oysa bol ödül ve adaylık almış ilk dizisi “House of Cards”ı piyasaya süreli daha 7 sene olmuş sadece! Pandemi döneminin eve kapattığı endişeli genç-yaşlı insanları kendisine bağlayan platform, dünya internetinin yüzde 15-20’sini tek başına kullanan dev bir yapı. Geleneksel kanalların Emmy adaylıklarındaki yerleri giderek azalırken; tek başına Netflix’in adaylık sayısı Fox, NBC, ABC gibi köklü televizyon kanallarının tamamının adaylık toplamını aşıyor. Bu gidişat elbette diğer bütün platformları da Netflix’leştiriyor ufak ufak. Onları da daha fazla içerik üretmeye zorluyor. Bu durum dünyanın bütün TV üretimlerinin benzer politika ve reflekslerle yapılması riskini de yanında getiriyor elbette... “Hocam, artık buradayız!”
Ahmet Cemal’i kaybedeli üç yıl olmuş. Yapı Kredi Yayınları’nda karşımda, sağ çaprazımdaki masada oturan, Talat Sait Halman jürisinde biraz eğilip sol tarafıma bakınca artık ifadesini kitap gibi okuduğum asil sakin yüzünü gördüğüm kardeşim, arkadaşım, meslektaşım… 1 Ağustos’ta meslektaşı, hem de adaşı Ahmet Arpad, bana “Ahmet Cemal ‘gönlünce dinlen’ başlığıyla bir mesaj atmış ve ikisinin bazı ortak yanlarını iletmiş: “İsimlerimiz Ahmet “İkimiz de Avusturya St. Georg Lisesi mezunuyuz. “İkimizi de çeviri dünyasına babam Burhan Arpad sokmuştu. “Ortak yaptığımız çeviriler var “İkimize de Tarabya Ödülü verildi “Ve bunlardan öteye biz ikiz sayılırız, çünkü doğum tarihlerimiz aynı: 5 Mart 1942.” Ahmet Cemal’in bizi bırakıp gittiğini, Rainer Maria Rilke’den çevirdiği şu şiir refakatinde öğrenmiştim: “Ne yaparsın Tanrım, ben ölürsem eğer? Ben senin testinim (ya kırılırsam?) İçtiğin içki benim (ya bozulursam?) Senin giysinim ve uğraşınım, Anlamını da yitirirsin benimle.” Seni acaba Selim vasıtasıyla mı tanımıştım? Selim İleri senin için, “Çeviri edebiyatımızın en önemli adlarından, bir onur insanıydı,” diyor. “Yaşamı boyunca ilkelerine kim bilir neler pahasına bağlı kaldı. Ve benim çok aziz bir dostumdu. Anısı bir hüzün şimdi.” Bir ara çok yorgun ve zayıf görünüyordun, sonra toparlandın. “Hatta son zamanlarda “Ahmet Cemal iyileştiyse bir ziyaretine mi gitsem acaba?” diye düşünmeye başlamıştım” demişim. “İnsanın yaşı yaşına yakın (sen yaşıtımdın), benzer şeylerle ilgilenen, zeki biriyle konuşması, güncel hayatın gereksiz yıpratmalarını telafi edebiliyor. Murathan da (Mungan), “Üç gündür, “Ne zamandır görmüyorum, bir arayıp buluşalım” diye geçiriyordum içimden. Bugün ölüm haberin geldi. Gönlünce dinlen Ahmet Cemal” demiş. Talat Sait Halman’ın ikinci yıl ödülünü, Anna Seghers’in “Transit” adlı kitabının aynı adlı çevirisiyle, adaşın ve elli yıllık arkadaşın Ahmet Arpad almıştı. Birbirlerini 1960’lı yılların sonunda Ahmet’in babası üstat çevirmen Burhan Arpad’ın Altın Kitaplar’a önerdiği bir çeviri münasebetiyle tanımışlar. Ahmet Cemal sonradan, “Benim çeviri alanındaki ilk gerçek hocam Burhan Arpad olmuştu” diyecekti. Ahmet Arpad ise onun için, “Çevirdiği dilin kültürünü yakından tanırdı. Bu nitelikleri olmasaydı Musil, Broch, Zweig, Remarque, Rilke, Seghers ve Kafka çevirebilir miydi?” diyor. Hermann Broch ‘un çevirisi kırk yıl süren başyapıtı “Vergilius’un Ölümü”nü unutmuyorum elbet. Kitap Almanca’dan başka dile çevrilmez diye bilinirmiş. Hele Türkçe’ye hiç uymayan, giriş sayfasındaki 18 satırlık tek cümle… Sen de “İlk paragrafı çeviremezsem kitabı çevirmem,” dedin. Kırk yılda tamamlamıştın. Kurup yönettiğin YAZKO çeviri dergisini unutamam. Cumhuriyet’teki yazılarını da… Peki, 2014 Haziran’ında kurduğun Ahmet Cemal Kültür Atölyesi unutulur mu? Pek çok yerde ders vermiştin ama bence gönlün asıl, ilk gittiğinde “Türkiye dışında bir üniversite” dediğin Eskişehir Anadolu Üniversitesi’ndeydi. Ahmet Cemal birkaç kez ölümü üzerine yazmıştı. Mart’ta Cumhuriyet’teki yazısında kalp krizi geçirip ambulans çağırılışını anlatıyor. “Beni sedyeye yerleştirip arabaya taşıyanlar. Daha araba kalkmadan: ‘Lütfen korkmayın hocam, artık buradayız!’ diyen sesler. ‘O güne kadar, ‘…artık buradayız!’ gibi kısacık bir cümlenin böylesine güçlü bir hayat kaynağı olabileceğini hiç düşünmemiştim!” Öğrencilerin oradaydı, sevgili Ahmet Cemal! Ama sen de yaşadığımız kadar bizimlesin! İyi ki yaşadın Cüneyt!
Işıl ÇALIŞKAN GAZETECİ, sinema yazarı ve film eleştirmeni Cüneyt Cebenoyan, bundan tam 1 yıl önce Konya’nın Seydişehir ilçesinde geçirdiği trafik kazasında hayatını kaybetti. 1960 yılı Konya doğumlu Cebenoyan, Boğaziçi Üniversitesi’nde Ekonomi okudu. ‘Dar Elbise’, ‘Gözümün Nuru’ ve ‘Hayatboyu’ filmlerinde oynayan usta isim, bir dönem oyunculuk yaptı. Uzun yıllar gazetemizde köşe yazarlığı yapan Cebenoyan, sinema yazıları ve film eleştirileri yazdı. Cebenoyan, aynı zamanda Sinema Yazarları Derneği (SİYAD) üyesi bir yazardı. Onu yakınlarından dinledik. ELBET BİR GÜN BULUŞACAĞIZ ♦​ Murat Meriç: Cüneyt’le 1995 yılında tanıştık. Ablası Yasemin’i kaybettiği saldırının hemen sonrasıydı. Metin Solmaz’la birlikte Ankara’da bir gazetede çalışıyorduk, Cüneyt de İstanbul’dan katkı sağlamak üzere gönderilmişti. Soyadı dikkatimizi çekti, merak ettik ama soramadık… Böyle bir şey nasıl sorulabilir ki? Neyse ki hızla çözdü işi: İkinci ya da üçüncü gelişinde “Sormak istediğiniz şeyi biliyorum, Yasemin ablamdı” dedi. Sonrasında sıkı fıkı olduk zaten. Onunla o kadar çok şey yaptık ki, burada anlatmak mümkün değil. Roll mesaimiz ve ortak beğenilerimiz sayesinde İstanbul’da bol bol karşılaşıyorduk. Sadece İstanbul değil, davetli olduğumuz festivallerde de çok vakit geçiriyorduk. Sürekli kıskandığım hareketler yapıyordu: Hayranı olduğum insanlarla fotoğraf çektirip bana gönderiyordu ya da sevdiğim filmlerin bir sahnesinden çıkıveriyordu. Son Nick Cave konserinde sahneye fırlamış, onunla birlikte şarkı söylemişti; sahne önünden gıptayla izlemiştik.  Her şey bir yana, onunla Ankara’da geçirdiğimiz günlerin yeri ayrı. Bir de Karaburun Şenliği’nin. Her yıl ağustos başlarında Karaburun’a gider, Gökhan Akçura’nın hepimizi buluşturduğu şenlikte çalışırdık; kimimiz DJ’lik yapardık, kimimiz panelde konuşurduk… Bir yıl, Rauf Kösemen’in ateşlemesiyle adı Torlak olan bir fanzin bile yaptık! Cüneyt, Torlak için kendince bir Karaburun tarihi uydurmuş, gemilerle gelerek oraya yerleşen “koca Karaburunlu adamlar”ı anlattığı inanılmaz bir hikâye kurmuştu. Öyle ki okuyanlar inanıyordu. Saatlerce otursanız bile sıkılmayacağınız tek insandı belki de. Konudan konuya atlar, muhabbeti dallandırır, kendinizi ummadığınız yerlerde bulurdunuz. Her şey bu kadar şahane değildi elbette hayatımızda: Çok zaman büyük kavgalar ettik, birbirimizi kızdırdık, kısa süreli küslükler yaşadık ama bu küslükler kelebek ömrü gibiydi, hemen geçiyordu. Gönül almayı bilirdi, gönlünü almayı bilirdik. Onu son görüşüm, İstanbul Caz Festivali bünyesinde düzenlenen Mozaik konseri. Onları takdim görevi bana verilmişti. Sahneye çıktım, heyecandan ölmek üzereyken en önde Sevin Ablayı ve Ayşegül’le oturan Cüneyt’i gördüm. Adımı bağırarak yaptığı tezahürat hâlâ kulağımda… Bir anda bütün heyecanım dindi ve her şeyi Cüneyt’e anlatır gibi anlattım. Konser bittiğinde selam vermek için onu aradım, bulamadım. Hemen öncesinde, ortak dostumuz Burak Abatay’ın düğününde dertleşmiştik. Son zamanlarımızda art arda birkaç düğün ve cenazede karşılaşmıştık. “Bregoviç müziği gibi olduk, düğün ve cenazeler olmasa görüşemeyeceğiz” demişti. Burak’ın düğününden sonra yeni bir düğünde karşılaşmak üzere sözleştik, olmadı. Sonrası malum: Bütün dostları, onun cenazesinde buluştuk. Gördüğüm en kalabalık cenazelerden biriydi. Bu bile Cüneyt’in ne kadar güzel bir insan olduğunu anlatıyor. Yine de keşke bu hiç olmasaydı… Güzel arkadaşım Cüneyt… Elbet bir gün yine buluşacağız. O güne dek hayatımızda bıraktığın o büyük boşluk hiçbir zaman dolmayacak. Seni çok özlüyoruz, öyle böyle değil. Ah be Cüneyt! KISA ÖMRÜNE BİRDEN FAZLA HAYAT SIĞDIRDI ♦​ Metin Solmaz: Ölümle sağlıklı bir ilişki kurulabilir mi hakikaten? Ölüm ve sağlık kelimeleri aynı cümlede acayip duruyor. Her arkadaşım öldüğünde bir parçamın eksildiğini görüyorum. Ama hayat öyle bir şey ki bunların eksiltse de tüketemeyeceğini, neşemi alamayacağını da biliyorum. Alsa, Cüneyt’in alırdı. Son nefesine kadar eğlendi, eğlendirdi Cüneyt. Ayşegül’ün Elif’in en kötü zamanlarında bile travma değil nezaket ve sevgi sızdırmaları da boşuna değil. Hayat sürüyor. Binlerce güzel şeye bin beterinin eşlik ettiği, dünyanın çivisinin çıkık olduğu ortada.  Velhasıl her ölüm bana bir kere daha gösterdi ki hayat aşırı kafaya takılmayacak kadar gevşek, boşlamayaca gelmeyecek kadar da ciddi bir şey. Buna siz denge mi dersiniz, münasebetsizlik mi bilemem. Ama her durumda hayata gelmenin istisnai bir durum olduğu kesin. Ben iki saatliğine dahi şu dünyaya gelmenin gelmemeye tercih edilebilir bir kıymeti olduğunu düşünüyorum. Cüneyt’in bu kıymeti bildiğini, kısa ömrüne birden fazla hayat sığdırdığını biliyorum. Cüneyt hiç yaşamamış olsa kültür hayatımızın başka türlü akacağını, pek çoğumuzun hayatının başka türlü şekilleneceğini de biliyorum. İyi ki yaşadın Cüneyt! Geçen bir yılda hepimiz gördük arkanda ne kadar güzel bir iz bıraktığını. Ne kadar kalpten sevildiğini… BİZE CİDDİ BİR DÜŞÜNSEL BİRİKİM BIRAKTI ♦ İbrahim Aydın: “Her ölüm erken ölümdür” derler. Cüneyt’in ölüm haberini aldığımızda bu sözün yetersizliği geldi aklıma; erken değil çok ama çok erken dedim içimden. BirGün gazetesiyle özdeşleşen yazarlarımızdan biriydi Cüneyt. Kesintisiz ve hiçbir maddi beklentisi olmadan 15 yıllık bir emek verdi bu gazeteye. Türkiye’nin en iyi sinema eleştirmenlerinden bir olarak kabul edilen Cüneyt, sağlam, entelektüel bir birikime dayalı eleştirel üslubuyla bizlerin ve okurlarımızın çok değer verdiği yazarlarımızdan birisiydi. Son yıllarda ise birçok uluslararası sinema film festivallerinin değişmeyen jüri üyelerinden bir konumundaydı. Maddi problemlerimiz vardı, bazen dayanışmayla sorunu çözdük bazen çözemedik ve birçok festivale sırf bu yüzden gidemediğimiz de oldu.  Her sosyalist gibi Dünya’nın ve Türkiye'nin sorunlarına duyarlıydı. 99 seçimlerinde ÖDP’den milletvekili adaylığı böyle bir duyarlılığa dayanır. 2000’li yılların sol liberal savrulmalarına karşı devrimci duruşu belki de en az dikkat çeken ama en özgün özelliklerinden birisidir. Kimlik siyaseti ve ona dayalı kör terör eleştirisi birçok çevrenin hışmını da üzerine çekmeye yetmişti. Bu topraklarda her sol-sosyalistin yaşadığı trajik yaşam deneyimini belki de hepimizden fazlasıyla o yaşadı. Bütün bu kahredici koşullara rağmen O hep bizler için yaşama dört elle sarılan, direnen, irade ve kararlılık örneğiydi. Hep cesaret ve umut veren, pozitif enerjisiyle ve gülümsemesiyle herkese sevgisini gösteren şahane bir arkadaşımızdı. Her devrimci gibi Cüneyt de yaşam verili koşullarına teslim olmadan onu değiştirmenin çabası içindeydi. Düşündü, üretti, eleştirdi, bazen bize de kızdığı oldu ama ciddi bir düşünsel birikim bıraktı bizlere. Yaşamak, yaşatmak ve unutulmamak böyle bir şey değil mi zaten. O hep bizlerle yaşamaya devam ediyor. Ölümün birinci yıl dönümünde saygı, sevgiyle anıyoruz. *** HAYAT ONSUZ PEK YAVAN  ♦ Eşi Ayşegül Cebenoyan: Cüneyt’le 36 yıl önce tanıştık. Arkadaş, sevgili, karı koca, ebeveyn olduk. Epey inişli çıkışlı bir hayatımız oldu, birlikte çok eğlendik, çok üzüldük. Cüneyt benim dışa açılan penceremdi. O sürekli yeni insanlar, yeni konular, “yeniler” getirir; bense onun getirdiklerini yerleştirmeye, içerdekilerle ilgilenmeye çalışırdım. O çocuksu merakıyla kimi zaman başını derde sokan keşiflere koşar, ben etrafı kolaçan eder, düştüğünde ayağa kalkmasına destek olurdum. O perdenin önünde olmayı severdi; ben arkasında. Bunca farklılığa karşın birlikte geçirdiğimiz 33 yıl boyunca ikimiz de kendi meşrebimizce hayatı savunmayı ve birbirimize tutunup, birbirimizden güç alarak direnmeyi seçtik. Cüneyt, kişiliğine uygun bir şekilde tavizsizce, kimi zaman birçok kişiyi rahatsız etmek pahasına hayatı; bütün canlıların hayat hakkını, eşitliği ve adaleti savundu. Bütün benliğiyle hiçbir gerekçenin bir insanın hayatını yok etmeyi mazur gösteremeyeceğine inandı, her yerde, her koşulda bunu söyledi. Yaşadığımız iklim nüansları yok edecek, yeterince anlaşılmasını/anlamasını engelleyecek kadar sertleştikçe kendini yalnız hissetmeye başladı. Beni en çok üzen şey, kendisini yalnız hissedecek en son kişi olmasına rağmen son dönemde bu duyguları yaşadığını bilmek. Tesellimse ölümünün ardından biraz daha anlaşıldığını görmek. Ömrümüzün neredeyse üçte ikisini birlikte geçirmişiz. İyi ki birlikte geçirmişiz, iyi ki onu tanımışım, iyi ki yaşamış Cüneyt. Keşke bu kadar erken gitmeseymiş, hayat onsuz pek yavan. *** UYSAL BİR COĞRAFYAYDI ♦ Cem Sorguç: Eksiği yok fazlası var, 25 yıl birimizin bitirdiği cümle diğerimizin başladığıydı. Açık Radyo’da yaptığımız programları dinleyenler hem sesimizi duymak hem de hangimizin konuştuğunu ayırt etmek için hoparlöre kulak dayadıklarından bahsediyorlardı. Müzisyenler, yazarlar, çizerler, sinemacılardan bir ilişkiler yumağı oluşturmanın, birbirine dolamanın keyfini sürerdik. Başka bir taraftan karşılıklı susmanın keyfini bulmak da zordur. 17 Ağustos’ta sabaha karşı beni aradığında ‘Yalova’ya gidiyoruz’ dediğinde ve yaklaşık 1 saat sonra Yenikapı’da buluştuğumuz andan itibaren günler boyu gece gündüz olanca gürültünün içinde ağır sessizliği susmanın, dile gelememenin mecburiyeti ile yaşadık. Kucağımız boş İstanbul’a dönüp Sıracevizlerdeki küçük odada, yüzlerce kasetin arasında yolda olmanın metaforları üzerine ne çok konuştuk. Zamanın bir yerinde durdu ve şöyle dedi: ‘Arabayı değiştirmem lazım, plakasını hatırlıyor musun?’ Hatırlamıyordum. ‘JFK’ dedi. Kısa bir süre babası Hikmet Amca’nın eski model Mercedes’ini kullandı sonra onu da kullanmak istemedi, bana verdi. Birkaç ay sonra da satıldı. İçinde en son olduğu araba o ara edinildi.  Aslında hep bir çalamayanlar grubu kurmak isterdik. Şöyle matrak bir şey olsun, enstrüman çalmayı bilmeden bir şey keşfedebilir miyiz hülyaları sürerdik. ‘Gerçek kaybeden kaybettiğini bilmeyendir’ derdi Cüneyt. Henüz cümleden grup isimleri bugünkü gibi ortalığı sarmadan evvel 40, 50 harfi yan yana getirir sonra bunun açılımından grup ismi oluşturmaya çalışırdık. Bunlar çocukça görünse de her harf önümüze onlarca, yüzlerce müzik, film açardı. Cüneyt kıyılarda yaşadı. Karadan denize katılacakmış değil de denizden karaya çıkmış gibi. Ceplerinde derinliklerden getirdiklerini karada biriktirdikleri ile birbirine karıp yaşadı. Sert dalgaların vura vura keskinleştirdiği kayalar kararlığında, mutedil dalgaların pürüzsüz, yumuşak yüzeylerin oluşturduğu taşlar gibi uysal bir güzel coğrafyaydı. 3 Ağustos 2019 sabahı bir daha göremeyeceğimi, laflayamayacağımı, dokunamayacağımı bilmenin telefonu mesafeleri, özlemi başka bir tarife eviriyor. Aradaki boşluğu, dışarıdaki boşluğu koca bir iç boşluk olarak insanın içinde büyütüyor da büyütüyor. Alan Parker sizi biliyordu
Sinemanın kendine özgü ustalarından Alan Parker’ı 31 Temmuz 2020’de yitirdik. O da tıpkı Kubrick gibi farklı film türlerinde çok başarılı çalışmalar yapmıştı. Irkçı Amerikan politik kültürüne dair eşsiz bir film olan Mississippi Burning, kötülük üzerine felsefi ve şoke edici bir korku anlatısı olan Angel Heart, Vietnam Savaşı ve post-travmatik stres sendromuna dair en iyi filmlerden olan Birdy, merkezine New York’u alan müzikal Fame gibi filmlerle sinema tarihine geçmiş bir ustaydı. Ama yeni kuşaktan öğrencilerim arasında Alan Parker ismini bilenler yok denecek kadar az ne yazık ki… Görsel kültürle ilgili bir dersin iki haftasını müzik videolarına (videoklip) ayırıyorum. Müzik videosu kültürünün gelişimini yerli ve yabancı örnekler üzerinden incelediğimiz bu haftalarda öğrencilerin kendi seçtikleri bir videoklip getirmesi gerekiyor. Birkaç yılda bir öğrencilerden biri mutlaka Alan Parker’ın Pink Floyd’un The Wall albümü için yaptığı 1982 tarihli muhteşem filmin en meşhur sahnesini (gençlerin üretim bandından geçirilip iktidarın isteklerine uygun et yığınlarına dönüştürüldüğü sahne: “Another brick in the wall”) müzik videosu olarak getiriyor. Bu öğrenciler tahmin edebileceğiniz gibi genellikle protest karakterli ve rock sevdalısı oluyor, ama bir teki bile The Wall’u izlemediği için ne bunun gerçekte bir film sahnesi olduğunu ne de Alan Parker ismini biliyorlar. Söz konusu sahne, albümün ana temasını içeren şarkı nedeniyle uzunca bir süre televizyonlardaki müzik programlarında bu şekilde yayımlanmıştı, bugün de youtube gibi ortamlarda tek başına bir klipmiş gibi sunuluyor. İnternetin sonsuz ve kontrolsüz içerik zenginliği karşısında far görmüş tavşana dönen gençler de ötesine berisine bakmadan hemen atlıyor tabii. İlk ve örtaöğretimi mahveden bir iktidar döneminde doğmuş bu gençler inanılmaz derecede hızlı bir görüntü üretim-tüketim çarkının tam göbeğinde büyüyor. Öyle yoğun bir görsel ürün bombardımanına uğruyorlar ki, kendilerine sunulanın dışındaki bilgi ve ürünlere yönelmeleri iyice zorlaşıyor. Üç gün önce öldüğü için Parker’dan söz ediyorum lakin bu cehaletin çok daha acı örnekleri var: Türkiye’de doğup büyümüş ama hayatında bir kere bile Yılmaz Güney filmi izlememiş, Atıf Yılmaz’ın adını bile duymadığı için Kibar Feyzo’dan söz ederken “Kemal Sunal filmi” diyen öğrencilerle uğraşıyoruz bazen. Gençlerin üniversitede eğitimini aldıkları alana yönelik bu bilgisizliğini büyütüyorumdur belki de, ama fotografik-sinematografik üretim üzerine öğrenim gören bir öğrencinin Orson Welles’i, Stanley Kubrick’i, Akira Kurosawa’yı, Francis Ford Coppola’yı, Bernardo Bertolucci’yi, Alan Parker’ı bilmemesi bana bir edebiyat öğrencisinin Ahmet Hamdi Tanpınar, Yaşar Kemal, Oğuz Atay, Dostoyevski, Dickens ya da bir elektrik-elektronik mühendisliği öğrencisinin Tesla ve Edison isimlerini hiç duymamış olması kadar akıldışı ve ürkütücü geliyor. Neyse ki elektrik-elektronik öğrencisi Tesla’yı, edebiyat öğrencisi okumamış olsa da yazarları biliyor genellikle; Alan Parker ve diğer usta yönetmenler konusundaysa, önümüzdeki yıllara bakacağız artık... Alan Parker’ı bilin gençler, filmlerini izlediğiniz zaman göreceksiniz ki, o sizi çok iyi biliyordu! *** Türkiye’nin en özgün sinema yazarlarından Cüneyt Cebenoyan öleli bir yıl oldu. Alan Parker’ı bilmeyen fotoğraf-video öğrencilerine dair huysuz ihtiyarlar gibi yakındığımda ıstırabımı gerçekten anladığını hissettiğim tek kişi Cüneyt’ti. Hem sinema hem de rock müzik sevgi ve bilgisine sahip, kendini çok iyi eğitmiş ve geliştirmiş (otodidakt) bir kültür insanıydı. İyi ki yaşadın Cüneyt! Alternatif yol şart
Müzik piyasası üzerine çok konuştuk. Covid-19 salgını yüzünden endüstrinin sadece Türkiye’de değil tüm dünyada zora girdiği bir gerçek. Yurtdışında iptal edilen konserler ve sanatçılara zararları bir şekilde -yeterli olmasa da- devlet destekleriyle karşılanıyor. Bizde de konserler ufak ufak başladı. Farklı görüşler olsa da bence 2021’in 3. çeyreğine kadar yeni bir salgın veya felaket yaşamazsak piyasa eski haline gelir diyebiliyorum. Hata payım var, neticede fal bakıyorum şu anda. Bir umut diyelim… Müzisyenler için sektör çehre değiştirdi ve eskiden idare eden formüller artık işe yaramayacak, bunu da biliyoruz. İstanbul Life dergisi için bir röportaj serisine başladım. Derginin temmuz sayısında mor ve ötesi grubunun solisti Harun Tekin ile bir röportaj yaptım. Harun Tekin ile yaptığımız röportajda Tekin’in anlattığı bazı şeyler kafama takıldı. Tekin’in grubu mor ve ötesi hatırı sayılır bir rock grubu. Bir konserine gittiğinizde çaldıkları her şarkı bir hit. Röportajda ona sorduğum “... Eskiden iyi kötü işe yarayan ve bundan sonra işe yaramayacağını düşündüğün şeyler nedir?” sorusuna verdiği “Hayatını müzik yaparak sürdüren müzisyenler müzik yapmak isteyenlerin bir kısmı. Sadece sevdiği müzikle bunu sürdürenler çok daha küçük bir kısmı. Biz de o küçük şanslı kitledeniz. Bundan sonra konser gelirine bel bağlayan bir hayat sürdürülemez. Emeğinin karşılığını almayı çeşitlendirmen gerekiyor. mor ve ötesi benim hem tutkum hem işim... Oyun müziği de tiyatro oyunu müziği de yapmak, sinemaya da yakın duran işler yapmak isterim. Bunun gibi 20 tane daha proje sayabilirim. Bunu eskiden de yapmak gerekiyordu ama artık yapmamak imkansız hale geldi … ” cevabı hep aklımda. Türkiye’nin en büyük rock gruplarından biri tartışmasız mor ve ötesi. Fakat Harun Tekin’e göre artık bu bile yetmiyor. Müzik projelerinin yanında felsefe gibi ilgilendiği konulara ciddi biçimde çalışarak podcast’ler hazırlıyor. Pandemi sürecinde internetten biletli satışa çıktığı solo bir konser verdi. Bunları düşünerek bu yazıyı yazmaya karar verdiğimde karşıma fikirlerine çok değer verdiğim bir isim olan İKSV Caz Festivali Direktörü Harun İzer’in konuyla doğrudan bağlantılı olduğunu düşündüğüm tweet serisi çıktı: “Pandemi öncesi, iyi kötü giden bir sistem mevcuttu, idare edilebildiği için bu tür sorular göz ardı ediliyordu (veya ettiriliyordu). Mesela gelirin kayıttan değil de konserden kazanılması müzisyenlerin büyük kısmı için kabul edilebilir bir norm haline gelmişti. / Şu dönemde müzik yaparak hayatta kalmanın çoğu müzisyen için iyice içinden çıkılmaz bir hale geldiği aşikâr. Taşların yeniden yerine oturması da vakit alacak görünen o ki. Bunun için hem salgının sönümlemesi, hem de bu arada bir takım yollar bulunması lazım. / Bu süreçte müzisyenler için basit bir çözüm yolu bulmak kolay görünmüyor. En çabuk akla gelen (yine) müziğin kendisinden öteye, farklı birtakım yaratıcı yöntemlerle gelir modelleri yaratmak. Ve bunun için oldukça esnek olmak da gerekiyor. Hiç kolay işler değil bunlar da.” Harun İzer’in yazdıklarında dikkatimi çeken detay “Esnek olmak” oldu. Alışkanlıkları var ve bunlardan vazgeçmek zor, değişikliğe gitmek artık şart. Müzisyenler için eskiden tutan formüller artık tutmuyor ve emin olun yakın zamanda işler, istediğimiz duruma gelmeyecek. Gerçekleri kabul edip kendimize en uygun formülü yaratmamız şart. Emin olun bir yazar, radyocu ve dijital ortamda varlığını sürdüren bir sektör bileşeni olan benim için de işler eskisi gibi değil. Yeni formüller bulmam gerek, aynı sizin gibi. Geçenlerde müzisyen arkadaşım, yıllardır bu sektörde varlığı sürdüren bas gitarist ve besteci Mehmet Fırıl ile buluştum. Kendisi geçen yıl, kurucusu olduğu progresif rock grubu Tatu Fly? için “Nomad” adlı şahane bir albüm yayınladı. Kadıköy’de Dorock XL’de kalabalık bir orkestrayla enfes bir lansman konseri yaptı. Müthiş bir konserdi. Mehmet tarafından bakınca olaya, bundan sonra öyle bir orkestrayla konser vermenin zor olabileceğini anlıyorum. Ama grubu ve müziğini ayakta tutmak için ciddi anlamda çalışmalar yapıyor. Mesela, Tatu Fly? için tişört yaptırmış ve plak bastırmış. Artık kendisinden imzalı bir plağım var, ne mutlu bana. İngilizce ismiyle “Merchandise” ya da kısaca “Merch” denir bu olaya. Pek çok ABD’li ve Avrupalı grup pandemi sürecinde grup logolu maskelerini satışa çıkardı. Hatta satışlardan kazandığı paraları da grubun rodilerine ve gruptan para kazanan müzisyen olmayan çalışanları arasında bölüştüreceğini açıkladı. Bazı gruplar sağlık çalışanlarına satışlarından pay verdi. Burada önemli olan bu grupların hemen harekete geçmiş olması. Mehmet Fırıl geçen yıllarda “13” isimli grubu için forma şeklinde ‘Merch’ çıkarmış ve çevremde hayli tutulmuştu, o “13” formasını hala severek giyiyorum. Bu arada müziğe para harcamamaya alıştırılmış memleketimin müzik severinin bunlara para harcaması kolay değil, kabul ediyorum. Ama bir grubun hayranıysan o grubun ayakta kalması için elinden geleni de yaparsın. Bu kültürde buna ayrılan yer büyük. Bu arada konuyu ‘merch’e getirdim ama bunun dışında pek çok formül var. Bu en basit konuydu. Diğer alternatifleri grup/sanatçıların bulması gerek. Önümüzdeki yıllarda neler yaşayacağımız bilinmez ama emin olduğum tek hadise var o da alternatif yollar bulunmazsa ayakta kalmanın gün geçtikçe daha da zor hale geleceği. Sanat ve siyaset(sizlik)
Geçen akşam televizyonda Orhan Gencebay ile bir söyleşiye denk geldim. “Sanatın siyasetle hiçbir ilgisi yoktur” diyordu. Tam da o sırada İstanbul Film Festivali’nin Ulusal Yarışma bölümünde izlediğimiz filmleri konu alacağım yazının başlığını düşünüyordum… Evet, günümüz sanatının en önemli sorunlarından biri buydu: ‘siyasetsizlik’. Bu yaklaşımın en çok sinema ve tiyatro alanları üzerinde etkili olduğunu düşünüyorum. Öyle ki, 70’li yılların komedilerini bile özlüyoruz, ‘politik’ dokunuşlarıyla. Son yıllardan, kaç örnek verebiliriz, toplumun can alıcı sorunlarına değinen, siyasal bir tavra sahip olan? Bu yıl da, durum değişmedi. Yılın ilk festivali olan İstanbul Film Festivali’nde yarışan on bir film içinde, yalnızca üçünün siyasal bir duruşa sahip olduğunu gördük. Üçü de, ödül listesinin en başında yer aldı. Rastlantı mı? Bence değil, çünkü tutarlı bir bakış açısına sahip değilseniz, iyi bir film yapma şansınız pek yüksek değildir. Lafı fazla uzatmadan, gelelim filmlere… Mahmut Fazıl Coşkun başkanlığındaki Seçici Kurul’un Altın Lale ile ödüllendirdiği “Aşk, Büyü, v.s.”, cinsel siyaset açısından net bir duruşa sahip cesur bir yapım. Yıllar sonra bir araya gelen iki kadının aşkını, kusursuz bir senaryo ve etkileyici bir görsellikle anlatan Ümit Ünal’ın başarısında iki başrol oyuncusu, Ece Dizdar ve Selen Uçer’in ve her zaman olduğu gibi küçük rolünde harikalar yaratan Ayşenil Şamlıoğlu’nun payı büyük. Nitekim, En İyi Film ödülünün yanı sıra, En İyi Senaryo ödülü de Ümit Ünal’ın olurken, Dizdar ve Uçer En İyi Kadın Oyuncu ödülünü paylaştı. İzlediğimiz filmlerin en önemli sorunlarından biri ‘siyasetsizlik’ ise, diğeri de ‘aksayan senaryolar’ idi. Yarıdan çoğu ‘ilk film’ olan yarışmadaki yapımların yönetmen ve senaristlerinin, Ünal’ın ve Ercan Kesal’ın filmlerinin gereksiz sahnelerden arınmış, karakterleri çok iyi çalışılmış senaryolarını dikkatle incelemelerini öneririm. Ne anlatılacağı, nasıl anlatılacağı bilinerek yola çıkılmış, belirli bir bakış açısına sahip filmlerden söz ediyorum. NASİP, YÖNETMENLİKMİŞ Yarışmanın en güzel sürprizi, senaryo yazarı ve oyuncu olarak ödüller kazanan Ercan Kesal’ın bu kez yönetmen olarak karşımıza gelmesiydi. “Nasipse Adayız”da, yönetmenliğin yanı sıra senaryo yazarı ve başrol oyuncusu kimliklerinin de hakkını veren Ercan Kesal, Seçici Kurul tarafından En İyi Yönetmen olarak ödüllendirilirken, kurgucu Ali Aga da En İyi Kurgu ödülünün sahibi oldu. İki yabancı ve bir yerli sinema yazarından oluşan FIPRESCI (Uluslararası Sinema Yazarları Birliği) Jürisi de, yarışmadaki en iyi film olarak “Nasipse Adayız”ı seçti. Kanımca, filmin görüntü yönetmeni Barbu Balasoiu ödülü hak ediyordu. Başta, Nazan Kesal, filmde yardımcı rolleri üstlenen tüm oyuncuları da çok başarılı bulduğumu belirtmeliyim. Yazdığı aynı adlı romanı beyazperdeye uyarlayan Kesal, çok doğru bir kararla, romanda uzunca bir süreye yayılan olay dizisini tek bir güne toplamış. Peki, ne anlatıyor Kesal? Başından geçen ‘aday adaylığı’ (CHP’den Beyoğlu Belediye Başkanlığı) serüvenini traji-komik bir anlatıya dönüştürüyor. Siyaset yaşamımızdaki yozlaşma, Yeşilçam yapımlarında da konu edilmişti, ama ilk kez bu netlikte, gerçekçi bir bakış açısıyla karşımıza geliyor. Kahramanın muhalefet partisinden aday adayı olmasının nedeni, yönetmenin kendi serüveninden yola çıkması ve gerçeklik duygusunu yitirmeme kaygısı. İktidar partisindeki çürümenin çok daha vahim boyutlarda olduğunu bilmeyen yoktur nasılsa. Zaten, Kesal’ın özyaşam öyküsünü bilmeyenler, konuyu herhangi bir partiyle ilişkilendirmek ihtiyacını hissetmeyecektir. Siyasal yaşamımızın en temel sorunlarından birine yöneltiyor oklarını Ercan Kesal: Siyasetle ticaretin karmaşık ilişkilerine… Bu sorun, yalnızca ülkemizin siyasetçilerine özgü bir sorun değil, dünyanın dört bir köşesinde yaşanıyor. Demokrasi oyununun kulisinde dönen dolapları, çıkar ilişkilerini göz ardı ederek, ideallerini gerçekleştirebilmek için siyasete soyunan dürüst bir aydının kaçınılmaz yenilgisini sergilerken, az rastlanır bir özeleştiri örneği sunuyor seyircisine Ercan Kesal. Ben nasıl oldum da kendimi böyle bir pozisyonda konumlandırdım diye sorgularken, populist siyasetçilerin ipliğini pazara çıkarmaktan geri durmuyor. GEÇ KALMIŞ BİR ELEŞTİRİ Güncel siyasetle ilişkilendirebileceğimiz bir diğer yarışma filmi, Orçun Behram’ın “Bina”sı, otoriter bir yönetimin televizyon aracılığı ile toplumu ‘tek tip’leştirme sürecini anlatıyor. Siyasal eleştiriyi, ‘televizyon çanaklarından yayılan ve tüm binayı saran zift’ gibi simgelerde somutlaştıran ve gerilim-korku türlerinden ödünç aldığı sinematografik ögelerle bezeyen, “1984” ve benzeri distopyalardan çokça etkilendiği belli olan yönetmenin bu ilk uzun metrajlı çalışmasını iyi niyetli ama geç kalmış bir eleştiri olarak nitelendiriyorum. Televizyon seyredenlerin giderek azaldığı günümüzde, esas ‘düşman’, dijital medya ve sosyal medya değil mi? Halkına “Güç Kaderimizdir” diye seslenen totaliter lider, televizyon bültenleri ile kontrol edilen halk, tek tipleştirilemeyen/muhalif unsurların karşısına çıkartılan yüzsüz ‘zombi’ler gibi ‘klişe’leri aşamayan senaryo ve görsel estetik açılarından sorunlu bulduğum filmi Seçici Kurul çok beğenmiş olmalı ki, Onat Kutlar Jüri Özel Ödülü, En İyi Görüntü Yönetmeni (Engin Özkaya) ve En İyi Müzik (Can Demirci) ödüllerini verdi. “Bina”, bununla da kalmadı, ayrı bir Jürinin verdiği ‘En İyi İlk Film’ ödülünün de sahibi oldu. AYDINLAR BUNALIMDA Yarışma filmleri içinde, ortak yönleri ile öne çıkan ve günümüz insanının yalnızlığını, çıkışsızlığını anlatma çabası içeren filmler çoğunluktaydı. Faysal Soysal’ın “Ceviz Ağacı”, Hacı Osman’ın “Körleşme” ve Mehmet Emin Yıldırım’ın “Şair” filmlerinin yazar kahramanları yaratıcılık krizi ile boğuşuyor. Senaryo açısından ciddi sorunları olan filmlerdi hepsi de… Yerli/yabancı filmlere öykünen, birden fazla temaya el atıp, hiçbirinin içinden çıkamayan bu filmleri, “Ceviz Ağacı”nda Serdar Orçin’in, “Körleşme”de (En İyi Erkek Oyuncu ödülünü kazanan) Fatih Al’ın çabaları da kurtarmaya yetmiyordu. Dostoyevski ve N.B.Ceylan etkileri bariz olan “Ceviz Ağacı”, sırf karısını öldürmeyi düşünmüş olduğu için işlemediği cinayeti üstlenen kahramanının, kocasının yetersizliğinden bunalmış ‘kariyerist’ karısının ve alternatifi olarak sahneye çıkan genç kadının dünyalarını -sözcüklere boğsa da- yeterince anlatamıyor, bağımsız kadının karşısına klasik, erkeğini destekleyen kadın imgesi çıkarttığı izlenimini veriyordu. “Körleşme” ise, Saramago’nun romandan esinlenmiş, ama ne anlatacağına karar verememiş bir filmdi. Leyla Yılmaz’ın “Bilmemek”i de senaryo sorunlarıyla malüldü. Zviagintsev’in “Sevgisiz”inin ilgisiz aile – mutsuz çocuk temasına, bir de çevre baskısı (genci gay olmakla suçluyor arkadaşları) eklenince özgün bir senaryo çıkmıyordu ortaya. Anneyi oynayan Senan Kara’nın kadın oyuncu ödülünü alma şansı olabilirdi, karşısında Dizdar-Uçer ikilisi gibi güçlü bir rakip olmasaydı… Anıl Gelberi’nin “Plaza”sı, inşaatı yeni biten bir gökdelende güvenlik görevlisi olarak çalışan atanamamış bir öğretmeni anlatan tutarsız senaryosu ve amatör yönetimi ile -genç oyuncularının çabalarına rağmen- ortalamayı bile tutturamıyordu. Festivalin en zayıf yapıtı diyebileceğim Erkan Yazıcı’nın “Uzak Ülke”si, bir dönem filminin gerektirdiği özen ve tutarlılıktan uzak, sinemasal bir pırıltı taşımayan, Osmanlı hayranlığıyla iktidara şirin gözükme telaşına düşmüş bir yapım görünümü veriyordu. Hayatta başarılı olamamış yalnız bir adamın ölüme gidiş sürecinde genç bir kızla kurduğu dostluğu anlatan Özkan Yılmaz‘ın“Soluk”u ise, bu filmler arasında farklı bir yerde duruyordu. Yalın anlatımı, tutarlı senaryosu, Uğur Polat ve Aslı İnandık’ın yorumları ile En İyi İlk Film Ödülünü hak eden bir yapımdı; ama olmadı işte… TOPAL ŞÜKRAN’IN ŞANSSIZLIĞI Şair - senarist- yönetmen Onur Ünlü’nün kara komedisi “Topal Şükran’ın Maceraları“, festivalin en özgün yapımı idi kanımca. Kadının özgürlük arayışı ve kadına karşı şiddet temalarına sıra dışı bir bakış açısı getiren, tek bir sözcü kullanmadan hikayesini anlatmayı başaran bu filmi Antalya Jürisi görmezden gelmişti; İstanbul’da da aynı şey geldi başına. Kanımca, Jüri Özel Ödülü’nü en çok hak eden filmdi. İçerik-biçim tutarlılığı, mizah duygusu ve anarşizmi ile Onur Ünlü filmografisi içinde seçkin bir yerde duran filmin yaratıcılık krizindeki sinemamıza yeni ufuklar açabileceğini düşünüyorum. Yönetmenin biçemi ile örtüşen, epik bir oyunculuk sergileyen Demet Evgar, Antalya’dan sonra İstanbul’dan da ödülsüz ayrıldı. Bir oyuncu cenneti olan Türkiye’de oyuncuların bu kazalara alışık olması lazım… İranlı ünlü yönetmen koronavirüs nedeniyle yaşamını yitirdi
Ceza’dan Fahrettin Koca göndermeli yeni şarkı
2020 MTV Video Müzik Ödülleri adayları açıklandı
MTV Video Müzik Ödülleri'nde yarışacak adaylar belli oldu. 31 Ağustos'ta yapılacak törenle sahiplerini bulacak olan MTV Video Müzik Ödülleri'nde Ariana Grande, Lady Gaga, Billie Eilish ve The Weeknd gibi adaylar öne çıkıyor. İşte ana kategorilerdeki adaylar: YILIN KLİBİ  Everything i wanted/Billie Eilish Godzilla/Eminem ft. Juice WRLD  Life Is Good/Future ft. Drake  Rain On Me/Lady Gaga-Ariana Grande  The Man/Taylor Swift  Blinding Lights/The Weeknd YILIN ŞARKICISI   DaBaby   Justin Bieber   Lady Gaga   Megan Thee Stallion  Post Malone YILIN ŞARKISI   Everything i wanted/Billie Eilish  Say So/Doja Cat  Rain On Me/Lady Gaga-Ariana Grande The Weeknd Savage/Megan Thee Stallion  Circles/Post Malone  The Box/Roddy Ricch  EN İYİ İŞBİRLİĞİ   Ariana Grande & Justin Bieber/Stuck with U  Black Eyed Peas ft. J Balvin/RITMO (Bad Boys For Life)  Ed Sheeran ft. Khalid/Beautiful People  Future ft. Drake/Life Is Good  Karol G ft. Nicki Minaj/Tusa  Lady Gaga-Ariana Grande/Rain On Me  ÇIKIŞ YAPAN İSİM  Doja Cat  Jack Harlow  Lewis Capaldi  Roddy Ricch  Tate McRae  YUNGBLUD  EN İYİ POP ŞARKISI  On/BTS  You should be sad/Halsey  What a Man Gotta Do/Jonas Brothers  Intentions/Justin Bieber ft. Quavo  Rain On Me/Lady Gaga-Ariana Grande   Lover/Taylor Swift  EN İYİ HİP HOP ŞARKISI  BOP/DaBaby  Godzilla/Eminem ft. Juice WRLD  Life Is Good/Future ft. Drake   Savage/Megan Thee Stallion  The Box/Roddy Ricch  HIGHEST IN THE ROOM/Travis Scott  EN İYİ ROCK ŞARKISI  Happy Days/blink-182  Orphans/Coldplay  Wasted On You/Evanescence  Dear Future Self (Hands Up)/Fall Out Boy ft. Wyclef Jean  Oh Yeah!/Green Day  Caution/The Killers EN İYİ ALTERNATİF MÜZİK ŞARKISI  If You're Too Shy (Let Me Know)/The 1975  Some Kind Of Disaster/All Time Low  Let’s Fall in Love for the Night/FINNEAS  Doin’ Time/Lana Del Rey  Bloody Valentine/Machine Gun Kelly  Level of Concern/twenty one pilots  EN İYİ LATİN ŞARKI  China/Anuel AA ft. Daddy Yankee, Ozuna, Karol G & J Balvin  Yo Perreo Sola/Bad Bunny  MAMACITA/Black Eyed Peas ft. Ozuna & J. Rey Soul  Amarillo/J Balvin  Tusa/Karol G ft. Nicki Minaj  Qué Pena/Maluma ft. J Balvin  EN İYİ R&B ŞARKISI  Underdog/Alicia Keys  Do It/Chloe x Halle  Slide/H.E.R. ft. YG  Eleven/Khalid ft. Summer Walker  Cuz I Love You/Lizzo  Blinding Lights/The Weeknd Öpüşme Kabini ve seksi yerli dizilerimiz
Netflix’in içerik baş sorumlusu Ted Sarandos, Vulture’a verdiği röportajda romantik komedi gençlik filmi olan Öpüşme Kabini’nin (The Kissing Booth) Amerika’da en çok izlenen yapımlardan olduğunu söylemişti. Netflix, izleyici sayısını çok nadir paylaştıği için bir veri yok ancak durumu IMDB ile karşılaştırmalı okuyunca Sarandos’un söylediğinin doğruluğu anlaşılıyor. Bu hafta işte bu filmin ikincisi yayınlandı ve bir kez daha En İyi 10 arasında yerini aldı. TATLI FİLM Eleştirmen notları ve site puanlamaları düşük olmasına rağmen izlenme ve popülerlik oranı çok yükseklerde olan bir film serisi bu. İzleyiciler arasındaki başarısının faktörlerinden en önemlisi orijinal romanın Wattpad’deki popülaritesi. Wattpad biliyorsunuz dünya genelindeki en büyük ve en popüler hikâye paylaşma, keşfetme ücretsiz platformu. Bu seri romanın yazarı Beth Reekles. Kendisi henüz 15 yaşındayken 2010 yılında Wattpad'de ‘Öpüşme Kabini'ni yayınlamış ve yaklaşık 20 milyon okumaya ulaşmıştı. Tatlı ve bir dereceye kadar türü açısından iyi yazılmış bir romandı. Netflix işte bu popüler romanı 2018’de filmleştirdi ve çok sevilince devamı geldi hatta üçüncü film için de anlaşma yapılmış durumda. The Kissing Booth 2 ilki kadar sevimli ve türünün hakkını veren bir film. Birincisinin bıraktığı yerden devam eden filmde imrendirici ilişkileri olan kankalar Elle ve Lee lisede son senelerinde iken, Noah üniversite için uzaklarda. Yeni dünya kurallarına uygun bu eski usul genç filmini izlemek bence çok keyifli. Tam anlamıyla 2020 yılının gençlik filmi. Üstelik pozitif ve akıllı mesajlar da içermekte. Sadece genç seyircinin değil, kafasını hafifletmek isteyen yetişkinler için de tatlı bir kaçamak filmi olabilir. ‘TUTKU VEREN’ GENÇ AKTÖRLER Peki bu iyi bir film mi? Hem evet hem hayır. Ve neden bu kadar sevildi bu film? Çünkü Jacob Elordi (Noah) parlatılan ‘seksilik’ sembolü olarak resmedildi ve kızlar buna bayıldı. Bu sembolizm öyle tuttu ki bundan iki sene önce film Netflixlendiği ilk gün, oyuncu sadece bir gecede dünya çapında üne kavuştu. Gençlerin seksi ve sevimli erkek, ulaşılması zor ama elde edilebilir erkek simgelerinden Noah Centineo isminin başı çektiği bu ‘tutku veren genç aktörler’ arasında Jacob Elordi de yerini almış oldu. Filmin sevilmesindeki diğer önemli faktör ise Elle karakterinin her yönüyle fazlasıyla otantik olması. Delikanlı ne kadar zenginse kız o kadar fakir, delikanlı ne kadar uzunsa kız o kadar kısa, delikanlı ne kadar seksiyse kız o kadar alelade. Yani sosyal statü farkının ilişkilerde yarattığı romans gerilim hattı bir kez daha ana kumandada. Bu minvalde Noah ve Elle aşkının imkansıza yakın bir şeyi başarmış olması ve birlikte oldukları sahnelerin seyircide Twilight hissi yaratması, filmin başarısındaki en mühim etkenler. GRİNİN ELLİ TONU YERLİ DİZİLER Bizde yaz dizisi adı altında üretilen vasat ama bir o kadar popülerleşen dizilerin denklemi de bu anlattıklarıma benzemekte ama büyük kalite farklarıyla. Amerikan yapımlarında ana hat bu zıtlık kalıplarıyla ilerlese de hikâyedeki genç kızın karakteri çok büyük denge ile yaratılmakta. Kız mutlaka eğitimli, kitap okumayı çok seven, herkes gibi giyinmek istemeyen, fazlasıyla özgün, hayata karşı derin bakış açıları taşıyan, müzik zevki yerinde, genel kültürlü oluyor. Bizim yapımlarda o-t-a-n-t-i-k ve karakter sahibi bir genç kadın karakter bulmak imkansız. Okuma provasında gibi oyunculuklarla, tutarsız yazılmış senaryo sayfaları eşliğinde kendilerini aptal durumuna sokmaya devam ediyorlar. Yerli dizilerdeki genç kadın karakterlerle yaratılmak istenen sakar ama sevimli hallerin fakir edebiyatı eşliğinde yutturulmaya çalışılması güldürücü. Onların bu edebiyata sığmayan eğitimsizlikleri, hayata karşı cahillikleri, genel kültürsüzlükleri çok sinir bozucu. Yaz dizisi rahatlığında başlayan, romantik komedi diye yutturulan ama aslında muhafazakar Grinin Elli Tonu olan diziler seyirciyi ama özellikle genç kadın seyirciyi tahrik etmek amacıyla erkek vücudunu kullanmayı sürdürmekte. Muhafazakâr dedim çünkü kimse sevişmiyor herkes birbirine bakıp iç çekiyor sadece. Kiralık Aşk ve onun formülünün uygulandığı Erkenci Kuş dizilerindeki Barış Arduç ve Can Yaman benzer görevleri üstlenmişlerdi. Yaman şimdilerde Bay Yanlış dizisi ile vücut şovu yaparak hayatını devam ettirmekte ve gene başroldeki şapşik kadın karakter ona bakıp iç geçirmekte. Seyirciye ‘tutku veren aktörler’ kulvarına Kerem Bürsin de Sen Çal Kapımı dizisiyle katıldı. Diyalogların ve senaryonun yerlerde süründüğü bu dizide kendisi haklı olarak çok başarısız gözüküyor ama asıl başrolündeki Hande Erçel’in uzun zamandır gördüğüm en kötü oyunculuğu sergilediğini eklemeden de duramayacağım. Şöyle toparlayayım; ama asıl Netflix yapımları gençlerimizi zehirlemeye devam ediyor. Öyle olsun madem. Bir Kadın Bir Zaman ‘ben’in biz olmuş hali
Kadir İNCESU Ortaokul ikinci sınıfta yazdığı, kovuşturmaya uğrayan şiirini başlangıç olarak alırsak Arife Kalender 50 yıldır yazıyor. Adını şiirleriyle duyurdu, şiir incelemeleri, denemeler, kent kitabı yazdı, Almancadan çeviriler yaptı. Beklenmedik bir anda öykü kitabı, çocuk kitapları yayınlandı. Yine beklenmedik bir anda da ilk romanı ‘Bir Kadın Bir Zaman’ Hayal Yayınları tarafından yayımlandı. Kalender ile ilk romanı üzerine konuştuk.  ►Romanınız, ‘Bir Kadın Bir Zaman’ için yaşamınızın çeşitli dönemlerinin yazıya bir şekilde -olması gerektiği kadar- yansıması diyebilir miyiz? Elbette… Edebiyatın ilk beslendiği yer yazarın yaşamıdır bence. Şiirlerimde olduğu kadar öykülerim ve romanımda da ‘ben olan’ ile, içselleştirdiğim ‘öteki ben’ler yer tutar. Bu nedenle kitap kapağında “Aynı toprakların üstünde adların ayrı olması ne fark eder? Elif, Asya, Bilge… Tümü bendeydiler, bendiler…” dedim. Ancak bir eseri birebir yazarın gerçeğine bağlamak doğru olmaz. MASALLARIN GERÇEK OLDUĞUNU ÖĞRENDİM  ► “Şiir, öykü gerçeğinin, yazanın gerçeğinden ayrı düşünülmesi bizde oldukça zor” diyen birisinin buna karşın yaşamından da yola çıkarak bir roman yazması, düşünceleri doğrultusunda ayakta durma savaşının bir parçası olarak adlandırılabilir mi? Romanın yer yer otobiyografik özellikler göstermesi zamanlar içinde bireyi gösterdiği kadar, içinde bulunduğu toplumun sosyo-ekonomik yapısını da yansıtır. ‘Bir Kadın Bir Zaman’da da Türkiye’nin 50-60 yıllık siyasal yapılanması, değişimleri, adım adım dönüşümleri var. Bu bağlamda romana direkt otobiyografik demek eksik olur.  ‘Bunları yaşadım’dan çok koşulların insanı nelere, nasıl yönlendirdiğinden söz edebiliriz. Korkularımızın kaynağı çocukluğumuz olduğuna göre; yanlış ve eksik eğitimlerin bizleri hangi uçurumlara sürüklediğini, ‘yüzme yönü’müzün sopalarla nasıl değiştirildiğini kurbağa örneğiyle sezdirmeye çalıştım. Öldürdüğümüz kaplumbağa ise sesini duyuramayan kadın cinayetlerini işaret eder… ‘Bir Kadın Bir Zaman’ ‘ben’in biz olmuş halidir ya da ‘bizdeki ben’… Bu yüzden kuytu, karanlık alanları özgürce anlatmayı denedim. Masalların gerçek olduğunu yıllar sonra öğrendim. Devlerin hayatımızla nasıl oynadığını, cinlerin bizi niye çarptığını da… Köyden kente, insandan insana göçtüm. Aşklar ki benden doğup benim denizime döküldüler.  ► Asya’nın yaşamının düş kırıklığıyla dolu olmasını nasıl yorumlamalıyız? Kadın çoğu yerde sunulu yaşama zorlanıyor. Çıkar yol koca ve baba. İkisinin de kendisini yok saydığını görünce öz gücüne kavuşuyor. Gerçek ‘ben’ e varıyor. Asya, çocukluğundan başlayarak görülen, söylenen gerçeğin ötesinde başka gerçeklerin olduğunu seziyor. İlk bölümlerde “Yüzme yönünü sopayla değiştirdiğim kurbağa yavrularından ne farkım var şimdi?” diye soruyor ya… Kadınların yaşam yönü de hâlâ sopalarla değiştiriliyor. Asya, zeki ve gören bir kız.  Kültür yığını ve yığın kültürü
Kültür, insanın ürettiği her şeyi kapsıyorsa, o hâlde hiçbir şey atılmamalı, üretilen her şey kültür nesnesi olarak kutuların, dolapların içinde saklanmalıydı. Kendi ürettiklerinin ürünü olan insanın ürünlerini ve dolayısıyla kendisini biriktirmesinden daha kültürel bir şey olamazdı elbet. İnsanlar kendilerini biriktirmek için arşivler, kütüphaneler, müzeler inşa ettiler. Biriktirilenler mevcut binaların içine sığmaz olunca, başka işlevler için kullanılan binalar boşaltılıp nesnelerin depolandığı kültür evlerine dönüştürüldü. Önceleri nesneler, çeşitli ölçütlere göre tasnif edilip ait oldukları kutulara, sonra da raflara yerleştiriliyordu. Baş edilmeyecek kadar çoğaldıklarında, binaların içindeki boşluklara gelişigüzel yığıldılar. Gündelik hayatın içinde dolaşıma giren ve hızla çıkan geçici nesneleri bile kültür ürünleri olarak saklamak zorunda hissediyorlardı. Binalara sığmayan nesne yığınlarının sokaklara taştıkları görüldü. Rüzgârlar, kaldırımlarda biriken nesneleri kentin boşluklarına sürüklediğinde, insanlar hareket edebilecekleri, kendilerini gerçekleştirecekleri hiçbir boşluğun kalmadığını fark ettiler. Nesneler, konut ve binaları, sokak ve meydanları tamamen kaplamıştı; yaşadıkları kenti terk etmek zorunda kaldılar. Şimdi surların dışından kente baktıklarında, devasa bir çöp yığını gibi kenti tümüyle kaplayan nesnelerden oluşmuş bir dağ görüyorlar. Calvino olsaydı, “Ersilia kenti hâlâ odur, kendileri ise bir hiç” derdi (Görünmez Kentler). Ürettiğimiz nesneler belleğimizin cisimleşmiş hâlleridir. Fakat insan çöp ile belleği ayırt edemiyor artık. Kültür nesnesi olarak biriktirdiği ne varsa hızla çöpe dönüşüyor, nesneleri ile birlikte kendisi de. Yarattığı, dolayısıyla kendini yarattığı, ama artık içine giremediği kültür yığınından kovulmuş hissediyor şimdi. Kentin içinde çöp yığınları gibi biriken kültür nesnelerini uzaktan seyretmek zorunda. Okunmamış kitapların, izlenmemiş filmlerin, gidilmemiş sergi ve müzelerin, kısacık ömründe altından kalkamayacağı çokluktaki belgelerin varlığı karşısında ezilip hiçleşti. Kentten kovuldu, ama doğaya da dönemiyor. Ürettiği nesnelerle doğadan kopan insan, nesnelerini terk edip doğaya dönmek istediğinde, kendi kültürünün bir karikatürüne dönüşüyor; komik bir öğeye. Böylelerine, popüler kültürde mandıra filozofu deniliyor. Ya da iktidarın, tarihin çöplüğünü eşeleyip kendi soyağacı kurmacasını inşa etmek üzere bulup çıkardığı nesnelerle sahne tasarımları yaratmasına ve bu sahne tasarımlarında ezilenlerin de kendilerine giydirilen komik kostümlerle yer almalarına katıla katıla gülebilirsiniz. Ama kahkahalarınız çok geçmeden çığlığa dönüşebilir. Sahnelenen oyunlara, nedense iktidarın en fazla ezdikleri severek ve inanarak katılıyor. İktidarın şiddetine maruz kalarak biçimlerini yitirenleri iktidar, komik de olsa bir biçime soktuğunda, iktidar biçimleri olarak sizi ezmeye kalkışacaklar ve komik olan, trajikomiğe dönüşecektir. Ve rahat koltuklarımızda gülerek izlediğimiz komedi, seyirci koltuklarına şiddet olarak geri döndüğünde artık pek gülecek halimiz kalmamıştır. Sanıldığının aksine, sanal ortamın içine tamamen gömülü olanlar Z kuşağı değildir; ezilenlerin kurmacayı gerçek gibi algıladıklarını daha önce TV dizilerinden biliyoruz. Z kuşağı online ile offline arasında geçiş yapabilirken, ezilenler iktidarın sahnelediği kurmacaların içine tamamen gömülmüşlerdir. Sinemanın kötü adamı Erol Taş, ezilenlerden az dayak yememişti. Ezilenler gerçek hedeflerini hep ıskalıyor. “İnsan kültür birikimini bir bütün olarak korur, hatta bu birikimin değeri baş döndürücü şekilde çoğalır. Ama insan, bu birikimden eylem ve kurtuluşunun ölçütünü çıkarma olanağını yitirir” (Agamben, İçeriksiz Adam, Monokl). Dağ gibi yükselen kültür yığınının içine giremediği için geçmiş ile bağlantısını koparan insan, iktidarın kendini meşrulaştırmak için tarihin çöplüğünden bulup çıkardığı nesnelerle tasarladığı sahneleri kendi gerçeği sanıyor. Geçmişi şimdiye ve geleceğe aktaramadığı için kültür, insanın özgürleşmesi önünde bir engele dönüştü. Surların dışındaki insan yığını, sırtı doğaya, yüzü kültür yığınına dönük öylece duruyor. Setin kenarında figüran olarak çağrılmayı bekliyor. Munzur Festivali pandemi nedeniyle bu yıl düzenlenmeyecek
Dersim Belediyesi ve Dersim Dernekler Federasyonu, Munzur Kültür ve Doğa Festivali’nin bu yıl Koronavirüs salgını nedeniyle yapılmayacağını duyurdu. Kurumlardan konuyla ilgili yapılan yazılı açıklamada, her yıl düzenlenen festivalin, bu yıl pandemi koşulları nedeniyle bir yıl sonra yapılacağı belirtildi. Açıklamada, şu ifadelere yer verildi: "Müzikten ekolojiye, felsefeden güzel sanatlara, tiyatrodan sinemaya, kadın atölyesinden çocuk atölyesine kadar birçok etkinlikle 20’nci Munzur Kültür ve Doğa Festivali’yle sizlerle buluşmayı planlıyorduk. "Yakın zamanda Munzur Özgür Aksın Meclisi bileşenleriyle yapılan toplantıda, ortaya çıkan eğilim doğrultusunda bu yıl dünyayı etkisi altına alan pandemi koşullarından kaynaklı, festivalimizi halk sağlığını gözettiğimiz ve yeni risklerin ortaya çıkmasını engellemek adına bir yıl sonra 20’nci yılın coşkusuyla gerçekleştireceğimizi ilan ediyoruz. Bu bağlamda festivalimiz bu sene zorunlu nedenlerden kaynaklı ertelense de Dersim’de planlanan yıkım projelerine karşı alanlarda olacağımızı belirtmek istiyoruz." Yonca Evcimik'ten sosyal medyaya sansür yasasına tepki
Şarkıcı Yonca Evcimik, sosyal medya hesabından dikkat çekici bir paylaşımda bulundu. Mecliste tatil öncesi gündeme getirilen ve saatler içerisinde yürürlülüğe sokulan sosyal medya yasası hakkında paylaşımda bulunan Evcimik, yasanın çıkış hızını eleştirdi. Kadıan yönelik şiddet eylemleri karşısında yasaların yetersiz kaldığını söyleyen ve uzun yıllardır hayvanlara uygulanan şiddet konusunda caydırıcı cezalar çıkarılmasını bekleyenlerin sesi olan Yonca Evcimik, tepkisini şu sözlerle dile getirdi: “Sosyal medya yasası çıkmış! Ne çabuk… Senelerdir yeni yasalar bekliyoruz, kadın için hayvanlar için…”  İnternet Ortamında Yapılan Yayınların Düzenlenmesi ve Bu Yayınlar Yoluyla İşlenen Suçlarla Mücadele Edilmesi Hakkında Kanunda Değişiklik Yapılmasına Dair Kanun Teklifi, TBMM Genel Kurulunda kabul edildi. Kanunla, İnternet Ortamında Yapılan Yayınların Düzenlenmesi ve Bu Yayınlar Yoluyla İşlenen Suçlarla Mücadele Edilmesi Hakkında Kanun'a "sosyal ağ sağlayıcı" şeklinde yeni bir tanımlama getiriliyor. Bu kapsamda kullanıcıların internet ortamında sosyal etkileşim amacıyla metin, görüntü, ses, konum gibi içerikleri oluşturmalarına, görüntülemelerine veya paylaşmalarına imkan sağlayan gerçek veya tüzel kişiler, sosyal ağ sağlayıcı olarak tanımlanacak. Google, Turhan Selçuk'u doodle yaptı
Ünlü karikatürist Turhan Selçuk doğum günü nedeniyle, Google'da Doodle oldu. Özellikle yarattığı Abdülcanbaz dizisi ile tanınan Turhan Selçuk, Türkiye'de Karikatürcüler Derneği'nin de kurucuları arasında yer alıyor. Google hazırladığı özel Doodlelar ile sanatçıları, bilim insanlarını ve siyasi kişileri anıyor. TURHAN SELÇUK KİMDİR? Turhan Selçuk 30 Temmuz 1922’de Milasta doğdu. Türkiye’de Semih Balcıoğlu ve Ferit Öngören ile beraber Karikatürcüler Derneği’nin kurucularından oldu. İlk karikatürleri 1941’de Adana’da yayınlanan Türk Sözü gazetesi ile İstanbul’da yayınlanan Kırmızı ve Beyaz, Şut spor dergilerinde yayınlandı. İlk olarak 1943’te Akbaba’da çalışmaya başlayan sanatçı, 1948’de Tasvir gazetesinde karikatürcü ve ressam olarak çalıştı. Selçuk daha sonra Refik Halit Karay’ın çıkardığı Aydede’de baş çizer oldu. Yeni İstanbul, Yeni Gazete, Akşam, Milliyet, Cumhuriyet gazetelerinde Akis, Yön, Devrim, Toplum dergilerinde çizdi. Kardeşi İlhan Selçuk’la birlikte 41 Buçuk (1952), Karikatür (1953) ve Dolmuş (1956) mizah dergilerini çıkardı. 1957’de Milliyet gazetesinde çizmeye başladığı Abdülcanbaz dizisi ile tanınan sanatçının bu karakteri tiyatro ve sinemada da canlandırıldı. Ayrıca Abdülcanbaz 1991 yılında PTT tarafından bir posta pulu üzerinde resmedildi. Türkiye ve Avrupa’da birçok müzede karikatürleri sergilenen sanatçının “İnsan Hakları” konulu karikatür sergisi Avrupa Konseyi’nin önerisiyle ilk kez Strazburg'da açıldı ve dünyanın birçok ülkesinde sergilendi (1992-1997). “Barış ve Kitap” konulu karikatürü 1992’de Avrupa Konseyi’nin başlattığı kitap okuma kampanyasının afiş ve logolarında kullanıldı. Çizer Turhan Selçuk, en son Cumhuriyet gazetesinde çizmekteydi. İstanbul’da karın içindeki aort damarının yırtılması nedeniyle ameliyat oldu. Bu ameliyat sonrasında yoğun bakıma kaldırılan Selçuk, 11 Mart 2010 tarihinde İstanbul’da yaşamını yitirdi. Selçuk anısına, “Uluslararası Turhan Selçuk Karikatür Yarışması” adı altında her yıl düzenli olarak ödüller verilmektedir Aşkın büyüsü sinemanın büyüsüne karışınca
Banu Bozdemir Öncelikle sinema salonlarında film izlemeyi çok özlediğimi söylemek istiyorum. Filmlerin ana mekânları sinemalardır. Ama bu bir bölümü açık havada bir bölümü çevrimiçi gerçekleştirilen festivalden de memnunuz. Sonuçta izlemediğimiz ve merak ettiğimiz filmlerle buluştuk. 39. İstanbul Film Festivali Ulusal Yarışma ve Ulusal Kısa Film Yarışması on günlük bir gösterimden sonra sonuçlandı. Ulusal yarışma filmleri sonuçları bazen şaşırtıcı oluyor, yani seyirci, sinema yazarları ve jüri kafası genelde pek aynı noktada buluşmuyor. En son bunun üst uyuşmamazlık sınırını 56. Antalya Film Festivali’nde yaşamıştık. Jüri neredeyse başka hiçbir festivalde karşımıza çıkmayan ‘Bozkır’ filmini ödüllere boğmuştu. Benim de içinde olduğum SİYAD jürisi Ümit Ünal’ın Aşk, Büyü, Vs. filmine en iyi film ödülü vermişti. O yüzden İstanbul Film Festival’inde en iyi film ödülü kazanan Ümit Ünal için ayrıca mutlu oldum. Çünkü ulusal yarışmalarda çoğu zaman hakkının yendiğini düşünüyordum. Ama demek ki bu kez sıcak, sade ve aynı zamanda akıcı bir hikâye anlatımıyla kimsenin kayıtsız kalamayacağı bir filme imza atmış! Kadın hikâyesi olması ayrıca takdire şayan!  Jüri yine doğru bir kararla sektörel olarak çok tanıdık olduğumuz ve ilk yönetmenlik denemesiyle çıtayı hayli yükselten Ercan Kesal’a ‘Nasipse Adayız’ filmiyle en iyi yönetmen ödülü verdi. Kesal, gerçekten de jilet gibi bir senaryoyu şaryo gibi akıcı bir gözle önümüze sermeyi başarmış. Nasipse Adayız ayrıca FIPRESCI jürisinden en iyi film ödülü kazanarak iyi bir film olduğunu da tescilledi!  SİNEMA HAYATA OTURMAMIŞ BÜYÜK LAFLARI KALDIRMIYOR  Filmleri izlerken takıldığım noktalardan biri de umutsuz ev kadınları gibi umutsuz, şair ve yazarlıkla şansını deneyen ve onun yaratım sancılarını hem hayat hem de birlikte olduğu kadın üzerinde bir tahakküm aracı olarak gören erkek karakterlerin çoğunlukta olması ve yönetmenlerin bu karakterleri bir şekilde sevmesiydi. Sinema hayata ve karaktere oturmamış büyük lafları kaldırmıyor, hatta itici kılıyor. Baktığımızda Ercan Kesal da bir erkek karakterin peşine takıyor kamerasını ama karakterini öyle doğal hayatın içinden, çoğu zaman ironik olarak karşımıza getiriyor ki karakterin ahrazlarını görmüyoruz bile. Kesal çok başarılı bir oyunculuk sergilemesine rağmen yönetmen kimliğiyle ödül kazandı. En iyi Erkek Oyuncu ise ‘Körleşme’de kör bir adamı bize yaşatan Fatih Al’ın oldu ki sonuna kadar hak edilmiş bir ödül olduğunu söylemek mümkün.  ‘Aşk, Büyü, Vs.’de En iyi kadın oyuncu ödülünü kazanan Ece Dizdar ve Selen Uçer ise iki zıt karakteri birbirine o kadar güzel doluyorlar ki, oradan tek vücut bir ödülün çıkması kaçınılmaz.  Yarışmada konuşulan filmlerden biri de Orçun Behram imzalı ‘Bina’ filmiydi. Jüriden en iyi jüri ödülü kazanan film tür filmine yakın, atmosfer, ses tasarımı ve hikâyesiyle dikkat çeken distopik bir filmdi. Jürinin bu filme tepkisiz kalmaması da ayrıca memnunluk verici. Film ayrıca en iyi ilk film ödülünün de sahibi oldu. ‘AŞK, BÜYÜ, VS.’, KADIN HİKÂYESİYLE BİR KAZANIM  Ümit Ünal’ın ‘Aşk, Büyü, Vs.’ filmi şu açıdan da önem kazanıyor ki, Netflix sansürünün konuşulduğu, İstanbul Sözleşmesi’nin ısrarla görmezden gelindiği ve sinemamızda kadın hikâyesinin parmakla sayılacak kadar az olduğu günümüzde bir kazanım, bir sahiplenme içeriyor ki daha fazla yönetmenimizden kadın karakterleri çalışmasını, onları ön plana çıkarmasını bekliyoruz. Faysal Soysal imzalı ‘Ceviz Ağacı’ filmi de gündeme çok denk düşüyor ama Soysal kadın karakteri, kendi ayakları üzerinde durmak istediği için cezalandırıcı, yok edici bir yöntem seçiyor ki, günümüzde en fazla uzak durulması gereken bu tarz yönlendirmeler olmalı. Talihsiz bir senaryo algısı diyelim…  Filmlerin çoğunda ortaya çıkan bir diğer sorun ise hikâye ilerletememe sorunu. Kısa film olacakken uzatılmış, tekrarlı anlatımıyla ilerlemeyen, kendisini de seyirciyi de bir noktada sıkıştıran filmler. Çoğu zaman çıkış fikrinde kalmış, kötü diyaloglarla iyice sündürülmüş filmler çeken için de izleyen için de zaman kaybı gibi duruyor. Uzun metrajların önünde izlenilen kısa metrajlı filmlerde de pek iç açıcı örnekler göremedik ne yazık… Kısa filmin atmosferi her şeyi kaldırabilir yöntemi yönetmenler tarafından biraz yanlış anlaşılmış gibi. Senaryoyu, görüntüleri ve gizemi bu kadar zorlamaya gerek yok. Bu bölümün kazananı Arda Çiltepe imzalı ‘Siyah Güneş’.  39. İstanbul Film Festivali’nin bütününde çok iyi filmler izleyemesek de kurtarıcı filmler jürinin de isabetli kararıyla ödüller kazandı. Bir an önce sinema salonlarına dönmek dileğiyle… *** 39. İSTANBUL FİLM FESTİVALİ ÖDÜLLERİ Ulusal Yarışma  ♦ Altın Lale En İyi Film Aşk, Büyü vs. / Ümit Ünal  ♦ Onat Kutlar anısına Jüri Özel Ödülü Bina / Orçun Behram  ♦ En İyi Yönetmen Ercan Kesal (Nasipse Adayız)  ♦ En İyi Senaryo Ödülü Ümit Ünal (Aşk, Büyü vs.)  ♦ En İyi Kadın Oyuncu Ödülü Selen Uçer &, Ece Dizdar (Aşk, Büyü vs.)  ♦ En İyi Erkek Oyuncu Ödülü Fatih Al (Körleşme)  ♦ En İyi Görüntü Yönetmeni Ödülü – Engin Özkaya (Bina)  ♦ En İyi Kurgu Ödülü Ali Aga (Nasipse Adayız)  ♦ En İyi Özgün Müzik Ödülü Can Demirci (Bina) Seyfi Teoman En İyi İlk Film Ödülü  ♦ En İyi İlk Film Bina/Orçun Behram  Ulusal Kısa Film Yarışması  ♦ En İyi Kısa Film Siyah Güneş/Arda Çiltepe Mansiyon–Ahtapot/Engin Erden  FIPRESCI Ödülleri  ♦ FIPRESCI Ödülü Ulusal Yarışma Nasipse Adayız/Ercan Kesal İnsan sevinmez mi?
“Ve o çanları ağır ağır çalan/ şu sarmalanmış tekdüzeliğin içinde/yüreğine insanın bir taş yuvarlanmasından/bir çan, bir ihtişam duyar ya/onlar erkek de değillerdir kadın da/ (…) ve krallarıdır çanları ağır ağır çalan” der Poe, ölümünden bir yıl sonra, 1849 yılında yayımlanan ‘Çanlar’ şiirinde… Önce mutluluk içinde duyduğumuz gümüş çanlardır onlar. Altın çanlar, pirinç çanlar birbirini kovalar. Demir çanları duyduğumuzda ise atmosfer kararır, kara bulutlar kaplar her yanı. Yaratıkların yönettiği dünyada nefessiz kalırız öylece. Fazıl Say’ın ilk defa 2014 yılında Lübeck’te Dünya prömiyerini yaptığı vurmalı piyano, vurmalı çalgılar ve koro için ‘Çanlar’ kantatını ilk defa dinlediğimde, başlangıçta notalara hakim olan yaşam sevinci ve coşku ikliminin giderek karabasana dönüştüğü günleri duyumsamıştım. Aynı zamanda zalim buyurganların vermiş olduğu kederin zaman zaman bizi nasıl da gerçekliğin dışına savurduğunu keşfetmiştim. Kesif bir karanlıkta feryadlarımızın birleştiği o ara noktada öylece kalakalıyorduk. Evvelki gece sosyal medya yasası jet hızıyla Meclisten geçerken aklıma ilkin Fazıl’ın ‘Çanlar’ının gelmesinin bir anlamı olmalı! Biraz da zihnimde kalan ezgi Fazıl’ı ilk nerede gördüğümle birleşiyor. Çünkü anlar geliyor aklıma. Pavesse der ya… Geçmişi değil, anları hatırlarız diye. Yine ülkede alacalı zamanlar. 90’lı yılların başı olmalı. ABC Kitabevini Ahmet Amca (Say) işletiyor. Ankara’da okuyan yazan herkesin sık uğrak yer ABC Kitabevi. Hatta Perşembe söyleşilerinde yalnız edebiyatçılar değil farklı sanat disiplinlerinden isimler buluşuyor. Ahmet Amcalar, aile dostumuz. Sık sık Fazıl’ın adı geçiyor. Fazıl, o sırada Almanya’da, bir ailenin yanında kalıyor. Fotoğraflarını gösteriyorlar. Bir Ankara’ya geldiğinde ise babamla şiir ve müzik üzerine derin bir sohbetteler… Küçüğüm henüz. Ya da o yıllarda yaş farkı kocaman gelir insana. Fazıl, Ahmet Amca’dan dolayı hem çok uzak hem çok yakın ağabey gibi. Sivas sonrasında yaptığı Metin Altıok Oratoryosu’yla; Behçet Aysan, Metin Altıok ve Aziz Nesin’in şiirlerinden oluşan oda operası Ses’le, ayrıca iki şairin şiirlerinden yapmış olduğu bestelerle bir hat kuruldu aramızda. Ses’i ilk defa onun evinde dinlediğim anları unutmama imkân yok. Belki de hayatta verilmiş en güzel hediyeydi bana. Kederle sevincin bir sarkaç gibi gidip geldiği dakikalar. Bu senenin başında Fazıl Say, Beethoven’ın 250’nci doğum yılı anısına onun sonsuz derinlikteki 32 sonatını yeniden yorumladı. Bu cümleyi yazmak ne kadar kolay. Oysa onun bütün sonatlarının içinden geçerek, müziğini duyumsayarak, çağlar arasında bir köprü işlevini görmek, zor olan. Dahası sonsuz derinlikteki ezgilerin içinden geçerken bambaşka bir dönemden bakmayı başarabilmek. Her anında, Beethoven’ın yaratılarıyla bütünleşebilmek. Bitmedi! Akademik anlamda da bundan sonraki nesillere, 21’inci yy’dan bir selam çakmak. İşte bunu yapmış Fazıl Say. Peter Ustiov’un ‘Onuncu Senfoni’ diye çok sevdiğim bir oyunu vardır. Bir müzik eleştirmeni ile opera sanatçısının evinde geçer. Kapı çalar, iki yüz yıl sonra Beethoven eve dalar. Karnı açtır. Mutfağa gider, gelir, kulağı duymadığı için doktor çağrılır, bir kulaklık takılır, kendini iyi hissettiği için evden kaçar, Londra sokaklarında kaybolur, tekrar bulunur. Velhasıl, Beethoven tekrar kendi dönemine dönerken aslında deyim yerindeyse modası hiç geçmemiş ezgilerin yaratıcısı olduğunu bir kere daha gösterir bize. Fazıl Say’ın yorumunda Beethoven’ın yaratıcı gücünü bir kere daha yine Fazılca ve dehaca kullanmasına şahit olurken adeta Beethoven’ın Ustinov’un oyunundan fırlamış gibi yanıma oturduğu sanrısına kapılıyorum. Dahası Fazıl Say’ın Beethoven Piyano Sonatları projesi Opus Klassık 2020 Ödüllerinde iki kategoride aday gösterilmiş. Ahlaksız ticaretin, ilkesiz siyasetin, niteliksiz eğitimin, emeksiz zenginliğin, vicdansız hazzın, insaniyetsiz bilimin, gösterişe dayalı ibadetin, kanunsuz adaletin olduğu yerde insanlar duyarsızlaşır. Kibir ve kıskançlık en kullanışlı sözcükler halini alır. Böyle bir dönemden sanat adamları da payını alır. Başarıyı hakir görmek sıradanlaşır. Oysa Fazıl, çok önemli bir ödüle aday. İnsan sevinmez mi? Daha ne olsun? 39. İstanbul Film Festivali'nde ödüller sahiplerini buldu
İstanbul Kültür Sanat Vakfı (İKSV) tarafından düzenlenen 39. İstanbul Film Festivali'nin Ulusal Yarışma ve Ulusal Kısa Film Yarışması ödülleri, düzenlenen törenle sahiplerini buldu. Toplamda 11 uzun, 12 kısa metraj filmin yarıştığı festivalin ödül töreni Sabancı Üniversitesi Sakıp Sabancı Müzesi'nde (SSM) yapıldı. Yönetmen ve senarist Mahmut Fazıl Coşkun başkanlığında toplanan jüri üyeleri Sevil Demirci, Berk Hakman, Deniz Eyüboğlu Aydın ile Hakan Bıçakçı, 9 dalda ödül için değerlendirme yaptı. EN İYİ YÖNETMEN ÖDÜLÜ ERCAN KESAL'A VERİLDİ Ulusal Yarışma'da en iyi filme verilen "Altın Lale Ödülü" için, Ümit Ünal'ın yönettiği "Aşk, Büyü vs." kazanırken, ödülü Jüri Başkanı Mahmut Fazıl Coşkun takdim etti. Onat Kutlar anısına verilen "Jüri Özel Ödülü"nü "Bina" ile Orçun Behram, "En İyi Yönetmen Ödülü"nü de "Nasipse Adayız" filmiyle Ercan Kesal aldı. Törende "En İyi Kadın Oyuncu Ödülü"nü, "Aşk, Büyü vs." filmindeki rolleriyle kazanan Selen Uçer ve Ece Dizdar'a, "En İyi Erkek Oyuncu Ödülü" "Körleşme" filmindeki rolüyle Fatih Al'a verildi. Ayrıca, Ümit Ünal "Aşk, Büyü vs." filmiyle "En İyi Senaryo Ödülü"nün, Engin Özkaya "Bina" filmiyle "En İyi Görüntü Yönetmeni Ödülü"nün, Ali Aga "Nasipse Adayız" filmiyle "En İyi Kurgu Ödülü"nün, Can Demirci ise "Bina" filmiyle "En İyi Özgün Müzik Ödülü"nün sahibi oldu.  ULUSAL KISA FİLM YARIŞMASI İstanbul Film Festivali'nin kısa film yapımını özendirmek, bu alanda gelişimi desteklemek ve nitelikli filmleri izleyiciyle buluşturmak amacıyla başlattığı Ulusal Kısa Film Yarışması'nda "En İyi Kısa Film Ödülü"nü Arda Çiltepe'nin "Siyah Güneş" adlı filmi kazanırken, "Mansiyon Ödülü"ne Ergin Erden'in "Ahtapot" filmi layık görüldü. Festivalde ayrıca 2013'te hayatını kaybeden yönetmen ve yapımcı Seyfi Teoman anısına verilen "Seyfi Teoman En İyi İlk Film Ödülü"nü "Bina" filminin yönetmeni Orçun Behram kazandı. FIPRESCI Ödülü ise Ulusal Yarışma'da Ercan Kesal’ın yönettiği Nasipse Adayız filmine verildi. Festivalin belgesel sinemayı ve sinemacıları desteklemek amacıyla başlattığı, bu yıl 11 filmin yer alacağı Ulusal Belgesel Yarışması 9-20 Ekim'de gerçekleştirilecek. "İYİ Kİ YAPMIŞIM" BELGESELİNİN DÜNYA PRÖMİYERİ GERÇEKLEŞTİRİLDİ Selçuk Metin'in yönettiği, kendi anlatımı ve yakınlarının tanıklıklarıyla Metin Akpınar'ın yaşamını konu edinen "İyi ki Yapmışım" belgeselinin dünya prömiyeri, Akpınar’ın da katılımıyla ödül töreninin ardından yapıldı. Gösterime Metin Akpınar’ın yanı sıra yönetmen Selçuk Metin, filmin senaryosunu kaleme alan Zeynep Miraç, görüntü yönetmeni Uğur İçbak, filmin müziklerini besteleyen Murat Evgin de katıldı. "İyi ki Yapmışım", ekim ayındaki festival programında "Ulusal Belgesel Yarışması" bölümünde yarışma dışı yer alarak izleyicilerle buluşacak. (AA) Banksy’nin üç parçalı tablosu, açık artırmada 2,2 milyon sterline satıldı
Psikiyatri benim için müzik demek
Gizem ERTÜRK Klasik Batı müziğinden, caz ezgilerine, Türk sanat müziği tınılarından rock sound’una her biri birbirinden farklı tarzlardaki bestelerini bir araya getirdiği ilk albümü ‘Olmasın Böyle’ ile dinleyiciyle buluşan Buğra Kertmen; dinleyicisine çok katmanlı, demlenmiş ve doyurucu bir dinleti sunuyor. Kertmen ile albümünü ve müzik serüvenini konuştuk.  ► Müziğe dair ilk anınızı hatırlıyor musunuz? İlk anı deyince çok geçmişe gittim şimdi, aklıma gelen ilk anı 4-5 yaşlarında kanepenin üstünde zıplayarak Barış Manço’nun ‘Karasevda’ şarkısını söylediğim an diyebilirim. Müziği ne kadar çok seveceğimi anladığım bir andı, elektro gitar sesini de… ► Müzisyen bir babanın oğlusunuz… Bu anlamda bu durum sizi nasıl etkiledi? Tabii ki müzik adına şanslı olduğum bir durum, ister istemez ilk kulak eğitimimi evde tamamlamış oldum. Alaylı müzisyen sayılırım bir bakıma. Babam aynı zamanda mühendistir. Müziğe olan ilgimi bilir ve beni hep desteklemiştir.  ► Doktor olma fikri nasıl doğdu? Ailenizin yönlendirmesi mi yoksa kendi tercihiniz miydi? Ailem meslek seçimi konusunda zorlaması olduğunu söyleyemem. Benim kararımdı.  ► Ülkemizde genelde aileler önce bir mesleğin olsun der ve sanatı hobi gibi görür… Böyle bir zorunluluk muydu tıp fakültesi yoksa severek mi okudunuz? Konservatuara gitmek istiyordum gençliğimde, kararım bu yöndeydi ama beni konservatuardan vazgeçiren asıl hikâye konuştuğum bazı müzisyenlerdi, işin gerçekten içinde olan sanat insanları… Müziği gerçekten seviyorsan, istediğin müziği yapmak istiyorsan müzisyen olma dediler, gayet samimi bir şekilde. Ve müziği sevdiğim için müzisyen olamadım… Keşke sanat daha çok değer görseydi, müzisyenlerimiz küsmeseydi de ben de bu hikâyeyi dinlemek zorunda kalmasaydım. İnsan psikolojisine meraklı biri olarak müzik dışında en çok istediğim meslek doktorluktu ve bunun en büyük sebebi psikiyatri dalı olmuştur. Psikiyatrist olmak için doktor oldum yani. Psikiyatri benim için aynı zamanda müzik demekti, birbirlerine çok yakınlar. Ayrıca konservatuar bizim dersliklerimize yakındı, ders aralarında ve bazı boş zamanlarda piyano odasına kapatırdım kendimi, müzik öğrencilerinin arasına karışıp müzik yapardık.  ► Albümde birbirinden farklı tür ve tarzların etkisi var. Bu çeşitliliği neye borçlusunuz? Evet, oldukça karma bir albüm oldu. Dinlenilen farklı tarzların etkisi, o anki ruh halini daha fazla yansıtma çabası, revize ettiğim babama ait bazı şarkılar ve şarkıları besteleme tarzı diyebiliriz. Beste yaparken 2 ana enstrüman kullanıyorum; bazı şarkıları piyanoda, bazı şarkıları gitarda besteliyorum. Piyano ve gitarda yapılan bestelerin ruhları farklı bana göre, enstrümanlar arasında benzerlikler kadar zıtlıklar da var. Genel olarak söylüyorum; her müzik tarzı güzeldir, yeter ki emek verilsin.  ŞARKI SÖYLEMEYİ HEP YENİDEN ÖĞRENİYORUM  ► Değişik bir vokal tarzınız var. Şarkı söyleme tekniğini nasıl geliştirdiniz? Vokalle ilgili özel bir eğitim almadım aslında, direkt hissettiğim gibi söylemeye çalışıyorum. Konuşmayı ilk kez öğrenir gibi, her seferinde şarkı söylemeyi öğreniyorum en baştan, tekrardan ve tekrardan.  ► Pandemi dönemini nasıl geçirdiniz? Bir doktor olarak bulunduğunuz bölgede salgının etkileri nasıldı? Pandemi süreci tabii ki bitmiş değil ama bazı sancılı günleri geride bıraktık ülke olarak, umarım. Bu süreçte sağlık personelleri olarak üstümüze düşen vazifeyi yerine getirmeye çalıştık. Çalıştığım bölgede çok fazla olmasa da vaka artışları görüldü, ilçe bir süre karantinaya da alınmıştı. Neyse ki fazla artış olmadı, salgın genel olarak kontrol altındaydı diyebilirim. Hekim olarak risk altında olmamız doğal. 72. Emmy Ödülleri adayları açıklandı
Bu yıl 72. kez dağıtılacak olan “Televizyon dünyasının Oscar’ı” olarak da nitelendiren Emmy Ödülleri, adayları açıklandı. Netflix toplam 160 adaylıkla HBO’yu geride bırakırken, en çok adaylık alan yapım 26 adaylıkla “Watchmen” oldu. Televizyon Sanatları ve Bilimleri Akademisi tarafından alınan yeni kararlar kapsamında, bu yıl Emmy Ödülleri tarihinde ilk kez En İyi Drama Dizisi ve En İyi Komedi Dizisi kategorilerinde en az sekiz dizinin aday olacağı bir sistem uygulandı. Diğer kategorilerde ise aday sayısının değerlendirmeye alınan yapımlara göre değişeceği açıklandı. Netflix, 160 adaylıkla HBO’yu geride bıraktı Netflix, HBO’yu geride bırakarak son yıllarda yaşanan zirve yarışında bir adım öne çıktı. Toplam 160 adaylıkla bir rekora imza attı. HBO’nun bu yılki toplam adaylık sayısı ise 107 oldu. Ancak en çok adaylık alan yapım 26 adaylıkla HBO yapımı “Watchmen” oldu. 72’nci Emmy Ödülleri adayları şöyle: En İyi Drama Dizisi Better Call Saul (AMC) The Crown (Netflix) The Handmaid’s Tale (Hulu) Killing Eve (AMC) The Mandalorian (Disney+) Ozark (Netflix) Stranger Things (Netflix) Succession (HBO) En İyi Komedi Dizisi Curb Your Enthusiasm (HBO) Dead to Me (Netflix) The Good Place (NBC) Insecure (HBO) The Kominsky Method (Netflix) The Marvelous Mrs. Maisel (Prime Video) Schitt’s Creek (Pop TV) What We Do in the Shadows (FX) En İyi Mini Dizi Little Fires Everywhere (Hulu) Mrs. America (Hulu) Unbelievable (Netflix) Unorthodox (Netflix) Watchmen (HBO) En İyi Kadın Oyuncu – Drama Jennifer Aniston – The Morning Show Olivia Colman – The Crown Jodie Comer – Killing Eve Laura Linney – Ozark Sandra Oh – Killing Eve Zendaya – Euphoria En İyi Erkek Oyuncu – Drama Jason Bateman – Ozark Sterling K. Brown – This Is Us Steve Carell – The Morning Show Brian Cox – Succession Billy Porter – Pose Jeremy Strong – Succession En İyi Kadın Oyuncu – Mini Dizi/TV Filmi Cate Blanchett – Mrs. America Regina King, Watchmen Octavia Spencer, Self Made: Inspired by the Life of Madam C.J. Walker Shira Haas – Unorthodox Kerry Washington – Little Fires Everywhere En İyi Erkek Oyuncu – Mini Dizi/TV Filmi Hugh Jackman – Bad Education Jeremy Irons – Watchmen Paul Mescal – Normal People Jeremy Pope – Hollywood Mark Ruffalo – I Know This Much Is True En İyi Kadın Oyuncu – Komedi Tracee Ellis Ross – Black-ish Christina Applegate – Dead to Me Rachel Brosnahan – The Marvelous Mrs. Maisel Linda Cardellini- Dead to Me Catherine O’Hara- Schitt’s Creek Issa Rae – Insecure En İyi Erkek Oyuncu – Komedi Ted Danson – The Good Place Michael Douglas – The Kominsky Method Eugene Levy – Schitt’s Creek Ramy Youssef – Ramy Anthony Anderson – Black-ish Don Cheadle – Black Monday En İyi Yardımcı Kadın Oyuncu – Drama Laura Dern – Big Little Lies Meryl Streep – Big Little Lies Helena Bonham Carter – The Crown Samira Wiley – The Handmaid’s Tale Fiona Shaw – Killing Eve Julia Garner – Ozark Sarah Snook – Succession Thandie Newton – Westworld En İyi Yardımcı Erkek Oyuncu – Drama Giancarlo Esposito – Better Call Saul Bradley Whitford – The Handmaid’s Tale Billy Crudup – The Morning Show Mark Duplass – The Morning Show Nicholas Braun – Succession Kieran Culkin – Succession Matthew Macfadyen – Succession Jeffrey Wright – Westworld En İyi Yardımcı Kadın Oyuncu – Komedi Betty Gilpin – GLOW D’Arcy Carden – The Good Place Yvonne Orji – Insecure Alex Borstein – The Marvelous Mrs. Maisel Marin Hinkle – The Marvelous Mrs. Maisel Kate McKinnon – Saturday Night Live Cecily Strong – Saturday Night Live Annie Murphy – Schitt’s Creek En İyi Yardımcı Kadın Oyuncu – Mini Dizi/TV Filmi Holland Taylor – Hollywood Uzo Aduba – Mrs. America Margo Martindale – Mrs. America Tracey Ullman – Mrs. America Toni Collette – Unbelievable Jean Smart – Watchmen En İyi Yardımcı Erkek Oyuncu – Mini Dizi/TV Filmi Dylan McDermott – Hollywood Jim Parsons – Hollywood Titus Burgess – Unbreakable Kimmy Schmidt: Kimmy vs. the Reverend Yahya Abdul-Mateen II – Watchmen Jovan Adepo – Watchmen Louis Gossett Jr. – Watchmen En İyi TV Filmi American Son Bad Education Dolly Parton’s Heartstrings: These Old Bones El Camino: A Breaking Bad Movie Unbreakable Kimmy Schmidt: Kimmy vs. Reverend Yaz rehaveti...
Bu hafta, biraz yaz rehavetiyle yazıyorum. Geçen hafta da yollarda olduğum için yazamamıştım. Tatilde Murakami’nin ‘1Q84’ ve Duras’ın ‘Pasifik’e Karşı Bir Bent’ romanlarını okudum. Murakami’den çok Duras’ın romanı beni içine çekti. Sonra, Paul Feyerabend’in otobiyografisi elime geçti. Bazıları gibi otobiyografi meraklısı değilim, ama ne yalan söyleyeyim içine çekti beni anlattığı hikâye. Kitabın adı ‘Vakit Öldürmek.’ Paul Feyerabend’i ilk okuduğumda üniversitede öğrenciydim ve akıl ile ilgili yazdığı kitap ufkumu açmıştı, uzun süre elimden düşmemişti. Şimdi onun oto-biyografisini okurken, öğrencilik yıllarıma geri dönmüştüm sanki, Beyazıt’ta Çorlulu Ali Paşa Medresesi’nde oturmuş dünyayı gözümde yeniden şekillendirmeye çalıştığım yıllara... ‘Vakit Öldürmek’te Feyerabend, hayatının son dönemlerini anlatırken şöyle yazmış: “Eskiden olduğumdan biraz daha zekiyim; birkaç numara öğ¬rendim, duygusal açıdan daha dengeliyim (gerçi bu denge hâlâ arzu edilecek çok şeye yer bırakıyor); kısacası hayata atılmak için on yıl öncesinden daha iyi bir durumdayım; fakat, iki eksik bir fazla, işin sonuna geldim. Beş yıl, şansım varsa belki on yıl. Bu bana engel olmuyor. Peki neden? Sonsuza dek yaşamak is¬teyeceğimden değil, yazılmadan kalacak olan önemli kitap ve ma¬kaleler yüzünden hele hiç değil, ancak Grazia’yla birlikte yaş¬lanmak istiyorum, çünkü bugün gençlik dolu yüzünü sevdiğim gibi o yaşlı ve kırışmış yüzünü de sevmek istiyorum, çünkü onunla gülüp onunla ağlamak istiyorum. Hayatımın geri kalan kısmı hak¬kında düşündüğümde dikkat çekmek için bağıran bu düşünceler bana sonuçta güçlü eğilimlerin olduğunu, bunların yalnızlık ya da entelektüel başarı gibi soyut şeylerle ilgili değil, canlı bir insanla ilgili olduğunu ve birini sevmenin ne demek olduğunu öğrendiğimi bana açıkça gösterdi.” Artık ölümüne yaklaşmış birinin, bir filozofun, yazacağı ya da okuyacağı kitap ya da makaleleri, entelektüel başarıları ve hazları değil de, eşi Grazia ile daha uzun yaşamayı arzulaması ve sevmeyi daha yeni öğrendiğini söylemesi... Grazia ile 1989’da evlenmiş Feyerabend, 1994’te de 70 yaşındayken hayata gözlerini yummuş. Kitap yazmak, buluşlar yapmak, sonsuzlukta yer almaktan ziyade, bir insanı sevebilmeyi öğrenme arzusu... Sevmek gerçekten de öğrenilen bir şey mi? Sanırım öyle. Sevebiliriz her şeyi ama bu sevmeyi bildiğimiz anlamına gelmiyor. Sevmeyi, kitaplardan da öğrenemeyiz, Feyerabend’in başına geldiği gibi deneyimleyerek, içe bakışımızı güçlendirerek... Feyerabend’e göre Batı’nın bireyselliğe ağırlık veren kültürü, sevmeyi engelleyen kurşun geçirmez camlarla kuşatıyordu insanları. Belki burada nasıl bir bireysellik diye sormalı belki de, kendisinin ‘Akla Veda’ kitabında aklı çoklu halleriyle ele alması gibi. Çocukluğundan itibaren anne babasını dahi kendisinden uzak tuttuğunu, babası ölüm döşeğindeyken ziyaretine bile gitmediğini yazmış. Grazia ile tanışana kadar kimseyi içine almamış bir filozof. Feyerabend, kendisindeki pek çok değişimin kaynağının kadınlar olduğunu da belirtiyor, düşünceyle duygu, bilgiyle kurmaca, ciddi ve daha ağır meseleler arasındaki sınırların belirsizleştiği başka bir evrene onlar sayesinde ayak bastığını... Belirsizliklerin o tekinsizliğini ve ürkütücülüğünü göze almadan, birisini zaten nasıl sevebiliriz ki?.. Belki de sevmeyi öğrenmenin aşamaları arasında yer alabilir, belirsizliği kabul etmek ve kendini akışa bırakmak... Yaz rehaveti güzel şey, durup bakmak akıp gidene... Saygı-Bir Ercüment Çözer Dizisi'nin ilk tanıtım filmi yayınlandı
8. Boğaziçi Film Festivali 23 Ekim'de başlıyor
Boğaziçi Kültür Sanat Vakfı tarafından bu yıl 8'incisi düzenlenecek Boğaziçi Film Festivali 23-30 Ekim'de gerçekleştirilecek. Vakıftan yapılan açıklamaya göre, Kültür ve Turizm Bakanlığı Sinema Genel Müdürlüğü'nün desteği ve TRT'nin Kurumsal İş Ortaklığı ile düzenlenen festivalin ulusal uzun metraj, ulusal kısa kurmaca ve belgesel yarışmalarıyla festivalin film geliştirme platformu Bosphorus Film Lab'e başvurular başladı. "Ulusal Uzun Metraj Film Yarışması", "Ulusal Kısa Film Yarışması" ve "Bosphorus Film Lab" için "www.bogazicifilmfestivali.com" üzerinden yapılacak başvurular için son tarih ise 4 Eylül olarak belirlendi. Açıklamada görüşlerine yer verilen Boğaziçi Film Festivali Artistik Direktörü Emrah Kılıç, yeni tip koronavirüs (Covid-19) salgını nedeniyle bu sene birçok festivalin ertelendiğini ya da çevrim içi düzenlendiğini belirterek, şunları kaydetti: "Boğaziçi Film Festivali'ni festival ruhuna uygun şekilde fiziksel olarak gerçekleştirmeyi arzu ediyor, ekim sonu itibariyle gerekli hijyen kurallarını sağlayıp, alınan tedbirleri uygulayarak sinema salonlarında film gösterebileceğimizi düşünüyoruz. Özellikle festivalin endüstri bölümü olan 'Bosphorus Film Lab' kapsamında online imkanları kullanırken aynı zamanda fiziksel olarak da etkinlikler gerçekleştirmek istiyoruz. Festivalde sanat ve sinema konuşmak, salonlarda film izlemek ve kendimizi daha iyi hissedebileceğimiz bir festival yapmak özellikle bu dönemde hepimiz için çok önemli." EN İYİ ULUSAL FİLME 100 BİN TL ÖDÜL VERİLECEK 8. Boğaziçi Film Festivali'nin "Ulusal Uzun Metraj Film Yarışması"nın kazananı, 100 bin liralık "En İyi Ulusal Uzun Metraj Film Ödülü"nün sahibi olacak. Yarışmada ayrıca "En İyi Yönetmen", "En İyi Kadın Oyuncu", "En İyi Erkek Oyuncu", "En İyi Senaryo", "En İyi Sinematografi" ve "En İyi Kurgu" dallarında da ödüller dağıtılacak. Kategori ödüllerinin yanı sıra ulusal yarışmada Film Yapımcıları Meslek Birliği (FİYAB) tarafından ilk veya ikinci filminin tüm süreçlerini başarıyla yürüten yapımcıları ve bağımsız sinemayı desteklemek amacıyla 10 bin liralık "FİYAB En İyi Yapımcı Ödülü" verilecek. Festivalin ilk yılından itibaren kısa filme olan desteği, "Ulusal Kısa Kurmaca Film" ve "Ulusal Kısa Belgesel Film" olmak üzere yarışmalı iki farklı kategoride devam edecek. Kurmaca, animasyon ve deneysel türündeki filmlerin yarışacağı "Ulusal Kısa Film Yarışması"nda ve "Ulusal Kısa Belgesel Film Yarışması"nda en iyi filme 10'ar bin lira ödül verilecek. Festivalin yarışmalı kısa bölümlerinde yer alan tüm filmler aynı zamanda 25 bin liralık "Ahmet Uluçay Büyük Ödülü" için de aday olacak. TRT'nin kurumsal iş ortaklığıyla düzenlenen ve Türkiye sinemasında filmlerin gelişmesine katkı sağlamak, genç yapımcı ve yönetmenlerin yeni filmler üretmesine maddi ve manevi destek oluşturmak amacıyla gerçekleştirilen "Bosphorus Film Lab"e yapım ya da fikir aşamasındaki film projeleri katılabilecek. "Pitching Platformu"nda yarışan bir proje "TRT Ortak Yapım Ödülü"nü alırken bir proje de "Postbıyık Renk Düzenleme Ödülü"nün sahibi olacak. "Work in Progress" kapsamında yer alan projeler de 25 bin liralık "Kültür ve Turizm Bakanlığı Özel Ödülü" ile "CGV Mars Dağıtım Ödülü" için sunumlarını gerçekleştirecek. (AA) Müzede Sahne bu yıl ‘Topyekûn Kadın’ temasıyla
KÜLTÜR SANAT SERVİSİ Emre Koyuncuoğlu’nun sanat yönetmenliğini üstlendiği Müzede Sahne, özellikle pandemi döneminde daha da artarak şiddet gören, zorlanan, tehdit altında yaşayan ve hayatını kaybeden kadınların sesi olması amacıyla ‘Adı Sanı İsmi Cismi’ başlığıyla topyekûn kadın olarak belirlendi. Bu yıl, mesleki alanda özel tiyatroları temsilen tiyatro sektöründeki üretim ve uygulama süreçlerinin iyileştirilmesi ile profesyonelleşmesini hedefleyen Tiyatro Kooperatifi’ni destekleyen Müzede Sahne’nin programı, salgının ağır etkilerini yaşayan sahne sanatlarıyla dayanışmanın önemine de dikkat çekiyor. Müzede Sahne programında, Altıdan Sonra Tiyatro’dan Burak Çöllü’nün yazığı ‘Nihayet Makamı’, Mek’an Tiyatro’dan Şamil Yılmaz’ın yazıp yönettiği ‘Dansöz’, Tiyatro Hemhal’den Hakan Emre Ünal’ın yazıp yönettiği ‘Tırnak içinde Hizmetçiler’, Tiyatro 11’den Füsun Demirel’in çevirip yönettiği Dario Fo’nun ve Franca Rame’nin ‘Şişman Güzeldir’ gibi birçok gösteri izleyiciyle buluşacak.  Ayrıca, Susma Bitsin, Mor Çatı ve Kadın Cinayetlerini Durduracağız Platformu’nun yer alacağı paneller de ücretsiz olarak gerçekleştirilecek. Sağlık Bakanlığı’nın Covid-19 önlemleri doğrultusunda sosyal mesafe kurallarına uyularak düzenlenecek etkinliğin biletleri sınırlı sayıda satışa çıkacak. Bazı oyunlar ise gösterimlere eş zamanlı çevrimiçinde de biletle izlenebilecek. Festivalin uzun metraj filmleri: Aşk, ölüm, politika vesaire…
Murat TIRPAN Bu yıl festivalde öne çıkan üç filmi şöyle sıralayabilirim; elbette herkesin merakla beklediği Ercan Kesal’ın ilk yönetmenlik denemesi ‘Nasipse Adayız’, özellikle hikâyesindeki kadın cinayetine yaklaşımı açısından zaman zaman eleştirilen ‘Ceviz Ağacı’, Ümit Ünal’ın adada geçen bir aşkı anlatan son filmi ‘Aşk, Büyü, Vs.’ ve -biraz zorlarsak- ölümden yaşam çıkarma peşindeki ‘Soluk’…  NASİPSE ADAYIZ FESTİVALİN FAVORİLERİNDEN  ‘Nasipse Adayız’, belediye başkan aday adayı olmaya kalkan hastane sahibi bir doktorun adaylık sürecindeki kritik bir geceyi anlatan, Kesal’ın daha önce kitap olarak da yazdığı, kendi yaşam deneyimlerinden beslenen bir film. Karakterleri gayet inandırıcı, kara mizah dozu yüksek, memleketteki reel politik alanın hal-i pür melalini ifşa eden trajikomik bir hikâye bu. Filmin bir numara denilen parti liderinin bir gazinoda verilen adaylık yemeğine gelip gelmeyeceği dışında büyük bir çatışması yok. Buna gerek de yok, filmdeki gerçekçi kamera kullanımı, figüranlar da dâhil tüm yan karakterlerin tam da olması gerektiği gibi olması, özellikle adaylık yemeği verilen düğün salonundaki ortamın kaotik kistchliği, elbette Kesal’ın kendisinin canlandırdığı ana karakterin giderek artan çaresizliği ‘Nasipse Adayız’ı festivalin favorilerinden haline getiriyor. Ümit Ünal ise ‘Aşk, Büyü Vs.’de gençliklerinde büyük bir aşk yaşamış iki kadını Büyükada sokaklarında tekrar bir araya getiriyor. Oyunculukları, Ünal’ın görsel stilinde değişiklik yaparak sallanan kamerayı seçtiği anlatım tarzı, erkek karakteri konumlayış şekli, etkileyici finali ile film son derece güçlü.  Kadınlardan birinin aşkından zorla vazgeçirildikten sonra geleneksel bir çözüme başvurarak, sevgilisinin dönmesi için yaptırdığı büyüyü şimdi yıllar sonra bozdurmaya çalışması, ancak erkek karakterin kadınların seçimi karşısındaki ‘onurlu’ duruşu bu anaakım olmayan ‘aşk filminin’ en güçlü yanlarından. Filmde aşk büyüsü tüm toplumsal ve kişisel baskıları yenip eninde sonunda tutuyor. Aşkın büyüsüne ihtiyacımız var, Ünal’ınki gibi filmlere de.  CEVİZ AĞACI’NDA YAN KARAKTER DEFOSU VAR  Faysal Soysal’ın ‘Ceviz Ağacı’ filmi bazı izleyiciler ve eleştirmenler tarafından eleştirildi. Çünkü tam da Pınar Gültekin’in trajik sonunu konuştuğumuz günlerde karşımıza çıkan film bir kadın cinayetiyle başlıyordu. Üstelik bu taşrada yaşayıp taşranın ‘düzgünlüğüne’ aykırı kadının ölümü finalde erkeğin iyileşmesine neden oluyordu. Bunları yazarken spoiler olmasından çekinmiyorum çünkü tuhaf bir şekilde katalogdaki metinde filmin tüm hikâyesi açıklanmış durumda. ‘Ceviz Ağacı’ özellikle Serdar Orçin’in oyunculuğu, görüntüleri ve hikâye anlatımıyla düzgün bir iş, hele de bu seçkideki diğer filmlerin yanında. Ne yazık ki filmin süresinin biraz sarkması, diyalogların ve yazarlardan alıntıların fazla uzaması, yan karakterlerin inandırıcılığının az olması gibi ‘defoları’ da var. Tartışmak için kuşkusuz daha uzun bir yazıya ihtiyacım var, ama son tahlilde ben kadının suçlandığı ve ölümünün erkeği güçlendirdiği yorumuna pek de katılmıyorum. Meseleye tersten bakmakta fayda var, erkeğin tüm kadın cinayetlerinin suçunu üzerine alması, şiddet uygulamayı kafasından geçirdiği için bile suçlu hissetmesi bence filmin özgün ve güçlü yanı. Hele bazılarının politik doğruculuğu nedeniyle çok sevdiği ‘Bilmemek’ gibi bir filmle karşılaştırırsak buradaki tartışmanın daha faydalı olduğunu düşünüyorum. ‘Bilmemek’ bize parmak sallayarak doğru yolu gösteren, çocuğunuzla ilgilenmezseniz sonu felaket olur diyerek final yapan bir filmdi ve meselesine ne kadar hak veriyorsak anlatım şeklini de o kadar eleştirmek gerekli. Özkan Yılmaz’ın ‘Soluk’u ise ilginç bir film. Tanatos’tan Eros, ölümden yaşam çıkaran bir hikâye. Ölmekte olan bir adama bakan iki yalnız karakterin adamın ölüme yaklaşmasıyla bir nevi hayata döndüğü, değiştikleri bir film. Çok karanlık ve soluk bir dünyada geçen, izlenmesi zor bir hikaye olsa da vardığı nokta önemli. Sinema dili Yeni Türkiye Sineması’nın bilindik stratejilerini fazla tekrarlasa da sonuçta dikkate değer bir ilk film. Bunun dışındaki filmleri en fazla ‘ilginç denemeler’ olarak değerlendirmek doğru olur. Bina ya da ‘Uzak Ülke’ gibi filmler başta bir şeyler vadediyor gibi görünseler de son tahlilde birçok sorunla malul işler. Son olarak, izleyemediğim tek film olan Onur Ünlü’nün ‘Topal Şükran’ın Maceraları’nı ne yazık ki bu yazının dışında tutmak zorunda kaldığımı eklemem gerek. Radyoda caz
Bir panel sayesinde eski bir radyo cazcısı olduğumu fark ettim. Tabii ustalarım, özellikle de duayenim Hülya Tunçağ’nın, caz ve sinemada danışmanım Ali Sönmez’in ve eski caz radyocularının yanında süre olarak lafı bile olmayabilir ama, Açık Radyo’da caz radyoculuğuna başlayalı çeyrek yüzyılı geçmiş. Her şeye olduğu gibi geç başlamış ama azim göstermişim. Ara da vermedim. Açık Radyo’dan NTV Radyo’ya geçtim. Bugüne kadar gelmişiz işte. “Caz ve Ötesi”ne NTV’de devam ediyorum. Bir başka caz radyosuyla, Cazkolik’le de sadece yazmak şeklinde bir ilişkim var. Her şey Açık Radyo’da çalışmayı kabul etmemle başladı. Her zaman olduğu gibi bir süre “Ben ne anlarım?” diye mızıldandım ama Ömer Madra’yla başa çıkamadım. Ömer aslında beni Açık Gazete için istiyordu. Akşamüstleri iki kişi kültür-sanat ve spor toparlaması yapıyor, duyurduğumuz konserlere de bir türlü yetişemiyorduk. Program eşlerim içinde en heyecan yaratanı, Ahmet Özgür’dü. Ama bu arada nasıl olduysa ben kendimi caz programı yaparken buldum. Gene bir miktar mızıldandım. Aslında doğru dürüst caz CD’im de yoktu, dolayısıyla hayatımda caz CD’lerine para yetiştirmeye çalışma dönemim de başladı. Ama şikayetçi değilim. Bizi çok mutlu eden programlar yaptık. Sonra oradan Radikal’e, Radikal’den de NTV’ye gittim. NTV Radyo’daki halen devam eden (televizyon programı yapmayı hiç sevmemişimdir) programlara “Caz ve Ötesi” ile başladım. “Cinayet Masası” ondan sonradır ki, o bile yirmi yılı buldu. Hakan Atala ve artık ne yazık ki kapanmış olan Lale Plak da hayatıma böylece girdi. Radyo’da festivaller münasebetiyle, bir de yılbaşında birlikte program yaptığımız diğer caz programcımız ve doktorum Hakan R. Tüfekçi de öyle. Uzunca süren bir “kuşak” dönemimiz de oldu. Neden olduğunu hatırlamıyorum ama gece saatleri için üçer saatlik kuşaklar hazırlamaya başladık. Hatta bir ara altı saatlik kuşaklar bile yaptık. Hazırlaması cidden vakit alıyordu, çok da CD gerektiriyordu. Cazcılardan kuşaklar yaptık, enstrümanlara göre kuşak yaptık ki bence içlerinde en başarılısı şimdi A.B.D.’de olan caz piyanisti Burak Bedikyan’ın bir buçuk yıl boyunca “bilâ-bedel” hazırladığı, birlikte sunduğumuz “Piyano Kuşağı”dır. Her şeyiyle mükemmel bir programdı, Burak’a selamlar, sevgiler! Bu çeyrek yüzyıl boyunca her iki radyoda da çok seçkin cazcıları konuk ettik, arkadaşlarımızla böylece mikrofon başında da bir araya geldik. Yabancı konuklarımız da oldu. Çok heyecan vericiydi, paylaşması keyifliydi. Bugün de öyle! Caz ile radyonun birbirlerine çok yakıştığını düşünüyorum. Gerçi bazı caz ve rock konseri DVD’lerini de severim ama, loş ışıkta, sessiz sakin bir odada radyodan yükselen caz sesi gibisi de yoktur. Hani insan bazen geriye bakar da “keşke” der ya. Onun yerine bunu yapsaydım, şunu keşke yapmasaydım. Doğrusu caz konusunda benim hiç böyle pişmanlıklarım olmadı. İyi ki mızmızlanmayı bırakıp caz programı yapmaya karar vermişim. (Fakat ne cesaret!) İyi ki maymun iştahlılık etmeyip çeyrek yüzyıl bu işe devam etmişim. Sinema yazarlığına da, bu sefer Enis Batur’un kurbanı olarak, benzer şekilde başlamıştım. Eh, ona da pişman değilim. Nerden nereye? İnsan hayatının bir parçası olmuş kimi uğraşlarının yılını hesaplamayı hiç aklına getirmeyebiliyor. Demek çeyrek yüzyıl, ha! Bu işe gençliğinde heves etmemiş biri için hiç de fena sayılmaz doğrusu! Müjde Ar’dan Bodrum Belediye Başkanı'na mektup: Gürültüyü önleyin
Türk sinemasının önemli aktristlerinden Müjde Ar, Bodrum’daki gürültü kirliliği nedeniyle Belediye Başkanu Ahmet Aras’a yönelik bir şikâyet ve ikaz mektubu kaleme aldı. Bodrum Gündoğan’da yaşadığı ses kirliliğinden yakınan Müjde Ar, BVS Bosphorus Resort Hotel ve Günay Restoran tarafından düzenlenen etkinliklerden söz etti. Onlarca yıllık Bodrum sakini olarak şimdiye kadar rastlamadığı türden bir gürültü terörüyle ilgili defalarca şikayette bulunduklarını belirten Ar, şikayetlerin hiçbirine resmi bir cevabın verilmediğini kaydetti. Ar, “İşletmeye usulsüz bir biçimde canlı müzik ruhsatı verirseniz çevre sakinleri olarak, sadece adı geçen kanunsuz işletmenin karşısında olmayacağız, hukuk yoluyla sizin ve belediyenizin de karşısında olacağız” dedi. Müjde Ar, Bodrum Belediye Başkanı Ahmet Aras’a hitaben yazdığı mektupta şu ifadeleri kullandı: ‘ŞAHSIM VE KOMŞULARIM ADINA YAZIYORUM’ “Bu mektubu yaklaşık iki aydır Bodrum Gündoğan / Kızılburun Mevkii’ndeki BVS Bosphorus Resort Hotel ve Günay Restoran tarafından düzenlenen gündüz plaj konserleri, akşam ise canlı müzik konserlerinin yarattığı dayanılmaz gürültü kirliliği sorunu üzerine şahsım ve komşularım adına yazıyorum. Onlarca yıllık Bodrum ve Gündoğan sakini olarak şimdiye kadar rastlamadığımız türden bir gürültü terörüne dönüşen bu meseleyle ilgili size, yardımcılarınıza ve belediyenize defalarca şikayette bulunduk. Keza defalarca bu meseleyle ilgili yasa ve yönetmelikleri işaret ederek hukuki işlem yapmanız için zatıalinizden talepte bulundum. Ayrıca oturduğum siteden 30’u aşkın sakini, Belediyeniz web sitesine online şikâyette bulundu. Ancak bu şikâyetlerin hiçbirine resmi bir cevap verilmedi. Sayın Aras, Mevzuata göre canlı müzik yayını yapılabilmesi için belediyeden veya il özel idaresinden “canlı müzik izni” alınması zorunludur. İşletmenin canlı müzik izni olsa bile belirlenen saatlerin ve ses seviyelerinin dışında halkın huzur ve sükununu bozacak şekilde gürültü yapılması halinde canlı müzik belgesinin belediye tarafından iptal edileceği de bilginiz dahilindedir. SESSİZ BÖLGE İLAN EDİLMİŞTİ Öte yandan, Kızılburun mevkii tamamı ile bir meskun mahal olduğu için, geçmişte belediyeniz meclisi tarafından “SESSİZ BÖLGE” ilan edilmiştir. Böylesi bir bölgede canlı müzik ruhsatı ve izni olmayan bir işletmenin yaşattığı gürültü terörünü durdurmak için harekete geçmemenizi anlamak mümkün değildir. İki aya yakın bir süredir ben ve komşularım, yasa ve yönetmeliklerin size ve belediyenize emrettiği kamu görevini yapmanız için çeşitli kanalları kullanarak ısrarcı oluyoruz. Önce insan ve insan hakları diyen sosyal demokrat bir partinin belediye başkanı olarak; sizin tarafınız kanun ve kural tanımaz işletmelerin yanı değil; mağdur edilen binlerce insanın, yani halkın yanıdır. Hatırlatmak isteriz ki 5237 sayılı TCK’nun “Gürültüye Sebep Olma” başlıklı 183. Maddesi gürültüye sebep olan kişiler için iki aydan iki yıla kadar hapis cezasına hükmedileceğini öngörmektedir. Bu açık mektupla son bir kez ikaz ediyoruz ki, yasaların tarafınıza emrettiği görevleri yerine getirmez ve mevcut hukuksuzluğun anlayamadığımız şekilde devam etmesine göz yumarsanız, veya bütün bu şikayetlere rağmen ilgili işletmeye usulsüz bir biçimde canlı müzik ruhsatı verirseniz çevre sakinleri olarak, sadece adı geçen kanunsuz işletmenin karşısında olmayacağız, hukuk yoluyla sizin ve belediyenizin de karşısında olacağız.” Marx’ın zamanda yolculuğu, Kadıköy Sanat Parkta Festivali’nde!
Tüm dünyada etkisini gösteren pandemi nedeniyle uzun süredir hiçbir etkinlik yapılamayan Kadıköy’de, “Sanat Parkta Sosyal ve Mesafeli Festival” kapsamında 6 Ağustos saat 21.00’da, Kadıköy Selamiçeşme Özgürlük Parkı Açıkhava Tiyatrosu’nda sahne alacak. Tiyatroevi, Howard Zinn’in 1999 yılında yazdığı “Marx in Soho” adlı oyunundan, Semih Çelenk’in uyarlayıp yönettiği “Marx İstanbul’da” oyununu, Karl Marx’ın 201. doğum yıl dönümünde sahnelemeye başladı.  2009 yılında yitirdiğimiz Amerikalı Marksist tarihçi Howard Zinn, Marx hakkındaki spekülasyonları ve yanlış anlamaları düzeltmek için bir kurgu yapar. Marx, ölmeden önce yaşadığı yere Londra Soho’ya gelmek ister fakat öte dünya bürokrasisi yüzünden New York Soho’ya yollanır ve O da Amerika üzerinden günümüz dünyasının, ekonomi-politik eleştirisini yapar. Oyunun yönetmeni Semih Çelenk ise, Marx’ı İstanbul’a getiriyor. Çelenk, öte dünya bürokrasisinin Marx’ın dilekçesini yanlış anlayarak, onu Beyoğlu’ndaki Soho adlı bir eğlence kulübüne göndermesini, uyarlamasının çıkış noktası olarak aldığını söylüyor: “Marx bugünün Türkiye’sinden ekonomi politiğe, işsizliğe, yoksulluğa, küreselleşmeye bakıyor. Kendi ağzından kendi güncellemesini İstanbul’da, İstiklal Caddesi’nde kalabalığa oynayarak yapıyor.” Oyunda Karl Marx rolünü üstlenen Hamit Demir ise, Marx gibi tarihsel bir kişiliği, hem kendi gerçekliğiyle hem de bir fantastik hikâyenin kahramanı olarak Türkiye’de canlandırmanın birçok zorluğu bir arada barındırdığını söylüyor: “Bu rol, sadece tarihsel bir kişilik olsaydı oynaması daha kolay olurdu hiç kuşkusuz. Ama, hem kendi gerçekliğinde ve hem de bir fantastik hikâye içinde varsayımsal bir rol kişisi olarak düşünüyoruz. Bu zor bir iş. Üstelik bunu, bir de parodiye kaçmadan ciddi bir mizah içinde başarabilmek gerekiyor.” Game of Thrones'un devam dizisinden yeni detaylar ortaya çıktı
Game of Thrones’un finali pek çok kişiden olumsuz tepki alsa da, HBO Game of Thrones’ta yaşananların 300 yıl öncesine House of Dragon dizisinde odaklanacak. George R. R. Martin’in Ateş ve Kan kitabından uyarlanacak dizi Targaryen ailesini ele alacak ve Ejderhaların Dansı’ndaki bazı olaylara da yer verecek. NTV'de yer alan habere göre, George R. R. Martin’in yazım süreci devam eden kitabı Kış Rüzgarları (Winds of Winter), Game of Thrones’un öncesini konu alacak House of Dragon dizisinin temelini oluşturacak. House of the Dragon’ın bu bölümlerin tamamına mı yoksa bir kısmına mı odaklanacağıysa ise belirsizliğini koruyor. Dizi Targaryen ailesini ele alacak ve söylentilere göre Ejderhaların Dansı’ndaki (Dance of the Dragons) bazı olaylara da yer verecek. Ejderhaların Dansı, esasen Targaryen ailesinin yönetimi sırasında Yedi Krallık’ta patlak veren iç savaşa işaret ediyor. House of the Dragon’ın, Dördüncü Dorne Savaşı’nda Prens Morion Martell ile savaşan I. Jaehaerys Targaryen’in hükümdarlığından başlaması muhtemel görünüyor. Bununla birlikte Kış Rüzgarları, Targaryenlerin Dorne geçmişine dair etkileyici detaylar verebilir. ‘Kısa’lara kısa bir bakış
Murat Tırpan Bu yıl 39’uncu kez düzenlenen İstanbul Film Festivali’nin ‘İstanbul Film Festivali Türkiye Sineması Bölümü’ yarın Sabancı Üniversitesi Sakıp Sabancı Müzesi’nde verilecek ödüllerle sona erecek. Bilindiği gibi bu bölüm Ulusal Uzun Metraj ve Ulusal Kısa Film yarışmalarından oluşmakta. Pandemi nedeniyle filmler Sabancı Müzesi’nin terasında ve online olarak izleyicilerin karşısına çıkan filmlerden uzun metrajları yarına bırakarak bugün kısalara kısaca bir bakalım.  Jürisinde kısa film yönetmenleri Konstantina Kotzamani ve Gökalp Gönen ile oyuncu Boran Kuzum’un yer aldığı Ulusal Kısa Film Yarışması’nda bu yıl on iki film yer alıyor. Her şeyden önce bu on iki filmin de gayet güçlü işler olduğunu, iyi bir seçkiyle karşı karşıya olduğumuzu belirtmek gerek. Hatta bir iki film dışında bu yıl kısa filmlerin uzun metrajlara göre daha bir etkileyici olduğunu da ekleyebilirim. Kısa filmlerin çoğundan aldığım tadı uzun metrajlarda zor buldum. Kişisel olarak bu kategoride ‘Ahtapot’, ‘Göremediğimiz Tüm Işıklar’, ‘Büyük İstanbul Depresyonu’ ve belki ‘Siyah Güneş’ten birinin ipi göğüsleyeceği düşüncesindeyim. ALTUN BEKLENMEDİK YERDEN VURUYOR  Şeyhmus Altun’un ödipal bir baba oğul ilişkisini anlatan ‘Göremediğimiz Tüm Işıklar’ adlı filminin meselesi, etkileyici görüntü yönetimi ve oyunculukları ile öne çıktığını söyleyebiliriz. Altun filmde beklenmedik yerden ‘vuruyor’ diyebiliriz. Engin Erden’in ‘Ahtapot’u ise geçen yılın ‘Ablam’ ve ‘Aylin’ gibi iki başarılı filminin izinden gidiyor ve bir sahil kasabasını mekân tutuyor. Bu filmlere ‘Bir Yazdan İzlenimler’i de eklersek, mekân olarak ‘tatil beldesi’nin kısa filmlerimizde popülerleşmeye başladığını söylemek yanlış olmaz. ‘Ahtapot’ta çocuk oyuncular müthiş, film sonuçta meraklı ve naif bir çocukluk ile acımasız yetişkinliğin karşı karşıya geldiği küçük ama güçlü bir iş.  Zeynep Dilan Süren’in ‘Büyük İstanbul Depresyonu’ ise tabiri caizse manik-depresif bir film. Modern bir sıkıntıyla başlayıp samimi bir neşe ile bitiyor. Değişken bir duygu durumunun sempatik bir şekilde hikâyeleştirildiği filmin işçiliği de oyunculukları da müthiş. Arda Çiltepe’nin Locarno’dan En İyi Uluslararası Kısa Film ödüllü ‘Siyah Güneş’i bir ölüm ve bir oğul ekseninde ilerleyen ‘kasti gecikmelerle’ dolu bir yol hikâyesi. Dramatik yapısı oldukça kapalı olan ve belki de bu yüzden benim kendime çok yakın hissedemediğim film yine de bu yıl seçkinin öne çıkan adaylarından. Seçkideki bir başka yolda olma filmi de Kasım Ördek’in ‘Yağmur Olup Şehre Düşüyorum’u. Film kime borç verdiğini hatırlayamayan bir babanın Diyarbakır’daki tuhaf yolculuğunu konu alıyor. Bir başka ilginç film, Ahmet Toğaç’ın ‘Kulak Misafiri’. Tema itibariyle ‘Başkalarının Hayatı’ filminden esintiler taşıyan bir telefon dinleme ve değişme/değişememe hikâyesi. Aylin Kuryel ve Raşel Meseri'nin ‘CemileSezgin’i ise yerlere yazılan bir aşk hikâyesinin izini sürerken keşke daha fazlası olsaydı dedirtiyor, tadı damağımızda kalıyor.  Ayça Çiftçi’nin bir yazdan kalan flu karelerle dolu filmi ‘Bir Yazdan İzlenimler’in ise özellikle ses tasarımının, Murat Emir Eren’in Freud’un unheimlich’inin gerginliğini bir ‘geride bırakma hikâyesi’ içerisinde yansıtan ‘Evde Yok’un ise atmosferinin gayet başarılı olduğunu da ekleyelim. Filmden de kötü!
Atılgan uzay gemisinden Kaptan Kirk, Mister Spock ve Turist Ömer, Orin 7 gezegeninde tuhaf bir düşmanla mücadele etmektedir. Kılık değiştirerek yaklaşıp bedenlerindeki tuzu emmeye çalışan bu canavar bir ara Mr. Spock’ın tanıdığı bir Vulkanlı kadına dönüşür. Turist Ömer ışın tabancasıyla canavarı öldürmek ister, Mr. Spock araya girer. O zaman Turist Ömer’in şu korkunç sözü söylediğini duyarız: “Ya çekil önümden be Allah aşkına! Hayatımda bi kere karı vuracaktım be, çekil be!” (Turist Ömer Uzay Yolunda, 1973)  Yeşilçam filmlerinde tüm jönler döver, tüm kadınlarınsa dayak yeme potansiyeli vardır. Hatta Yeşilçam’la ilgili parodiler bile tokat sesinden geçilmez, jön bey “Yalannn! Yalan söylüyorsun!” diyerek karşısındaki kadına tokadı basar. Bu filmlerin çoğunda, özellikle ‘80lerde yapılmış olanlarında, ne yazık ki o tokat epey işlevseldir; şiddet uygulanan kadın karakterin toplumsal normlara uygun biçimde değişimine yol açan bir dizi olayı tetikler. Bireysel silahlanmanın yasal düzeyde zor veya kolay olması da sorun değildir, Yeşilçam filmlerindeki evlerin neredeyse hepsinde silah bulunur, jönlerin namus temizlemek için silaha erişimi kolaydır. Filmler hayatı yansıtır, hayat filmleri taklit eder. Filmler bize nasıl yaşamamız, hangi durumlarda nasıl tepki vermemiz gerektiğini öğretir. Çocukluğunuzda kendinizi izlediğiniz filmlerin kahramanları gibi hayal ettiğiniz anları düşünün. Kendi adıma söylemem gerekirse, gerçek bir tabanca görmeme daha yıllar varken kovboy filmleri sayesinde bir Smith&Wesson’ın horozunu kaç farklı şekilde kaldırabileceğini bilen bir oğlan çocuğuydum.  Ama bu fazlasıyla ürkütücü ve kontrol dışı özdeşleşme ve öğrenme süreci beni hayatımın hiçbir anında silahlı şiddete yöneltmedi, çünkü hem gerçekle kurmacayı hem de iyi ile kötü arasındaki farkları ayırt edebilmemi sağlayacak rasyonel eğitim kaynaklarım da vardı. Bu yüzden, her ne kadar elimizde filmlerin etkisiyle yaşanan şiddet olaylarına dair uzun bir liste varsa da, sinemanın, bilgisayar oyunlarının vs. bir insanı kan dökmeye tek başına yönlendiremeyeceğini biliyoruz.  Son 10 yıldır yapılan filmlere baktığımızda, kadının namus için dövüldüğü ya da öldürüldüğü filmlerin yok denecek kadar azaldığını görüyoruz. Ama kadın cinayetlerinin sayısı inanılmaz bir hızla artıyor. 2010’da 180 kadın öldürülmüşken takip eden yıllarda bu sayı sürekli yükselmiş, 2019’da 474 olan sayı henüz bitirmediğimiz 2020’de karantinaya rağmen şimdiden 200’e ulaşmış… Çocuklara ve hayvanlara yönelik şiddet de filmlerde pek rastladığımız bir şey değil, ama her hafta bununla ilgili korkunç haberlerle karşılaşıyoruz. Demek ki gündelik hayatta görülen şiddetin kaynağını başka yerlerde aramak gerekiyor.   Türkiye’nin son 15 yılı, gücü eline geçirenin hayatın her alanında kendinden zayıf olanı ezmeye yöneldiği korkunç bir tarihsel dönem oldu. Dahası, en maço film karakterlerini bile utandıracak olaylar yaşandı: Filmlerde pusu kurmak, arkadan yaklaşmak, silahsıza silahla saldırmak kalleşlikti mesela, ama ‘Ermeni’yi aynen bu şekilde vuran katil kahraman ilan edildi. Filmlerde bize çok sayıda kişinin tek bir kişiye saldırmasının namertlik olduğu öğretilmişti mesela, ama bu ülkede Temmuz 2013’te ‘reyiz’leri tarafından yönlendirilen insanlar bir araya gelip bir genci döverek öldürdü. Filmlerde ‘düşman’ın ailesine zarar vermenin alçaklık olduğu anlatılırdı mesela, ama bu ülkede ‘reyiz’inden emir alan polis 14 yaşında bir çocuğu öldürdü.   Sürekli hedefler gösteren bir ‘reyiz’ etrafında örgütlenmiş AKP iktidarı bariz biçimde bir şiddet iktidarıdır. Yani beyazperdeden önce bakılması gereken yer siyaset sahnesidir. Yıkıcı eril şiddeti önlemek için ortaya konmuş İstanbul Sözleşmesi’nden bile çıkmak isteyen bir iktidar varken, Turist Ömer’in ‘karı vurmak’ için yalvarması nedir ki?! Devlet güvencesi olmadan yardımlar yetersiz
Işıl ÇALIŞKAN Alternatif sahnenin sevilen sesi Şenay Lambaoğlu hem kendisi hem de dinleyicilerinin ruhunu güzelleştirme çabalarını sürdürüyor. Lambaoğlu, bu kez ‘Müzik İyileştirir’ isimli şarkıyla müzikseverlerle buluştu. Söz ve müziğinin yanı sıra prodüktörlüğünü de üstlendiği şarkının düzenleme, mix ve mastering çalışmalarında Hakan Kurşun ile birlikte çalıştı. Lambaoğlu ile yeni single çalışmasını ve karantina sürecini konuştuk.  ► Korona salgını sürecini nasıl geçirdiniz? Korona günlerini herkes gibi evde ve fakat olabildiğince sakin kalarak geçirdim. Bu süreci verimli hale getirmeye çalıştım. Ailemle daha çok zaman geçirdim. Enstrüman çalmak ve yeni şarkılar bestelemek bana çok iyi geldi. ► Tüm dünyanın yaşadığı bu süreci nasıl değerlendiriyorsunuz? Sizce korona dünyaya ne öğretti? Korona günleri dünya tarihine geçmiş birçok salgın hastalığa göre daha hafif seyretti. En sıradan bulduğumuz rutinlerin değerini görmüş olduk. Sarılmaya, dokunmaya, bunaldığımız o kalabalıklara hasret kaldık.  Azla yetinmeyi, küçük şeylerin verdiği mutluluğu hatırladık tekrar.  ŞİFALANDIĞIM ŞEY MÜZİK OLDU  ► Müziğin iyileştirici gücü yüzyıllardır biliniyor ama sizdeki etkisini de dinleyelim… Müziğin iyileştirici gücü de tekrar hatırladığımız o değerlerden biri aslında. Evde hayatımı, hayallerimi, adresimi aradığım günlerde sığındığım, şifalandığım şey yine müzik oldu.  Hayattaki varlık sebebim diyebilirim.  ► Şarkı yazarlığı kimliğiniz de önemli bir yanınız… Şarkı yazmak çocukluğumdan beri yaptığım şey. Okulda şiir kitaplarından bir sayfa seçip kendimce şarkılar uydurduğumu ve çok eğlendiğimi hatırlıyorum. Şarkıcı, besteci, söz yazarı olarak yapmaya çalıştığım her ne varsa çocukluk yıllarımın bir izdüşümü olsa gerek. ***  BABAMIN ALDIĞI RADYO DÜNYAMI DEĞİŞTİRDİ ► Sizi ilk olarak caz müzikle tanıdık. Caz üzerine yoğunlaşmanız doğal bir seçim miydi? Hayatımızda karşılaştığımız birçok şey kaderimizi belirliyor. Babamın bana aldığı küçücük bir radyo müzikal zevkimi, kurduğum hayal dünyamı değiştirdi. Miles Davis, Ella Fitzgerald, Duke Ellington, Sarah Vaughan gibi dünyaca ünlü caz müzisyenleriyle tanıştım. Bu müzikleri dinleyen herkeste aynı etkiyi yaratır mıydı? Sanmıyorum. Hayat hepimize bir şeyler sunuyor, onu kabul etmek ve o yolda yürümek tamamen kendi seçimimiz.  ► Bir süredir Türkçe caz kalıplarının dışına çıkıyorsunuz. Bu arayışı siz nasıl tarif edersiniz? Kendimi yenilemeye, tekrara düşmeden müzikteki yolculuğumu renkli hale getirmeye çalışıyorum. Sanatla uğraşan kişilerin türler arasında hatta farklı disiplinler arasında gezinmesi zaten doğal bir süreç. Yıldız Teknik Üniversitesi’nde öğrenciyken bu prensipleri benimsemiş bir fakültede okumuş olmanın da sanırım bir etkisi olabilir.  ► Son yıllardaki türler arası geçişkenliğinin bir etkisi olabilir mi bu? Sanata olan bu yaklaşım yeni değil aslında. Türler arasındaki bu yolculuk hali, arayışlar, denemeler sanatı zenginleştiren, besleyen öğeler. Müzik tarihine baktığımızda son derece başarılı yapıtlar karşımıza çıkıyor. Yerel ya da klasik olarak tarif edilen birçok eser günümüz müziğine eklemlenerek kılavuzluk ediyor.  ► Virüs süreci müzik sektörünü derinden yaraladı. Bir müzisyen olarak nasıl görüyorsunuz durumları? Pandemi sürecinde müzik ve eğlence sektörü birinci derecede etkilendi. Pek çok meslektaşım ekonomik sıkıntıya girdi. Sosyal güvenceden yoksun çok sayıda çalışan var ve meslek kuruluşları her ne kadar destek verse de devlet kurumlarının güvencesi olmadan yapılan yardımların yetersiz kaldığını düşünüyorum. ÜRETMEKTEN VAZGEÇMEMEK GEREKİYOR  ► Daha az zararla çıkabilmek için çözüm önerileriniz neler? Her şeyden önce üretmekten vazgeçmemek gerekiyor. Sanatın kriz dönemlerinde insanlar üzerindeki pozitif etkisi ve rolü hep artmıştır. Dinleyicilerin de konsere gidemese de sevdiği sanatçıyı dijital mecralardan takip etmesi.  Şarkılarını dinlemesi bile küçücük gibi görünse de etki bakımından büyük katkılar sağlayabilir. *** GÖNLÜMDEN GEÇTİKÇE BİR TÜRKÜ TUTTURURUM  ► Bir Azerbaycan halk türküsü olan Aman Avcı’yı seslendirdiniz. Bu tarz projelerin devamı gelecek mi? Halk müziğine her zaman zaafım var. Gönlümden geçtikçe bir türkü tuttururum sanırım. ‘Unuttuğum Bazı Hikâyeler’ okurlarla buluştu
İstanbul’u James Joyce ile adımlamak
Deniz BİBER Roman, öykü, çeviri ve çocuk kitaplarıyla edebiyatseverlerin takibinde olan Fuat Sevimay’ın dördüncü romanı “Benden’iz James Joyce” İthaki Yayınları’ndan çıktı. Türkiye’deki James Joyce emekçilerinden biri Sevimay. Bilindiği kadarıyla Sevimay, Joyce’un tüm eserlerini çeviren dünyadaki tek kişi. Sevimay, şimdi ise 1882-1941 yıllarında yaşamış Joyce ve çevirmenini 2013’ün İstanbul’unda buluşturuyor.  ► Cioran, bir röportajında yazma uğraşı ve yazma sanatı üzerine şöyle diyor: “Yazma eylemi, bir çeşit diyalogdur. Bir yalnızın bir başka yalnızla yüz yüze gelmesidir.” Sizin için yazmak ne ifade ediyor? “Benden’iz James Joyce” özelinde yanıtlamam gerekirse, Joyce ile çevirmen arasındaki tüm muhabbetin aslında tanrı-okura vardığını görüyoruz. Zihinden zihine bir yolculuk söz konusu. Dolayısıyla ben yazının, bir tür duygusal ve düşünsel alışveriş olduğunu düşünüyorum. Hani kimi yazarların beylik ifadesi vardır ya, ben yazarken okuru hiç düşünmem, umursamam, diye. Ben tam tersi, okuru ve roman kanalıyla okurla aramda oluşacak teması fevkalade düşünerek yazıyorum. Bunu, okuru tavlamak için yapılan bir eylem olarak değil, okura kulak vermek ve karşılıklı düşünüp tartışmak şeklinde görüyorum.  ► Sizin için ‘Joyce çevirmeni’ diyorlar. Bu şekilde anılmak nasıl bir duygu? Finnegan dünya dillerinde 7 dile çevrildi. Hem Finnegan’ı hem Ulysses’i çeviren, yanlış bilmiyorsam 3 çevirmen var. Portre, Dublinliler ve sair metinleri de katınca, tüm külliyatı çeviren bir tek ben varım. Ama bu özdeşlik, çevirinin de ötesine geçen bir hâl aldı çünkü samimiyetle itiraf etmeliyim ki Türkiye’de çeviriyle benden çok daha yoğun ilgilenen ve harika çeviriler yapan, çok nitelikli çevirmenler olduğunu düşünüyorum. Benim ahkâm keseceğim alan ise Joyce çünkü çeviri serüvenimde, bilinçli bir tercihle, sadece birkaç yazara odaklandım ve onların en başında da Joyce geliyor. Bugün yaşadığımız olaylar hakkında, 80 yıl öncesinden ne düşüneceğini biliyorum sanki. Artık biraz Bloom ile Dedalus gibiyiz sanırım ve Joyce’tan öğrenmeye devam ediyorum.  ► “Benden’iz James Joyce”u yazdıran itici gücünüz neydi? Yazar ve çevirmeni Gezi Direnişi’nde buluşturma güzergâhını nasıl düşlediniz? Başlarken iki temel motivasyonum vardı. Birincisi ve en önemlisi, Joyce’a yapışmış bulunan, çok değerli yazar ama okunamaz ve anlaşılamaz algısını yıkmak. Çünkü tam tersi, Joyce edebiyatının ana derdi sanatla halkın buluşmasıdır. İkinci sebebim ise biraz kişisel, Çeviri dükkanını kapatıp Joyce ile de vedalaşmam gerekiyordu ve böyle bir romanla vedalaştıktan sonra kendi yazacaklarıma yoğunlaşmanın güzel bir fikir olduğunu düşündüm. Ve hayatı her tür iktidar fikrine karşı çıkmakla geçmiş Joyce gibi bir ismin, güçlü bir direnişin sergilendiği Gezi zamanında belirmesi uygun olurdu. Onun 80 yıl önce romanlarında ve hayatında dile getirdiği sözler, günümüzde yaşanan toplumsal durumda rahatlıkla yerini buldu. Çünkü en nihayetinde zamandan ve mekândan bağımsız bir yazardan bahsediyoruz. ► Dünya edebiyatında öyle midir, bilmiyorum ama Türkiye edebiyatı için çok konuşulan fakat okunup da anlaşıldığından çok da emin olamadığım bir yazar Joyce! Dünyada da böyle bu durum. Hatta İrlanda’da çeviri için bulunduğum zamanda tanıştığım insanlara Finnegan dediğimde, çoğu bir mahalleden, bir mağazadan ya da bir pub’tan bahsettiğimi sanıyordu. Üniversitede Ulysses’i henüz okumamış bir dolu insan vardı. Bunun sebebine gelince; biz sanat eserlerinde kahraman olgusuna alıştırıldık. Joyce’un eserlerinde ise ‘kahraman’ yerine ‘karakter’ var. Hiçbir karakteri bilindik anlamda bir kahramanlık sergilemiyor ve ta ki bu halleriyle önemli ‘karakterlere’ dönüşüyorlar. Şöyle diyelim; Holywood filminde dünyayı kurtaran kahramanla mı arkadaşlık etmek istersiniz yoksa toy entelektüel, mevzuları yüzüne gözüne bulaştıran Stephen Dedalus ile mi? Veya tüm kadınların âşık olacağı bir artistle mi konuşmak istersiniz, Bendeniz’de şaşkın şaşkın dolanan Joyce ile mi? Joyce bizi görece zor ama işimize çok yarayacak bir sorgulamayla baş başa bırakıyor. Bendeniz’de biraz da bu ‘nedenin’ peşine düştüm.  ► James Joyce için kent ve kentin yarattığı kültür önemli. Çevirmen ve Joyce’un rotasında gözünüze takılanlarda neler var? Roman daha taslak aşamasındayken, Joyce’u da iyi tanıdığımı ve görece hızlı yazan biri olduğumu düşünerek, bir çırpıda yazar bitiririm diye tahmin ediyordum. Ama işin içine girdiğimde, işlenecek çok sayıda çatışma unsurunu fark ettim ve roman bu anlamda kabardıkça kabardı. İşlemek istediğim iki önemli unsur da Dublin-İstanbul kıyası ve 20’nci ve 21’nci yüzyılın başı arasındaki değişim ve dönüşümdü. Joyce, yüzyıl sonra İstanbul’da tanık olduğu dünya karşısında biraz şaşkın, biraz kızgın. Hem hayranlık duyduğu şeyler var ve hem de dünya ne hale gelmiş böyle diye bolca hayal kırıklığı yaşıyor. Kraliçenin halen hayatta olmasına bozuluyor mesela. “Allah uzun ömür versin” ama şu krallardan, kraliçelerden, diktatörlerden, hayatın her alanında hötzöt ayar veren tiplerden bir kurtulalım artık diye diliyor.  ► “Kim bilir? dedi. Öğrenmek için mütevazi olmak gerek. Ancak hayat en büyük öğretmendir.” Hayattan öğrenecek kadar açık mıyız? Pek değiliz galiba. İşin kötüsü hayattan öğrenmek yerine hayatımızı sömürmek üzere kurgulanmış işlerin peşine düşme kolaycılığı sergiliyoruz. “Sen biriciksin, sen buna değersin” diyen reklamları izleyip fos ürünlere, ışıklara, janjanlı binalara, sahte gülücüklere falan tav oluyoruz çünkü bu çok kolay ve böylesi işimize geliyor. Ama dönüp, herkesle eşit, kol kola, birlik olmak varken ben neden biricik olayım, diye sorgulamıyoruz. Oysa hayattan, paylaşımdan, birlik olmaktan, tüketmemekten, birlikte güç sergilemekten öğreneceğimiz çok şey var. Bloom’u anlamak gerek. Bloom önemli. Elbette Molly de. Manifestolar
CHP’nin dün başlayan 37. Kurultayında Genel Başkan Kemal Kılıçdaroğlu’nun okuduğu ve tüm delegelerin imzasına açılan Manifesto, partinin önümüzdeki dönemde izleyeceği politikanın ipuçlarını taşıyor. Manifesto’da, ekonomik bağımsızlığın, kamucu anlayışın (yeni devletçilik /sosyal devlet), ifade özgürlüğünün, güçlendirilmiş parlamenter sistem ve kuvvetler ayrımının, toplumsal barışın ve yargı bağımsızlığının vurgulanması, ‘Ortadoğu Barış ve İşbirliği Teşkilatı’ kurmaktan söz edilmesi olumluydu. Ama ilkeler kadar uygulayıcılar da önemli. Parti Meclisi’nin oluşumunda Genel Başkan’ın sıkça vurguladığı liyakat ilkesi temel alınabilecek mi, göreceğiz. Siyaseti bir meslek olarak sürdüren popülist politikacıları çok iyi tanıyan halkımız, artık sözüne ve bilgisine güven duyacağı insanları görmek istiyor parti yönetiminde. Ve her alanda tutarlı politikalar açıklanmasını bekliyor. Bilim, Sanat, Kültür Politikaları dahil.  Bugün Kurultay’da belirlenecek parti organlarında sol çizginin, ayrıştırıcı değil bütünleştirici bir sol anlayışın egemen olmasını bekliyorum. Evet, kitle partilerinde liberaller de olur, solcular da. Ama partinin laik ve sosyal demokrat kimliğinin tartışmaya açılmaması gerekir. CHP’nin ‘sağ’dan isimler transfer etmek yerine, ‘İkinci Yüzyıla Çağrı’da belirtilen ilkelere, Cumhuriyeti demokrasi ile taçlandıracak hedeflere odaklanması, diğer muhalefet partileriyle demokrasi ortak paydasında buluşarak iktidara yürümesi gerekiyor. Hafta başında yayınlanan bir başka manifesto da kamuoyunda çokça tartışıldı. “Aksaçlılar Sesleniyor” manifestosunun kurultay kulislerinde de etkili olduğunu tahmin etmek zor değil. Halkımız ayrışmayı, kutuplaşmayı istemiyor çünkü. ‘101 Aksaçlı’ nın manifestosu, ülkemizin düzlüğe çıkmasının toplumun tüm kesimlerinin el ele vermesi ile gerçekleşebileceğini vurguluyordu. Bu çağrının iktidar sözcülerinin tepkisini çekmesi doğaldı, ama ‘ulusalcı sol’ çizgideki bazı gazeteci dostlarımızın ‘Aksaçlılar’ın manifestosunu ‘Yetmez ama Evetçiler’in bildirisi olarak nitelendirerek Aksaçlıları ‘akbaba’ olarak nitelendiren (iktidarın ‘mefta’ olduğunun itirafı mı yoksa?) yandaş gazetecilerle aynı kampa düşmeleri üzücüydü.  Çok farklı siyasal görüşlere sahip 101 aydın içinde, aralarında benim de olduğum ‘Hayır’cılar ve ‘boykot’çular vardı. Bunu görmezden gelerek, bildiriyi önemsizleştirmeye çalışanların yanılgı içinde olduğunu, soldaki bu ‘tek ses’ arayışını tehlikeli bulduğumu söylemek isterim. Birbirimizle uğraşmak yerine, dayanışmayı güçlendirmeyi deneyemez miyiz? Bakın, sosyal medyanın kısıtlanmasına yönelik yasal düzenleme de çıkacak bu hafta Meclis’ten. Bu sansürcü anlayışa bizimle birlikte liberaller, İslamcı kesimin kanaat önderleri de karşı çıkıyorsa, ‘hayır, biz sizinle aynı metne imza atmayız’ mı demeliyiz?  Geçtiğimiz günlerde yitirdiğimiz değerli yazar Adalet Ağaoğlu’nu da AKP destekçisi olarak damgalamıştı bazı arkadaşlar. Anayasa referandumundaki tavrından ötürü üzgün olduğunu açıklamasına karşın Ağaoğlu’nu suçlamayı sürdürdüler. Umarım, tarih onları affeder. Pandemi, ödüllü oyuncuyu garson yaptı
IŞIL ÇALIŞKAN Koronavirüs yüzünden yaklaşık 5 aydır perdeler kapalı. Oyuncusundan ışıkçısına, sahne sahibinden kostümcüsüne binlerce tiyatrocu mağdur. Çığlığını duyuramayan ümitsiz tiyatrocuların birçoğu hayat şartlarıyla mücadele etmek için başka işler yapmak zorunda kalıyor. Tiyatro oyuncusu Cenk Dost Verdi de bunlardan biri. Bir kafede garsonluk yapan ödüllü tiyatrocu Verdi, “Tiyatro bize ne verecek, biz tiyatroya ne verebileceğiz bilmediğimiz bir süreç” diyor. KARANTİNAYI 400 TL İLE GEÇİRDİK Cenk Dost Verdi, “Ben sadece tiyatro yapıyorum. Dizi, sinema gibi girişimlerim olmadığı için ek olarak 4 yıldır kafede garsonluk yapıyorum. Bu defa yine sezonun bitmesiyle başlayacağımı söylemiştim ama şu an sadece bu kaldı geriye” diyor. Karantina sürecinde yaşadıklarını ise, “Pandemide Tiyatrolar Platformu’nun ve İhtiyaç Haritası ile birlikte kooperatifin düzenlediği dayanışma hikâyesiyle 400 TL’lik bir kart gönderdiler o kadar. Bunun adı dayanışma. Tiyatroyla ilgili bir gelir elde etmekle ilgili hiçbir şey yaşanmadı. Tiyatro bize ne verecek, biz tiyatroya ne verebileceğiz bilmediğimiz bir süreçti” sözleriyle anlatıyor.  Şu an en büyük duygusunun öfke olduğunu söyleyen ve ne yapacağını bilmeyen bir ruh hali içinde olduğunu dillendiren Verdi, kafede çalışmaktan gocunmadığını ama bunun kalıcı bir çözüm değil, bir şeylerin üstünü örtmekten ibaret olduğunu anlatıyor. Ben bu öfkemi kafede çalışarak geçiriştirirsem yine boşa gidecek. Gerçekten hiçbir şey yapmadan beklemek, nereye kadar gidiyor bunu görmek ve göstermek istiyorum. Birçok arkadaşım parasızlıktan yakınıyor ama dişe dokunur bir adım atılmıyor şu an. Gidip Süreyya’nın önünde mi oturmak gerekiyor ne yapmam gerekiyor inanın bilmiyorum sözleriyle yaşanılan sıkıntılara dikkat çekiyor. Verdi sözlerini şöyle sürdürüyor: “Şu an başıma bir şey geldiğinde borç almak zorundayım. Tepemizde devlet diye bir mekanizma var ve soluk alıp vermemizden vergi kesiyor. Dolayısıyla ben buraya doğru daha keskin ve herkesi kapsayıcı şekilde gitmenin derdindeyim. Salonu olan yerlerin dertleri gerçekten çok büyük. Deli işi bir sabırları var bu insanların. Onların sabırları had safhaya gelmişken bizim bireysel olarak bir şey söylememiz gerekiyor. O bir yankı bulsun önce ve ne kadar doğru ne kadar yanlış görelim. Ben eminim benim kadar birçok insan oldu çalışan, çalışmaya başlayan. Ama biz çalıştıkça bir şeylerin üstünü kapatıyoruz gibi ve asıl hakkımızı aramamız gereken şeyle ilgili öfkemizi bastırıyoruz gibi geliyor bana. Faturalar ödeniyor, dolaba bir şeyler alınıyor. Minnet hikâyesiyle yetişmiş bir nesiliz. Orada bir bakıyoruz bütün öfkemiz dinmiş. Ama biz aslında tam da buna karşıyız. Bu kadar kabullenmeye bu kadar rehavete. Koskoca meslek hayatın boyunca hayallerinin peşinden git ama bir pandemide bütün hayallerinden vazgeçip süreyi kotarmaya çalışmak bana ikiyüzlüce geliyor. Biz devlete bir çuval para verin demiyoruz ki. Bizim güvencemizi sahiplenin, bizi kamusal ilan edin. En azından vergilerde benim biletimin yüzde 38’inden çekin elinizi. Her biletimin yüzde 38’ini alıyorsun el insaf!” YARDIM DEĞİL İŞ BİRLİĞİ İSTİYORUZ! Behzat Uygur ise tiyatroların durumuna dikkat çekmek için Twitter hesabında ‘Tiyatro durunca!’ notuyla bir büfenin önünde fotoğraf paylaştı. Bunun Kültür Bakanlığı’ndan siyasetçisine, muhalefetinden iktidarına bir gönderme olduğunu ifade eden oyuncu, “Biz şartların uygunluğuna göre seyircinin de sağlığını düşünerek tiyatro oynarız zaten. Bunu herkesten önce biz tiyatrolar düşünürüz. Ama bu süreçte herkes tarafından yalnız bırakıldık. Meslektaşlarımız başka işlere yönelmek zorunda kaldı. Biz yine hicivle yaklaşmayı tercih ediyoruz” diye konuşuyor.  “Tiyatro kimseye el açmaz” vurgusunu yapan Uygur, “Bizim arzumuz tiyatroya yardım değil, tiyatroyla iş birliği yapılması. Bu sayede daha ucuz bilet satacağız ve bu yine seyirciye yarayacaktır” diyor. Usta oyuncu, yaşadığı bir olaydan verdiği örnekle bunu somutlaştırıyor. Uygur, “İsmini vermek istemediğim İstanbul’da bir belediye biletli oynayacağımız bir açık hava tiyatrosunun kirası için bizden tam fiyat istiyor. Ki biz şu anda pandemiden dolayı yarısını doldurabiliyoruz. Söz gelimi herkes tiyatronun yanındayız diyor ama amfi tiyatroyu kiralamak istediğimizde eski kirası neyse onu bizden ya da organizatör firmalardan istiyor. Biz nasıl 3’te 1 kişiye oynayabiliyorsak onların da 3’te 1 fiyatını dikkate alması uygun olur. Biz de bu sayede seyirciye ulaşabilelim ve biz de bilet fiyatımızı üstüne rakam koymadan satabilelim. Bu bir iş birliğidir. Bundan yararlanacak olan yine seyircidir. Bu bir örnek ama genel bakış açımızda maalesef bu var.” Metin Akpınar'ın hayatı belgesel oldu: İyi ki Yapmışım
Earthlings izletmek yapacağınız en iyi şey
Bilinç bütün varlıkların acısını kalplerimizde hissedebilmemizdir. Bhagavad Gita ‘Earthlings’, Shaun Monson’ın yönetmenliğini, Joaquin Phoenix ve Persia White’in anlatıcılığını, Moby’nin müziklerini yaptığı 2005 yapımı bir belgesel. İnsan türünün, hayvan kaynaklı ürünleri elde ederken kullandığı yöntemleri anlatan bu belgeselde gizli kamera ile kaydedilen daha önce hiç görülmemiş görüntüler ile devasa ve gizlenen hayvan endüstrisinin korkunç yüzü açığa çıkarıldı. Bu belgeselin yaşattıgı uyanış ile bilmiyordum, duymamıştım ortadan kalkmış, etin ve sütün nereden geldiği öğrenilmiş oldu. Nereden geldi aklına bu belgesel? Bu hafta tuhaf bir olay yaşandı, Ukrayna’nın batısında bulunan Lutsk şehrinde. 21 Temmuz’da Maksym Kryvosh isimli şahıs bir otobüsü ele geçirdi, otobüsteki insanları rehin aldı. Kryvosh’un iki talebinden birisi, Ukrayna liderinin halka 2005 yapımı ‘Earthlings’ belgeselini izleme çağrısında bulunması oldu. Zelenskiy bu talebi yerine getirdi. Facebook ve Twitter hesaplarında, “2005 yapımı ‘Earthlings’ belgeselini, herkes izlesin” dedi. Saldırgan, talebinin yerine getirilmesinin ardından rehineleri serbest bıraktı. Yöntemi ve kişiyi sorgulamayı ayrı tutarak, şunu büyük harflerle sormak istiyorum; Sizler EARTHLINGS belgeselini izlediniz mi? Veya bu belgeseli NEDEN hâlâ izlemediniz? UYANIŞ BELGESELLERİ İnsan kısmı hayatını maddileştirmeye o kadar odaklanmış durumda ki kafasının bununla meşgul olmasından dolayı süregiden ebedi bir körlük ve düşüncesizlik içerisinde. Sahip olma olgusu tarafından belirsiz ve tanımlamaz hale gelmiş durumda. Dante’nin dediği gibi “Nasıl bir alay edilecek şeydi bu yapılan, sahip olmak için yapılan bu savaş.” Hayatı maddileştirme eylemi ile o kadar meşgul ki insan kısmı görmüyor, duymuyor. Nietzsche’nin mukayeseler devrinde yaşıyoruz ve dünya egonun adeta bir projeksiyonu olmuş durumda. Yaşamsal trajedi olarak görünenler de egonun birer efekti durumunda. Her şey ‘ben’imle ilgili. Nasıl ben kazanırım? Nasıl ben hakim olurum? Nasıl ben en iyisi olurum? Peki neye rağmen tüm bunlar? Bilinç her varlığın acısını hissettiğimizdir, var oluşun ahengi ile olan ilişkimizdir. Bu ahenge dahil olmalıyız. Leonardo Da Vinci’nin “Öyle bir zaman gelecek ki bugün insan katillerine baktığımız gözle yarın hayvan katillerine bakılacak.” sözünün üzerinden 500 yıldan fazla geçti. Lütfen artık Earthlings, Dominion, Unity (Birlik), Cowspiracy, What The Health (Sağlık komplosu) ve The Game Changers belgesellerini izleyin. Hayvanları ölüm kuyruklarından çıkaramadığımız sürece bu ahenge dahil olamayacak dünyamız. İnsan kısmının acıya karşı yükselen hissizliği hiç olmadığı kadar büyümekte. Bu apati nereden geliyor? İnsanın içinde devasa aşağılılıkta bir şey var, ona başka canlıları öldürten ve bundan zevk aldırtan. Bu hissizlik ve öldürmekten payına en çok düşenler ise hayvanlar, kadınlar, çocuklar ve doğa. KAN İMPARATORLUĞU Bu hafta çok kötü bir haftaydı. Pınar Gültekin’in korkunç bir şekilde öldürülmesi ve ardından bir köpeğin daha tecavüz sonucu akıl almaz bir barbarlıkla öldürülmesi. Kadına yönelik şiddetle mücadele için hazırlanmış İstanbul Sözleşmesi’nin taraf devletlerinden Türkiye’nin bu sözleşmeyi feshetmeye çalışması ve senelerdir bir türlü çıkarılmayan(!) Hayvan Hakları Yasası. Dünyada yaşayan insan kısmı kümelere bölünmüş gibi gelmiyor mu size de? Bir yandan kadın, çocuk, doğa, hayvan için tüm anlarını mücadeleye ayıranlar, vicdanları paramparça olanlar, bir yandan da o tarif edilemeyen, ruhunun içinde tümör gibi aşağılık bir kütle taşıyan gaddar, sapık, empati yoksunu insanlar. Bir kısım da arada kalmışlık içinde. Mesela bu arada kalmışlar, hayvanlar konusunda, onları yemenin, avlamanın, giymenin, testlerde kullanmanın yanlış olduğunu bilmelerine rağmen, bunları görmemek için kafalarını diğer tarafa çeviredurmakta. Çevirmeyin artık. Bakın, tüm kayıtlı tarihimizde 619 milyon insan savaşla öldürüldü. Her 3 günde bir aynı sayıda hayvan öldürüyoruz. Ve bu sayı ölümleri çok daha büyük olan balıklar ve diğer deniz canlılarını içermiyor bile. Çünkü onların ölüm sayıları o kadar büyük ve değersiz ki ölçümleri tonlarla yapılmakta. Marketlerde, mağazalarda paketlenmiş olarak gördüğünüz ürünler bir zamanlar var olan, yaşayan canlılardan çok ama çok uzakta gözüküyor ama değil. Onları öldürmeden önce yetiştiriyoruz sonra yiyecek, eğlence, giyim ve araştırma için öldürüyoruz. Tüm hayatları, doğumdan ölüme kadarki tüm hayatları sadece kâr için onları besleyen endüstriler ve hükümetler tarafından kontrol ediliyor. Gerçek şu ki, yaşamak isteyen birini öldürmenin insanca yolu yoktur. Büyük kafesler, küçük stoklama, az ağrılı gaz... Onların son saatlerinde, son saniyelerinde her zaman korku var, her zaman acı var, her yerde kan kokusu var, çığlıkları var. Hepsi son nefeslerini verene kadar inanılmaz bir karşı mücadele veriyor. Bu üstünlük kompleksi, bu derin bencillik dünyamızı tanımlamasın artık. Bu devasa bir Kan imparatorluğu. Bunu yıkabiliriz. Başlangıç için yapabileceğiniz en iyi şey, Earthlings’i izlemek ve insanlara izlettirmek olacaktır. Mulan, Avatar ve Star Wars filmlerinin vizyon tarihleri ertelendi
Disney Mulan, Star Wars ve Avatar gibi filmlerin çıkış tarihlerini yeni tip Koronavirüs (Covid-19) salgını nedeniyle erteleme kararı aldı. The Guardian'da yer alan habere göre, Covid-19 salgınından etkilenen sinema sektöründe filmlerin vizyon tarihlerinde değişikliğe gidiliyor. Disney, 21 Ağustos’ta gösterime girmesi planlanan Mulan süresiz bir şekilde, Star Wars ve Avatar filmleri ise bir yıl kadar erteleme kararı aldı. Walt Disney Stüdyolarının sözcüsü, "Son birkaç aydır, küresel bir sağlık krizi sırasında film yapmanın mümkün olmayacağı daha iyi anlaşıldı. Bugünse Mulan’ı yayınlamayı planladığımız tarihi ertelemeyi ve filmi izleyicilere ulaştırmanın yollarını düşünüyoruz” dedi. Disney’in hisseleri piyasalar açıldıktan sonra %1 civarında düşüş kaydetti. Avatar’daki gecikme ile ilgili bir açıklama yapan James Cameron, “COVID-19’dan önce 2021 Aralık’ta ilk devam filmini çıkarmamız için her şey yolundaydı. Ne yazık ki, pandeminin programımız üzerindeki etkisi nedeniyle bu tarihte çıkması artık mümkün değil. Bu gecikmeden dolayı benden daha fazla hayal kırıklığı yaşayan kimse yok” dedi. A message from James Cameron.  Irayo, Na'vi Nation. Stay safe. pic.twitter.com/Uwi2J6xF4k 200 bin müzik emekçisi mağdur
Işıl ÇALIŞKAN Pek çok alanda ‘normalleşme’ adımları kapsamında koronavirüs sürecinin yarattığı mağduriyeti aşmak için harekete geçilse de müzik sektörü için hâlâ kayda değer bir adım atılmış değil. Zaten güvencesiz olan müzik emekçileri virüsle birlikte bu gerçekle daha sert şekilde yüzleşti. Kazançlarının neredeyse tamamını karşılayan canlı müzik sektörü kan kaybetmeyi sürdürürken bundan sonra ne olacağı belirsiz.  Müzik dünyasında örgütsüzlüğün temel sorun olduğu dillendirilirken bu süreçte 200 binin üzerinde müzik emekçisinin mağdur olduğu belirtiliyor. Dijitalleşmenin sektör için çok yetersiz olduğu vurgulanırken telif sorunu da bir kez daha hatırlatılıyor. Orkestra şefi ve Cemal Reşit Rey Konser Salonu (CRR) Genel Sanat Yönetmeni Cem Mansur, Müzik Eleştirmeni Murat Beşer ve BaBa ZuLa’nın vokalisti Murat Ertel ile konuştuk. SANATÇININ EMEĞİNE SAYGILI OLUNMALI  Orkestra Şefi, CRR Genel Sanat Yönetmeni Cem Mansur:  Canlı müzik yapanlar, özellikle kadrosuz, serbest çalışan müzisyenler en ağır etkilenenlerden oldu. Bu dönemde sanal ortamda müziğin paylaşılması, “Pekala böyle de oluyormuş” dedirtmek yerine bence, gerçek iletişimin ancak canlı müzikle olabileceği gerçeğini bir daha onayladı. İnternette ücretsiz paylaşımların, sanatçının emeğinin bedava olduğu yanılgısını genişleteceğinden endişeliyim. İnsanlar, bu zor zamanlarda, sanatçıların ürettiklerini tükettiklerini unutmamalı. Az sayıda müzisyen ve dinleyici ile açık hava konserleri başladı ama kapalı salonlarda sezon başlayınca yine az dinleyici olacak ve internette yayınlanan halini izlemenin, sembolik bile olsa bir ücret karşılığında olması bence çok önemli. Telif haklarına az saygı gösterilen bir ülkede bedavacılık kültürüne katkıda bulunmayalım.  SALGIN ÖRGÜTSÜZLÜĞÜ AÇIĞA ÇIKARDI  Müzik Eleştirmeni Murat Beşer:  Bu ülkede müzisyenliğin (ya da aynı piyasada çalışan emekçinin) sayısız dramı var. Bunların başında da geçim sorunu yer alıyor. Salgın özellikle canlı performans dünyasını vurdu, ciddi bir işsizlik yaşandı. Memlekette hali hazırda 200 binin üzerinde müzik emekçisi mağdur. Aslında onlar salgın günlerinden önce tarifsiz sıkıntılar çekiyordu, şimdi de çekiyorlar. İşsizler, iş bulsalar bile sigortasızlar, hepsinden öte de örgütsüzler.  Salgın günlerinin en fazla açığa çıkardığı durum müzik piyasasındaki insanların örgütsüzlüğü oldu. Bu sorunlar sadece ve sadece örgütlenme ile aşılır, belli başlı mercilere el avuç açarak, sadaka alır gibi tepeden iş dilenerek değil.  Muhakkak müziği bırakan, ekmeğini başka kapıda arayanlar olacak. Müzik dünyasının içinde kalanlar için ise çok ciddi bir kazanç kaybı yaşanacak; tahminen yüzde 60 oranında. Geride kalanlar geleceklerini dijital dünyada kuracak, umutlarını bu dünyada sürdürmeye çalışacak. Bu da ortaya çıkan müziğin kalitesine olumsuz yansıyacak.  DİJİTALE HAPSOLURSAK SEYREYLE GÜMBÜRTÜYÜ…  Müzisyen Murat Ertel:  Artık normalleşme, eskiye dönüş diye bir şey kalmadı. Yüzyıl hatta binyıl dönümünde pek bir şey olmadı ancak 2020’de gerçek çağ dönüşü takvimi başladı gibi geliyor bana. Her ne kadar yerleşik devletler dirlik düzenliklerinde sanatçılar egemenler tarafından dinlenmese de esas geleceği yaratan ressamlar yazarlar müzisyenler ve diğer sanatçılardır. Distopik sanat üretiminin öngördüğü noktada durmuşken yakın çağ ve değerlerinin bitişini hüzünle gözlemliyorum. Kafamda sorular var ya manyetik alanımız değişirse, ya internet olmazsa? Alemler arası yolculuk Kızılderililerden aborjinlere hep çok önemli olmuştur. Yalnızca dijital ve sanal alemde kalır ya da hapsolursak seyreyle gümbürtüyü... Cehennem gündelik hayattır
Tekrarlardan ve tekrarların arasına sıkıştırılmış küçük kaçamaklardan, zorunlu tekrarlara rağmen rastlantısal karşılaşmalardan oluşan, bıktırıcı olduğu kadar bir o kadar da heyecan verici bir sahne: Gündelik hayat. Bu sahnenin seyircisi yoktur, herkes oyuna katılır. Ve herkes kendi alanına giren özneler ve nesneler ve aralarındaki ilişkileri tanıdığı ölçüde deneyimler gündelik hayatı. Sahnenin başka bir yerinde başka öznelerin de nesnelerle benzer deneyimler yaşadığını biliriz. Aslında hepimizin bildiği, tekrarlaya tekrarlaya basmakalıplaşmış olanlardır. Bunların her yerde tekrarlandığını bilmek bir tür tesellidir bizim için; ‘yalnız değilim’ duygusu. Oysa yine herkes bilir ki kestirilemeyen, aralarda gerçekleşen, zorunlu tekrarlardan kaçan bir şeyler de vardır; farkın ortaya çıkması. Gündelik hayatın bıktırıcılığını tekrarlar oluşturuyorsa, en heyecanlı kısmını ise tekrarlara rağmen anlarda, aralarda karşımıza çıkacak ve hayatımızı değiştirebilecek olay karşılaşmalardır. Tekrara dayalı gündelik hayat, kutsal metinlerde tasvir edilen cehennemi andırır. Cehennem tasvirlerinin en belirgin özelliği, bedensel cezaların sürekli tekrar etmesidir (Alt, Edebiyatta Kötünün Yeniden Doğuşu, Sel). Cennette bedensiz bir varoluş sürdürürken, bedenlerini keşfettikleri için cennetten kovulanların yeryüzüne düştüklerinde sürdürmek zorunda kaldıkları bedenli hayattır, gündelik hayat. Sonsuz ve bedensiz bir yaşam vaat eden cennet anlatılarında zaman ortadan kalkmıştır; zamanla birlikte, tekrara dayanan ritim de. Cennet bedensiz ve ritimsizdir; cehennem ise bedenli ve ritimli. Gündelik hayat da bedenli ve ritimlidir; ritim, bedenin zamanıdır çünkü; nefes alışımız, kalp atışlarımız, yürüyüşümüz. Şiir ve müzikte olduğu gibi sanat, bedenin temel ritimlerini varoluşsal bir özgürlüğe çevirse de aynı ritim durmadan tekrar eden bir işkenceye de eşlik edebilir. “Köle sahipleri kölelerin şarkı söyledikleri zaman daha iyi çalıştıklarını fark ederler” (Levine, Biçimler, KÜY). Kölelerin beraberlerinde getirdikleri, tekrara dayalı, döngüsel Afrika müziği, köle sahipleri için köleleri daha çok çalıştırmaya yarayan bir araca dönüşür. Köle için gündelik hayatı katlanabilir kılan ritim, köle sahibinin kırbaç kullanmasını da gereksiz kılmıştır. Ritim aşırı politiktir. Efendinin kırbacı, şimdi müzikal ritimlerde şaklamaya devam ediyor ve bu ritimlerle dans edebilir, kendinizden geçebilir ve özgürleştiğiniz yanılsamasına kapılabilirsiniz. Sizi parçalayan kapitalist makinenin ritmiyle ya da Kafka’nın ‘Ceza Sömürgesi’ndeki mahkûmun cezasını iğnelerle derisine kazıyan tırmık denilen işkence aletinin ritmiyle dans etmek. Cehennem olarak gündelik hayat, canımızı yakan tekrarların, hızla hazza dönüştüğü yerdir. Artık acıları haz olarak yaşıyoruz. Cehennemden kaçış var mı? Sınırları belirli bir yer olsaydı kaçabilirdik. 16’ncı yüzyılda Merlowe’un yazdığı tiyatro oyunu ‘Faust’ta Mefisto’nun dediği gibi: “Cehennemin sınırları yoktur; belli bir yer değildir orası. Çünkü biz neredeysek cehennem oradadır; cehennem neredeyse biz de hep orada olmak zorundayız” (Alt). 20’nci yüzyılda Sartre’ın “Cehennem başkalarıdır” deyişini, 19’uncu yüzyılda Rimbaud, “Ben bir başkasıdır” diye yanıtlamıştı. Adorno ise son noktayı koyar: “Cehennem biz kendimiziz”. İşkence aletinin ritmini içselleştirdiğimizde işkencecimize aşık olmakla kalmıyor, cehennemi de bedenlerimizle birlikte her yere taşıyoruz; cehennemin ritmiyle dans ediyoruz. İşkence aletinin ritmiyle salınan bedenler, çok geçmeden işkence aletine dönüşebilirler, dönüşmüşlerdir de. Cehennem bizleriz. Yaşamın nabız atışları değil, efendinin kırbacı şaklıyor içimizde ve birbirimizin hayatını zindana çeviriyoruz. Kadınları katledenler, efendinin kırbacının ritmini içselleştirip efendinin kırbacına dönüşen ezilenlerdir. Ezenler ve ezilenler aynı ritimle salınıyor. Gündelik hayat, sadece ölümü değil, yaşamı çoğaltacak olay karşılaşmaları da içinde barındırıyor. Olay karşılaşmalar, işkencecinin durmadan geri döndüğü kısır döngüyü kıracak karşılaşmalardır. Farkın açığa çıktığı ve ritimleri farklı bedenlerin bir arada dans edebildikleri bir hayat, ancak olay çıktığında gerçekleşebilir. Bedenli bir cennet yaratabilmek, kolay değil... Fazıl Say, Alman Klasik Müzik Ödülleri'ne 2 dalda aday gösterildi
Piyanist ve besteci Fazıl Say, Alman Klasik Müzik Ödülleri'ne (Der Deutsche Klassikpreis- Opus Klasik 2020), 'Yılın Enstrümantal Kaydı' ve 'Yılın Enstrümantal Sanatçısı' dallarında aday gösterildi. Anadolu Ajansı'nın (AA) aktardığına göre sanatçı Fazıl Say, iki yılda tamamlayarak bu yıl müzikseverlerin beğenisine sunduğu Beethoven'in 32 sonatının tamamını kaydettiği albümüyle, Alman Klasik Müzik Ödülleri'ne 'Yılın Enstrümantal Kaydı' ve 'Yılın Enstrümantal Sanatçısı' dalında aday gösterildi. Kazananlar sonbaharda ilan edilecek, ödüller de 18 Ekim 2020'de Berlin'de takdim edilecek. 'DÜNYAYA KENDİ ADIMA BİR ARMAĞAN BIRAKMAK İSTEDİM' Ödüle aday gösterildiğini sosyal medya hesabından duyuran Fazıl Say, duygularını şöyle ifade etti: "Duygulandım ve gururlandım. Şimdi öğreniyorum ki klasik müzik dünyasının en değerli ödüllerinden birine iki dalda aday seçilmişim. Sonuçlar ekim ayında belli olacakmış. Beethoven Sonatlar ile hem yılın enstrümental kaydı hem de yılın enstrümental sanatçısı dallarında...Çok mutlu oldum. Diğer adayların hepsini sosyal medyada gördüm. Benim çok değer verdiğim saygın sanatçılar, müzik dünyasının üstatları var. Hepsinin emeklerine şükranımız sonsuzdur. Sonuçta yıllarca büyük emek verdim Beethoven'e. Bu dev kayıt projesi ile kendi adıma çok müzik öğrendim ve ilerledim diye düşünüyorum. Dünyaya kendi adıma bir armağan bırakmak istedim. Bunun için de bir müzisyen olarak samimi söylüyorum, elimden gelen her şeyi verdim. Gösterilen bu ilgi, beni çok mutlu etti." Atiye'nin 3. sezon çekimlerine başlandı
Başrollerini Beren Saat ve Mehmet Günsür'ün paylaştığı Netflix'in ikinci yerli dizisi Atiye'nin final çekimleri başladı. İkinci sezonu Eylül ayında seyirci karşısına çıkacak olan dizinin üçüncü ve son sezonu için çekimlere başlandığını başrol oyuncu Beren Saat sosyal medya hesabından duyurdu. Dünyayı etkisi altına alan koronavirüs nedeniyle bir süre ertelenen dizi çekimlerine Atiye de dahil olmuştu. Dizinin ikinci sezonu için çekimler geçtiğimiz aylarda tamamlanmıştı. Oyuncu Beren Saat Instagram hesabından yaptığı paylaşımla dizinin final sezonununçekildiğini şu sözlerle duyurdu; “Yeni Ay'da başladık çekimlere, Atiye'nin mucizeleri yine bizimle. Aylar süren bekleyişten sonra tüm tedbirler alındı ve yeniden başladık üretmeye! Atiye'nin ilk sezonuna gösterdiğiniz ilgi, sevgi ve destek için emeği geçen herkes adına çok teşekkür ederim. 3. sezon yaratıcı ekibimize ve tüm çalışma arkadaşlarıma hayırlı, uğurlu olsun” Yeni Ay’da basladik cekimlere, Atiye’nin mucizeleri yine bizimle. Aylar süren bekleyisten sonra tüm tedbirler alindi ve yeniden basladik üretmeye! Atiye’nin ilk sezonuna gosterdiginiz ilgi, sevgi ve destek icin emegi gecen herkes adina cok tesekkur ederim. 3. Sezon yaratici ekibimize ve tüm çalisma arkadaslarima hayirli, ugurlu olsun Türkan Şoray’dan Ada filmiyle ilgili yıllar sonra gelen açıklama: Ben önermiştim
Fazıl Say, Der Deutsche Klassikpreis'e iki dalda aday gösterildi
Piyanist Fazıl Say, Der Deutsche Klassikpreis müzik yarışmasında 'Yılın Enstrümantal Kaydı' ve 'Yılın Enstrümantal Sanatçısı' dallarında aday gösterildiğini açıkladı. Sosyal medya hesabından yaptığı açıklamada Say, şunları söyledi: "Duygulandım ve gururlandım. Şimdi öğreniyorum ki klasik müzik dünyasının en değerli ödüllerinden birine iki dalda aday seçilmişim. Sonuçlar Ekim ayında belli olacakmış. Beethoven Sonatlar ile hem “yılın enstrumental kaydı” hem de “yılın enstrumental sanatçısı” dallarında…Çok mutlu oldum. Diğer adayların hepsini sosyal medyada gördüm. Benim çok değer verdiğim saygın sanatçılar, müzik dünyasının üstatları var. Hepsinin emeklerine şükranımız sonsuzdur. Bu güzel haberi akşam eşimle kutlayacağız. Sonuçta yıllarca büyük emek verdim Beethoven’e… Bu dev kayıt projesi ile; kendi adıma çok müzik öğrendim ve ilerledim diye düşünüyorum. Dünyaya kendi adıma bir armağan bırakmak istedim. Bunun için de bir müzisyen olarak samimi söylüyorum; elimden gelen her şeyi verdim. Gösterilen bu ilgi, beni çok mutlu etti.” Duygulandım ve gururlandım.Şimdi öğreniyorum ki klasik müzik dünyasının en değerli ödüllerinden birine iki dalda aday seçilmişim. Sonuçlar Ekim ayında belli olacakmış. Beethoven Sonatlar ile hem “yılın enstrumental kaydı” hem de “yılın enstrumental sanatçısı” dallarında...Çok mutlu oldum. Diğer adayların hepsini sosyal medyada gördüm. Benim çok değer verdiğim saygın sanatçılar, müzik dünyasının üstatları var. Hepsinin emeklerine şükranımız sonsuzdur. Bu güzel haberi akşam eşimle kutlayacağız. Sonuçta yıllarca büyük emek verdim Beethoven’e... Bu dev kayıt projesi ile; kendi adıma çok müzik öğrendim ve ilerledim diye düşünüyorum. Dünyaya kendi adıma bir armağan bırakmak istedim. Bunun için de bir müzisyen olarak samimi söylüyorum; elimden gelen her şeyi verdim. Gösterilen bu ilgi, beni çok mutlu etti. Fazıl Say #fazılsay Fazil Say (@fazilsay)'in paylaştığı bir gönderi (23 Tem, 2020, 2:42öö PDT) Netflix'e yakın kaynaklar doğruladı: 'Şimdiki Aklım Olsaydı' dizisi eşcinsel karakter nedeniyle iptal edildi
Online dizi ve film izleme platformu Netflix, Türk makamlarının kendilerine 'Şimdiki Aklım Olsaydı' dizisi için lisans almak istiyorsa, söz konusu dizinin senaryosundaki eşcinsel karakteri çıkarması gerektiğini söylediğini bildirdi. Euronews'ten Emma Beswick'e konuşan bir kaynak, "Türk yetkililer Netflix eğer 'Şimdiki Aklım Olsaydı' dizisi için yayın hakkı almak istiyorsa senaryodan eşcinsel karakteri çıkarmalı dediler" açıklamasında bulundu. Ayrıca, yazarın senaryosunun söz konusu karakter olmadan hayata geçirilemeyeceği için Netflix seriyi iptal etmeye karar verdiği belirtildi. Emma Beswick imzalı habere göre platformun Türkiye yapımı projelerinden olan Şimdiki Aklım Olsaydı dizisi, bir gün önce Netflix tarafından herhangi bir açıklama yapılmadan iptal edilmişti. Fasikül'e konuşan dizinin senaristi Ece Yörenç, şirketin diziyi iptal etmesinin ardında senaryodaki yan hikayelerden birinde eşcinsel bir karakterin olduğunu söylemişti. Ece Yörenç, "Bir eşcinsel karakter nedeniyle dizinin çekimlerine izin verilmedi ve bunun ilerisi için çok korkutucu" ifadesini kullanmıştı. ALT BÜROKRATLAR İLETİŞİM KURUYOR Radyo ve Televizyon Üst Kurulu (RTÜK) üyesi İlhan Taşçı ise, (dizideki) değişikliklerinin RTÜK Üst Kurulu’nun bilgisi dışında yapıldığını ve kurulun ‘resmi olarak Netflix’le konuşmadığını’ ifade etti. Taşçı, “Bazı alt bürokratlar devreye girip bazı değişiklikler yapılmasını sağladıkları aşikar. Ancak hangi diziden hangi karakterin çıkarıldığın tam olarak bilmiyoruz" dedi. Sorunun sadece 'Şimdiki Aklım Olsaydı' ile sınırlı olmadığını ve 40 civarında filmde değişiklik söz konusu olduğunu belirten Taşçı, "Netflix’le yapılan gayri resmi görüşmeler suç teşkil ediyor. Bu siyasidir” uyarısı yaptı. AKP Genel Başkan Yardımcısı Mahir Ünal, Netflix'in Türkiye'den çekileceği iddialarına ilişkin sosyal medya hesabından açıklama yapmış, "NetflixTurkey ne siyasi düzeyde AK Parti Tanıtım ve Medya Başkanlığı ile ne de resmî düzeyde İletişim Başkanlığı ile görüştü. Türkiye’den gitmeyi neden düşünsünler? Netflix'in daha derin işbirliği ile Türk kültürüne, sanatına dönük daha yüksek hassasiyet göstereceğine inanıyorum" ifadelerini kullanmıştı. Netflix de şu açıklamayı yapmıştı: “Netflix olarak Türkiye’deki üyelerimize ve kreatif camiaya derinden bağlılığımızı sürdürüyoruz. Birlikte çalıştığımız birbirinden yetenekli isimlerle gurur duyuyoruz. Şu anda yapım aşamasında olan ve yakında çekimlerine başlanacak projelerimiz için çok heyecanlıyız ve bu hikayeleri dünyanın her köşesindeki üyelerimizle paylaşmayı dört gözle bekliyoruz” . House of the Dragon için oyuncu seçmeleri başladı
