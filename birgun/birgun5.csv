Bodrum'da, Geç Roma dönemine ait mekanlar bulundu
Muğla'nın Bodrum ilçesinde, hastane inşaatı sırasında Geç Roma dönemine ait olduğu düşünülen konutsal mekanlar ile mozaik kalıntıları ortaya çıkarıldı. Anadolu Ajansı'nın haberine göre, Türkkuyusu Mahallesi'ndeki özel bir hastanenin tadilat ve inşaat çalışması sırasında, Bodrum Sualtı Arkeoloji Müzesi Müdürlüğü yetkililerince tarihi kalıntılara rastlandı. Ekipler, bölgede inceleme yaparak kurtarma kazısı başlattı. Ortaya çıkarılan alanların Geç Roma dönemine ait olduğu düşünülüyor. Hastane başhekimi Dr. Yusuf Babayiğit, gazetecilere yaptığı açıklamada, hastanede zaman zaman yaşanan altyapı sorunları nedeniyle tadilat çalışması başlattıklarını belirtti. Bölgede çalışma yürütmeden önce durumu Bodrum Sualtı Arkeoloji Müzesi Müdürlüğü yetkililerine bildirdiklerini aktaran Babayiğit, "Müze müdürlüğü ve ekibinin koordinesinde çalışmalar devam ediyor. Kurum olarak bu çalışmalar süresince arkadaşlara yardımcı olmaya çalışıyoruz." dedi. İnşaat çalışmalarının durdurulduğu, kurtarma kazılarının ise bir süre devam edeceği öğrenildi.  Bir sanat eseri olarak “Koku”
ISTANBUL’74, Teşvikiye Galerisi’nde Akbank Private Banking’in yeni online platformu “A Journal”ın açılışı kapsamında çok özel ve alışılmadık bir sergiyi sanatseverlerle buluşturmaya hazırlanıyor. “Koku sanat mıdır?” sorusunun yanıtını ziyaretçilere yönelten “The Art of Scent 1889-2012” sergisi, aralarında Ernest Beaux’nun Chanel N ̊ 5”ını,“Aimé Guerlain’in Jicky”sini, “Bernard Chant’ın Aromatics Elixir”ini ve “Olivier Cresp’in Light Blue”su gibi 12 önemli sanat eserini ön plana çıkararak, koku tarihini resim, heykel, mimari ve müzik gibi disiplinlerin estetiksel ve tarihsel bağlamında konumlandırarak, daha geniş bir kapsamda incelenmesine fırsat tanıyor. İlk kez New York’ta bulunan Museum of Art and Design’da sergilenen ve kokunun sanatsal tarafına yoğunlaşan “The Art of Scent 1889-2012”nin açılışı kapsamında serginin küratörlüğünü üstlenen, The Museum of Arts and Design'da, “The Department of Scent Art” / “Koku Sanatı Bölümü”nün kurucusu Chandler Burr de İstanbul’a geliyor. “The Art of Scent 1889-2012” sergisi, 23 Mart Cuma günü ISTANBUL’74’ün Teşvikiye’de bulunan galerisinde sanatseverlerin yanı sıra koku alanında farklı bir deneyim yaşamak isteyenleri de bekliyor. Adres: ISTANBUL’74 Teşvikiye Galeri / Maçka Caddesi Aziziye Palas No:20 D:1 Maçka Chandler Burr Kimdir? 2006 yılında New York Times’ta parfüm eleştirmenliği pozisyonunu yaratan Chandler Burr, 2010’a kadar aynı gazetede yazdı. Koku üzerine “The Emperor of Scent” ve “The Perfect Scent: A Year Inside the Perfume Industry in Paris & New York” isimli 2 kitabı bulunanBurr, 2. kitabını The New Yorker için hazırladığı “The Scent of the Nile” makalesinden yola çıkarak yazdı.Chandler Burr, 2010’da New York’ta bulunan the Museum of Arts and Design’da the Department of Scent Art (DSA) / Koku Sanatı Bölümü’nü kurdu. Bölümün küratörü olarak ilk sergisi “The Art of Scent 1889-2012” oldu. 2014’te Melbourne’deki the National Gallery of Victoria’da “Hyper-Natural: Scent from Design to Art” sergisini kürate etti. Burr, aynı zamanda farklı ülkelerde koku yemekleri düzenleyerek, Lea Linster, Daniel Boulud, Vito Mollica ve Jean-Georges Vongerichten gibi ünlü şeflerle de iş birliği yaptı. Bununla beraber, “You Or Someone Like You” isimliromanın da yazarıdır. Bir Yaz Gecesi Rüyası, 27 Mart'ta UNIQ Hall'de
Kız çocuklarına daha fazla cesaret: "Kim Demiş ki Ben Yapamam"
Türkiye’den 36 kadın yazarın öyküleriyle katkı koyduğu, farklı alanlardan 41 kadının “yaptıklarıyla” öyküleştiği “Kim Demiş ki Ben Yapamam” Köstebek Yayınevi’nden çıktı. Zeynep Özatalay, Eda Çağıl Çağlarırmak, Elif Uludağ, Umut Can Yıldız ve Can Tuğrul’un çizimleriyle katkı koyduğu kitap, “yapılamaz” diye bir şey olmadığının altını çiziyor. “Türkiye'nin ilkleri başaran kadınları” diyerek yola çıkan kitaba öyküleriyle katkı koyan yazarlar şöyle; Arzu Alphan, Aslı Solakoğlu, Ayşe Özlem İnci, Bahar Çuhadar, Banu Bozdemir, Berna Laçin, Buket Uzuner, Can Ergün, Dilek Yılmaz, Çağla Üren, Çiçek Dilligil, Ebru Aydın, Elçin Poyrazlar, Elif Çongur, Elif Yonat Togay, Eren Aysan, Esra Kahraman, Gonca Tokyol, Gülsün Kaya, Gülten Karlı, Meltem Gürle, Müge İplikçi, Nacide Berber, Özlem Akıncı, Özlem Narin Yılmaz, Özlem Özdemir, Öznur Özkaya, Pelin Buzluk, Pınar Yelsalı Parmaksız, Selda Salman, Selma Sezen, Sevin Okyay, Şenal Sarıhan, Zeynep Altıok Akatlı, Zeynep Sönmez ve Zübeyde Duran Dizdar. Hayatlarıyla ve “yaptıklarıyla” öyküleşenler Hayat öyküleriyle yer alan isimler ise şöyle: Adile Naşit, Afet İnan, Afife Jale, Aysel Gürel, Azra Erhat, Behice Boran, Bilge Olgaç, Büşra Ün, Canan Dağdeviren, Dilhan Eryurt, Duygu Asena, Fatma Aliye Topuz, Füreya Koral, Füruzan, Füsun Akatlı, Gülten Akın, Halet Çambel, Halide Edip Adıvar, İdil Biret, Jale İnan, Lale Orta, Latife Uşşaki, Leyla Erbil, Leyla Gencer, Mihri Müşfik, Muazzez İlmiye Çığ, Fatma Rafet Angın, Remziye Hisar, Sabire Aydemir, Safiye Ali, Samiye Cahid Morkaya, Selma Rıza Feraceli, Sevgi Sosyal, Süreyya Ağaoplu, Şebnem Ferah ve Volvox, Şirin Tekeli, Türkan Saylan, Türkan Şoray, Yasemin Dalkılıç, Yıldız Kenter ve Zeynep Hanım. 3. Attilâ İlhan Edebiyat Ödülleri başvurları başladı
13 yıl önce aramızdan ayrılan ünlü şair, romancı, düşünür, gazeteci, senarist ve eleştirmen Attilâ İlhan’ın düşüncelerini ve anısını yaşatmak amacıyla düzenlenen “Attilâ İlhan Edebiyat Ödülleri” nin üçüncüsü için son başvuru tarihi olarak 31 Mayıs 2018 Perşembe günü belirlendi. Vefatının ardından, 2008 yılında İlhan ailesi tarafından kurulan Attilâ İlhan Bilim, Sanat ve Kültür Vakfı’nca düzenlenen Attilâ İlhan Edebiyat Ödülleri yarışması ile Attilâ İlhan’ın her eserinde yansımaları bulunan ‘ulusal kültür bileşimini gerçekleştirme’ misyonuna lâyık eserlerin desteklenmesi hedefleniyor. Attilâ İlhan Bilim, Sanat ve Kültür Vakfı bu yarışma ile ayrıca, rahmetli Attilâ İlhan’ın hayattayken yaptığı gibi gençleri, kadın şair ve romancıları teşvik etmeyi de amaçlıyor. Bu çerçevede 30 yaş altı erkek ve yaş sınırlaması olmaksızın kadın yazarların ilk roman ve ilk şiir kitaplarına da “Vakıf Özel Teşvik Ödülü” veriliyor. 2017 yılı içerisinde yayımlanmış eserlerin katılabileceği yarışmada, “Attilâ İlhan Edebiyat Ödülü’ne hak kazanan şiir kitabı ve roman sahibi ayrıca 7.500 TL; “Vakıf Özel Teşvik Ödülü’ne hak kazanan ilk şiir kitabı ve ilk roman sahibi ise 2.500 TL para ödülü sahibi olacak. Seçici kurul üyeleri Onursal Başkanlığı’nı Doğan Hızlan’ın üstlendiği Attilâ İlhan Edebiyat Ödülleri’nin seçici kurulunda edebiyat dünyasının önde gelen isimlerinden oluşan iki ayrı seçici kurulu bulunuyor. Başkanlığını Selim İleri’nin üstlendiği Roman Seçici Kurulu’nun üyeleri arasında Mehmet Eroğlu, Asuman Kafaoğlu Büke, Ülkü Karaosmanoğlu ve İlhan ailesi adına Ali Cem İlhan yer alıyor. Metin Celal başkanlığındaki Şiir Seçici Kurulu’nda ise A. Ali Ural, Haydar Ergülen, Adnan Özer ve İlhan ailesi adına Kerem Alışık görev alıyor. Son başvuru tarihi: 31 Mayıs 2018 Yarışmaya katılacak şair ve yazarlar ya da yayınevlerinin, aday olunduğuna dair imzalı bir yazı ile 10 nüsha kitaplarını, 31 Mayıs 2018 Perşembe günü akşamına kadarAttila İlhan Bilim Sanat ve Kültür Vakfı’nın adresine teslim etmeleri gerekiyor. Ödül kazanan eserler ise, Seçiciler Kurul değerlendirmelerinin ardından 2018’in kasım ayında açıklanacak. Adres: Sıraselviler Caddesi Billurcu Sokak No: 26 Kat:2 Taksim, Beyoğlu, 34433 İstanbul. Angus & Julia Stone İstanbul’ da ilk kez 11 Temmuz’da Zorlu PSM’de
EskiFest 2018'in programı açıklandı
Üzerine beton dökülen Göbeklitepe'deki 'T' sütunların sırrı ne?
Dün sosyal medyaya yansıyan görüntülerle üzerine beton döküldüğü anlaşılan tarihin ilk tapınağı Göbeklitepe gündeme oturdu. Göbeklitepe'deki, insanlık tarihine ilişkin yerleşik bilgilerde önemli değişikliklere yol açan kazı çalışmalarının başkanlığını yapan Klaus Schmidt’in eşi Çiğdem Köksal Schmidt, tarihi alana beton döküldüğünü açıkladı. Klaus Schmidt geçen yıllarda kalp krizi geçirerek hayatını kaybetmişti. Çiğdem Köksal ise sosyal medya hesabından yaptığı paylaşımda, “Burası Göbeklitepe. Taze beton dökülen alanın yanı başında görülen F yapısı (Kaya tapınağı) adını verdiğimiz alan, üzerinde iş makinalarının eze eze bitiremediği alan da hemen bu neolitik döneme ait mimari kalıntıların üç metre ilerisinde, orada yüzeyde bir şey görmeyince altında da bir şey yok sanıyorlar” diye yazdı. Peki, insanlık tarihi adına şimdiye kadar bildiğimiz tüm bilgileri tekrar gözden geçirmemize sebep olan ilk tapınak Göbeklitepe'nin T sütunlarındaki sır ne? Urfa’ya 15 km uzaklıkta olan bu arkeolojik site üzerinde yapılan çalışmalar sonucu ortaya çıkan sonuç çok şaşırtıcı, Göbeklitepe günümüzden tam 12.000 yıl önce inşa edilmiş. Arkeolojik olarak Çanak Çömlek Öncesi Neolitik A Dönemine (M.Ö 9.600 – 7.300) ait olan Göbeklitepe’de, bir tepe üzerine inşa edilmiş çok sayıda yuvarlak biçimli yapı bulundu. 1995 yılında arkeolog Prof. Klaus Schmidt tarafından Alman Arkeoloji Enstitüsü’nün desteğiyle başlayan kazılar sonucu elde edilen verilere göre bu yapılar yerleşim amaçlı kullanılmamışlar. Göbeklitepe’de bulunan henüz sadece altı tanesi gün ışığına çıkarılmış, toplam 20 adet olduğu belirlenen bu üzeri açık yapıların dini amaçlı yapılmış olduğu biliniyor, yani bu yapılar dünyanın ilk tapınakları. Taş devrinden kalma bu tapınakların yapılış biçiminde ortak bir özellik göze çarpıyor, T biçiminde sütunlar ile çevrilmiş bu tapınakların merkezinde iki T biçiminde sütun karşılıklı olarak yer alıyorlar.  Arkeologlar boyları 3 ila 6 metre arasında değişen bu T biçimindeki sütunların stilize edilmiş insan tasvirleri olduğunu düşünüyorlar. Bunun sebebi T biçimindeki sütunlarda görülen kol ve el tasvirleri. Ayrıca bu sütunlar üzerine işlenmiş hayvan tasvirleri ve soyut semboller var. Boğa, yaban domuzu, tilki, yılan, turna ve yaban ördekleri en sık görülen hayvan tasvirleri. Taşlar üzerine kazılan bu hayvan tasvirlerinin yanında üç boyutlu kabartma şeklinde yapılan başka betimlemeler de bulundu. Bunlardan en önemlisi T biçimindeki sütunun yan tarafından aşağı doğru iner biçimde tasvir edilen aslan kabartması. Göbekitepe’nin günümüze bu denli mükemmel olarak korunmuş şekilde kalması da arkeologları şaşırtan bir diğer konu. Yapılış yılından yaklaşık bin yıl sonra onlarca ton toprak ve çakmaktaşları ile tamamıyla gömüldüğü bilinen Göbeklitepe’nin niye gömüldüğü de cevabı bilinmeyen sorular listesinde yer alıyor. Stilize edilmiş insanları tasvir eden T biçimindeki sütunların ağırlıkları 40 ila 60 ton arasında değişiyor. İlkel el aletlerinden başka bir aletin olmadığı bu dönemde sütunların nasıl taşındığı ve dikildiği arkeologlar tarafından henüz çözülemedi. İnsanlığın avcı toplayıcı döneminde yerleşim ve tarım kavramlarından çok uzak olduğu 12.000 yıl öncesinde bu yapıların nasıl tasarlandığı sorusu da henüz cevaplanmadı. Belki tüm bu sorular cevap bulduğunda insanlık tarihi yeniden yazılacak. Hewlett'tan yeni kitap Türkçe'de: "Özgürleşmeyi Yeniden Düşünmek"
Fransız siyasi tarihi ve siyaset felsefesi uzmanı Nick Hewlett'ın "Badiou, Balibar, Rancière: Özgürleşmeyi Yeniden Düşünmek" başlıklı eseri Metropolis etiketiyle okurla buluştu. *** Arka kapak metni: Felsefi düşüncenin gücü, 21. yüzyılda dönüştürücü ve eşitlikçi amaçlar doğrultusunda nasıl kullanılabilir? “Olay kuramı” ile Alain Badiou, “eşitliközgürlük” önermesiyle Etienne Balibar ve hakiki siyasetin koşullarını eşitlik temelinde araştıran Jacques Rancière, 1980’lerin sonundan bu yana siyasi düşünce alanında son derece verimli ve yaratıcı tartışmalara kaynaklık ediyorlar: Yarının dünyası neye benzeyecek? Birbirimize nasıl güveneceğiz? Özgür ve eşit bir şekilde yaşayabilecek miyiz? Spinoza’dan Marx’a çeşitli düşünsel uğraklarda zenginleşerek ilerleyen özgürleşmeci geleneğin 21. yüzyılın başında bir yenilenme sürecine girdiğini öne süren Nick Hewlett, bu geleneğin günümüzdeki en önemli temsilcilerinden Badiou, Balibar ve Rancière’in fikriyatını bu kitapta derli toplu ve doyurucu biçimde ortaya koyuyor. Althusser’in bu üç eski öğrencisini “özgürleşme” kavşağında buluşturan Hewlett’in yanıtını aradığı sorulardan biri şu: İçinde yaşadığımız koşullarda bu üç düşünürce öne sürülen fikirleri ve önerileri maddi hayata uygulayabilir miyiz? Badiou, Balibar ve Rancière’i biçimlendiren siyasi ve sosyal koşulları irdeleyen Hewlett, üç düşünürün siyasi düşüncesini sıkı bir eleştirel süzgeçten geçirerek, hacimli külliyatlarındaki eksik ve sorunlu yanları ortaya koymayı da ihmal etmiyor. Badiou, Balibar, Rancière, özgürleşmeyi yeniden düşünmek isteyen herkes için eşsiz bir eser. Yazar hakkında: Nick Hewlett, Warwick Üniversitesi (İngiltere) Çağdaş Diller ve Kültürler Enstitüsü’nde profesör unvanıyla çalışmaktadır. Doktorasını Oxford Üniversitesi’nde tamamlayan Hewlett’ın temel çalışma alanı II. Dünya Savaşı sonrası Fransız siyaset felsefesidir. Fransız siyasi tarihinde özellikle sol düşüncenin serüvenine odaklanan beş kitabı ve pek çok yayını bulunmaktadır. PEN Şiir Ödülü Cengiz Bektaş’a
PEN Yazarlar Derneği’nin Dünya Şiir Günü bağlamındaki PEN Şiir Ödülü bu yıl Cengiz Bektaş’a sunuluyor.  PEN'in ödüle ilişkin yaptığı açıklaması şöyle: "24 Mart'ta Dünya Şiir Günü kutlamamızı 2018 PEN Şiir Ödülü’nü değerli mimar ve şair Cengiz Bektaş’a sunuyoruz. Cengiz Bektaş’ı; biçimlendirdiği yapılara kattığı aydınlık gibi şiire de güler yüzlü bir hava katan, şiirinde Akdeniz'den Ege’ye Türkiye’yi ağırlayan, emek yanlısı, insancıl yaklaşımıyla, Türkçe tutkusuyla ve yazarların örgütlü yaşamasının önemini mücadelesiyle vurgulayan örnek bir aydınımız olarak kutluyoruz. Bu ödül daha nice şiirler dileği ve saygımızla bir şükran ifadesidir." Ödül Töreni 24 Mart Cumartesi 17.00 – 19.00 Maya-Cüneyt Türel Sahnesi’nde yapılacak. Şiirseverler davetli. Her yıl 21 Mart Dünya Şiir Günü Bildirisi’ni Türkiye’de PEN Şiir Ödülü’nü kazanan şair hazırlıyor. Cengiz Bektaş’ın Dünya Şiir Günü Bildirisi: ŞİİR Şiir insanlığımızdır, insanlığımızın özüdür.  Şiir dili yaratır, dil şiiri yaratır.  Dil ile düşünce koşuttur, koşut olmazlarsa ikisi de gelişemezler. Bu koşutluk bağımsızlığımızdır, özgürlüğümüzdür, Bağımsızlığımızın ölçüsüdür. Kendimize karşı bile…  Şiir düşünce özgürlüğüdür.  Düşünce engellenemez, Onu kim yasaklayabilir? Benim kafamın içini… Ancak kendim… “Oto sansür…” Onun için “şiir doğrudan olmalıdır” diyor Nazım.  Ninemden Yunus’ la geldi şiir. Ona da ninesinden besbelli…  Şiir kimi kez bir çığlıktır, kalkışmadır, Yasaları kendi içindedir…  Şiir her şeyden önce sevidir, sevgidir. İnsanı söyler ne söylerse… Bütün insancalıkları içinde taşır şiir. Kötüye kullanılamaz…  Şiir bütün sanatlarda olduğu gibi, özdedir, özümüzden gelir. Şiirde biçimle yola çıkılmaz. Öz, biçimini kendi alır gelir. Üstü kapalı yollara sapmaz.  Bizim savaşımız, düşünceyi dile getirmek özgürlüğü içindir. Düşünceyi dile getirmenin kısa yoludur şiir.  Bir ülkede düşünceyi dile getirmekte yasaklar varsa, bu bütün insanlığın sorunudur. Yazın geçmişimizde, “Düşünceyi Dile Getirme Özgürlüğü” adına yaşamını ortaya koyanlar az değildir. Böylesi ozanlarımız hep olacaktır…  Şiir, ozanın gerçek yaşamıdır. Cengiz Bektaş Berlin Film Festivali'nde prömiyerini yapan 'Araf' belgeseli İstanbul Film Festivali'nde
Dansçı Selene Muñoz, 28 Mart'ta CRR'de
Dansçı Selene Muñoz, koreografisini kendisinin üstlendiği dans gösterisiyle 28 Mart Çarşamba akşamı saat 20.00‘de İBB Cemal Reşit Rey Konser Salonu’nda İstanbullularla buluşacak. Danimarka kraliyet ailesi için sergilediği performanslarla adından söz ettiren Selene Muñoz, dansçı kimliğinin dışında, Cirque Du Soleil sanatçılarının ve Danimarka Kraliyet Bale Okulu’nun da öğretmenlerinden. Muñoz, eleştirmenler tarafından estetik, çevik, yenilikçi, stilize, büyüleyici, esnek ve matrix gibi kelimelerle tanımlanan dansıyla, CRR Konser Salonu’nda unutulmayacak bir performans sergileyecek. 3 yaşında dans etmeye, 7 yaşında flamenkoya başlayan Selene Muñoz; Madrid Kraliyet Dans Konservatuarı mezunu bir dansçı ve koreograf. Yarı Danimarkalı yarı İspanyol olan sanatçı, uluslararası birçok performans sergilemesinin yanında eğitim ve atölye çalışmalarına da devam ediyor. Selene Muñoz, 2014 yılında kendi prodüksiyonu “Libertad”in, 2016’da ise “Presence” in prömiyerini gerçekleştirdi. 28 Mart akşamı CRR Konser Salonu’nda gerçekleşecek etkinliğin biletleri 160, 110, 90 ve 60 TL olarak CRR Konser Salonu gişesi ve Biletix’ten temin edilebilinir.  Artiz Mektebi oyunu Büyükçekmece’de sahnelendi
Başrollerini Müjdat Gezen, Günay Karacaoğlu, İlker Ayrık ve Betül Demir'in oynadığı “ Artiz Mektebi” Büyükçekmece’de sahnelendi. Büyükçekmecelilerin yoğun ilgi gösterdiği oyun zaman zaman seyirciyi kahkahaya boğarken, finalde ayakta alkışlandı. Oyuna ilgi çok yoğun oldu Büyükçekmece Belediyesi’nin kültür ve sanat etkinlikleri hız kesmeden devam ederken bu kez Türkiye’de çok sevilen ve her kesimin büyük bir beğeni ile izlediği “Artiz Mektebi” sahnelendi. Kandemir Kondur ve Müjdat Gezen tarafından kaleme alınan, müziklerini Betül Demir ve Emirhan Cengiz’in yaptığı oyunun başrol oyuncuları ise Müjdat Gezen, Günay Karacaoğlu, İlker Ayrık, Betül Demir’di. Oyun bir konservatuvarda geçen komik olayları anlatırken günümüz "Eğitim sistemindeki çarpıklıklar"ı mizahi bir dille yansıtıyor. Başkan Akgün: Onur ve mutluluk duyduk Artiz Mektebi ayrıca birbirinden komik tiplemeleriyle ve Müjdat Gezen'in kendine has üslubuyla zaman zaman seyirciyi kahkahaya boğdu. Oyunun finalinde ise Büyükçekmece Atatürk Kültür Merkezi’ni dolduran yüzlerce izleyici ayakta alkışladı. Oyun sonunda sahneye gelen Büyükçekmece Belediye Başkanı Dr. Hasan Akgün, Türkiye’nin en başarılı tiyatrolarından bir tanesi olan Müjdat Gezen Tiyatrosu’nu kültür ve sanat kenti Büyükçekmece’de ağırlamaktan dolayı onur ve mutluluk duyduklarını belirterek; ortaya koydukları performans için Müjdat Gezen ve oyuncuları kutladı. Bahar Aslan’dan farklı coğrafyalara ait öyküler: Bakü Defteri
Adnan Binyazar’dan sanat, edebiyat, siyaset ve günlük yaşam üzerine denemeler
Usta edebiyatçı Adnan Binyazar’ın yeni denemeleri, Sözün Onuru başlığıyla okurların karşısında. “Genellikle yaratıcı aklın özgür yolunu etkili bir söylemle arayan deneme, içerik yönünden de, düşünceleri, duyguları gölgeleyen her türlü yasağı delip bilgiyle, gözlemsel ayrıntılarla, gerçek kanıtlarla, okuyanı sormaya-sorgulamaya-yorum yapmaya yöneltir. Denemenin beslenme alanı bilgidir, bilginin insan yaşamındaki yeridir” diyen Binyazar'ın yeni kitabı 'Sözün Onuru' Can Yayınları etiketiyle raflardaki yerini aldı. Edebiyatın aracı sözdür, hele bir düşünce yazısının sözüyse bu; sözün onuru, yazar için her şeyden önemli olmalıdır. Kitap, sözün onurunu onlarca yıl taşımış bir kalemden çıkma. ADNAN BİNYAZAR, 1934’te Diyarbakır’da doğdu. Dicle Köy Enstitüsü ve Ankara Gazi Eğitim Enstitüsü Edebiyat Bölümü’nde okudu. Türk Tarih ve Türk Dili kurumlarında görevler üstlendi. Kültür Bakanlığı’nda daire başkanlığında bulundu. Ulusal Kültür ve Çeviri dergilerinin sorumlu yönetmenliğini yaptı. Berlin Eğitim Senatosu’nca hazırlatılan Türkçe kitaplarının yazımında görev aldı. Binyazar, edebiyat üzerine denemeleri, roman ve öyküleriyle çağdaş edebiyatımızın gelişmesine ve evrensel değerlere katkıda bulunan yazarlarımızdandır. Toplum ve Edebiyat, Kültür ve Eğitim Sorunları, Ağıt Tolumu, Ozanlar Yazarlar Kitaplar, Ayna, Edebiyatın Dar Yolu, Duyguların Anakarası, Ardında Leke Bırakmamalı Sevgi, Aklın İç Kalesi adlı deneme kitaplarında, ancak ulusal kültürünü geliştiren toplumların evrensel bir dünyada varlık gösterebileceğini savundu. Romanları Masalını Yitiren Dev, Ölümün Gölgesi Yok; öyküleri Şairin Kedisi, Şah Mahmet, Bozkır Aydınlığında Aşk, Kızıl Saçlı Kontes adlarını taşıyor. Gençlere yönelik romanları, anlatıları, incelemeleri de var: Günışığına Yolucuk: 1. Kaçış / 2. Varış / 3. Okul Yılları; Dede Korkut, Âşık Veysel, Atatürk Anlatıyor, Halk Anlatıları, Elif ile Mahmut, On Beş Türk Masalı, Kerem ile Aslı. “Tohum” adlı öyküsüyle Öğretmenler Bankası Öykü Ödülü’nü (1965), Ölümün Gölgesi Yok ile 2005 Orhan Kemal Roman Armağanı’nı, 2011 Ebubekir Hazım Tepeyran Roman Ödülü’nü, Toplum ve Edebiyat ile 2010 Sedat Simavi Edebiyat Ödülü’nü, Dil Derneği Beşir Göğüş Türk Dili Geliştirme Ödülü’nü aldı; 2012 Uluslararası Ankara Öykü Günleri Onur Ödülü’ne, 2016 Cumhuriyet Halk Partisi Bilim ve Sanat Ödülü’ne değer bulundu. Adnan Binyazar’ın Can Yayınları’ndaki diğer kitapları: Masalını Yitiren Dev, 2000 Halk Anlatıları, 2003 Ölümün Gölgesi Yok, 2004 Şairin Kedisi, 2005 Duyguların Anakarası, 2006 Edebiyatın Dar Yolu, 2008 Şah Mahmet, 2009 Toplum ve Edebiyat, 2010 Bozkır Aydınlığında Aşk, 2011 Kızıl Saçlı Kontes, 2014 Ağıt Toplumu, 2015 Ozanlar, Yazarlar, Kitaplar, 2017 Aziz Nesin’in oyunu "Tut Elimden Rovni" yeniden Londra’da
Türk mizahının ustalarından Aziz Nesin’in "Tut Elimden Rovni - "Hayati bir cambazlık gösterisi" adlı oyunu, Londra'da yeniden sahneleniyor. Oyunun geçen Kasım ayındaki üç günlük prömiyeri kapalı gişe sahnelenmişti. Tut Elimi Rovni'nin ikinci üç günlük gösterileri, 27, 28 ve 29 Mart tarihlerinde Merkezi Londra’daki Rosemary Branch Theatre salonunda sahneleniyor. Yapımcılığını Zeynep Dalkıran yönetimindeki Pan Productions’un üstlendiği 90 dakikalık oyunun yönetmenliğini Göktay Tosun yapıyor. Ada Burke ve Göktay Tosun'un oynadığı oyunda, Gülistan Sarbas Yönetmen Yardımcısı olarak görev alırken, Kostüm/Afiş Tasarımı da Ayşenil Şenkul üstlendi. Akrobat bir çiftin evliliğini konu alan oyun Mela ve Rovni’den yola çıkarak tüm ikili ilişkileri "denge" unsuru ile birer cambaza benzetir. Aziz Nesin yorumunda, "Cambazlık nasıl bir denge kurmaksa, iki insanın karşılıklı ilişkilerini sürdürmeleri de aralarındaki dengeyi sağlamalarına bağlıdır. Denge bozulunca yeniden kurulamazsa, o iki kişi birbirini yok edecek, düşeceklerdir" diyor. Yönetmen Göktay Tosun, oyunu tanımlarken, "Peki Mela ve Rovni'ye ne olacak? Birbirlerinden kopup düşecekler mi yoksa bağlanıp ayakta mı kalacaklar... Peki ya sizin dengeniz yerinde mi?" diye soruyor. Birleşmiş Milletler Eğitim Bilim Kültür Örgütü'nün (UNESCO) yayınladığı, "Index Translationum" adlı dünya çeviri bibliyografyasına göre Aziz Nesin, Türkçe eser veren yazarlar arasında Orhan Pamuk, Yaşar Kemal ve Nazım Hikmet’in ardından yapıtları yabancı dillere en çok çevrilen dördüncü yazar. DHA Ercan Kesal'ın 'Nasipse Adayız' kitabı sinemaya uyarlanacak
Yazar, hekim, yönetmen ve oyuncu Ercan Kesal'ın okurlarıyla buluşturduğu Nasipse Adayız kitabının sinemaya uyarlanacağı öğrenildi. MedyaTava'dan Birsen Altuntaş'ın aktardığı habere göre, reyting rekortmeni “Çukur”da canlandırdığı İdris Koçovalı karakteriyle kısa sürede fenomen olan ErcanKesal, yaz aylarında film çekmeye hazırlanıyor. Sevilen oyuncu “Nasipse Adayız” adlı kitabını beyazperdeye aktaracak. Poyraz Film’in yapımcılığında hayata geçirilecek filmin çekimleri temmuz ayında yapılacak. Ercan Kesal, şu günlerde yazıp yöneteceği filmin cast çalışmalarına başladı. Usta oyuncu tanınmış isimlerin yanı sıra ağırlıklı olarak popüler olmayan yetenekli isimlere rol vermeyi planlıyor. Ercan Kesal’ın büyük ilgi gören “Nasipse Adayız” adlı kitabı, bir belediye başkan aday adayının hikâyesi etrafında günümüz siyasetinin perde arkasına ışık tutuyor. Kitapta Doktor Kemal, bir radyo programı sayesinde adının belediye başkan adayı olarak geçtiği öğreniyor ve bir anda hoşuna giden bu durum onu büyük bir girdabın içine sürüklüyor.  Game of Thrones’un yaratıcısından yeni dizi: Nightflyers
Körü körüne...
İnsanların bıkkın ve ümitsiz halleri, beni canlı ve ümitli olmaya zorlar genellikle; ama bir süredir yapamıyorum bunu. Philippe Djian’ın romanlarındaki anlatıcılar gibi, umudun da umutsuzluğun da birer yanılsama olduğunu idrak etmişçesine… Yayınları’nın neredeyse çoğu kitabını yayımladığı Philippe Djian’ın anlatıcılarının gerçeklikle kurdukları ilişki, gerçekliği olduğu gibi kabul edip yaratıcı bir biçimde müdahale etme şeklindedir genellikle. Bu yaratıcı müdahale, anlatıcıların hayattan ve başlarına geleceklerden korkmalarını engeller bir yandan. Korkular, fanteziler ve arzuların iç içe geçmiş tezahürlerine bugün televizyon ve gazetelerde daha sık rastlıyor olmamız tesadüf olmasa gerek ve tüm bunlarla birlikte artan cinnet ve şiddet olaylarına… Winnicott, “Oyun ve Gerçeklik”te, bir yetişkinin başkalarının inanma yeteneklerinden fazla güçlü bir talepte bulunup onları kendilerine ait olmayan bir yanılsamayı paylaşmaya zorladığında ortaya çıkan bir tür delilik alametinden bahseder. Hitler gibi siyasetçileri getiriyor akla bu sözü; kitlelerin arzularını okuyup uygun fanteziler geliştirmiyorlar mı genellikle ve bunu zorla dayatmıyorlar mı? Şimdi arzuları okuma işini, araştırma şirketleri ve anketler devralmış durumda, hedefini daha kolay buluyor üretilen fanteziler. Fantezi denilen şey, sağdan sola pek çok siyaseti de etkisi altına alıp sabitleyen, sürekli tekrara zorlayan, gerçekliği değerlendirmeyi bozan güçlü bir şey. Bu açıdan, hayal kırıklıkları, Winnicott’ın da altını çizdiği gibi, geliştirici bir şey olabilir. Anne, artık bebeğin ihtiyaçlarını tam olarak karşılayamadığında, yani tümgüçlülük yanılsamasını sürdüremediğinde, bebek bu yetersizliklerle baş etmek için çeşitli yollar geliştirir. Bu yollardan ilki, zaman sınırını kabul etmesi; yani, acıkmışsa sonsuza kadar aç kalmayacağını, annesi bir süre uzaklaştığında sonsuza kadar uzaklaşmadığını öğrenir. Ama bu sürelerin, açlığın ve ayrılığın çok uzamaması gerekir elbette. Yaşadığı hayal kırıklıkları, bebekte zihinsel faaliyetleri de başlatır, hatırlama, düşleme, fantezi kurma, zamanı bir bütün olarak algılama gibi. Bütün bu faaliyetler ve hayal kırıklığıyla baş etme, bebeğin yaratıcı enerjisini ortaya çıkararak gerçekliği boyun eğilecek ya da inkâr edilecek bir tehlike olmaktan çıkarır. Oyun oynama, gerçekliği sınama, uzlaşma ve değiştirme çabasıdır bir bakıma. Philippe Djian’ın anlatıcı-karakterleri, tıpkı sağlıklı bebekler gibi, yaşadıkları hayal kırıklıklarıyla baş edebilecek yollar geliştirmekte, olumsuz olanı olumluya çevirmekte mahirdirler. Cazibeleri de bu oyuncu yeteneklerinde gizlidir. Edgar Keret’in öyküleri de böyle bir etki uyandırır, fantezilerden çok hayal kurmayı kışkırtarak en umutsuz durumlardan bile hayatı zenginleştiren anlamları keşfettirir. Hayal kırıklıklarıyla dolu bu çağın en önemli tehlikesi, hayal kurmanın yerini git gide fantezilerin alması. Hayal kurmak, gerçekliği kabul edip yaratıcı müdahalenin önünü açarken, fanteziler gerçekliği inkâr edip kısa yoldan geçici tatminler peşindedir. Bu yüzden fanteziler, hayal kırıklıklarını derin bir umutsuzluğa dönüştürür, zihinsel faaliyetleri köreltir. Hitler gibilerin yarattığı o büyük yanılsamaların kitleler nezdindeki cazibesini, belki buralarda aramak gerek; tuhaf bir iyimserlik ve körükörüne bir kendini kaptırma hali… Uygarlık, William James’e göre korkularımızı, Freud’a göre ise arzularımızı yatıştırıyordu. James, bir miktar ürkekliğin yaşamak ve dünyaya uyum sağlamak için zorunlu olduğunu, fazlasının ise zarar verici olduğunu belirterek, korkunun körükörüne davranış, iyimserlik ve felsefe yapmayı bir araya getirdiğini yazmıştı “Pragmatizm” kitabında. Körükörüne davranışta deneyimden çok, miras kalmış geçmiş korkularımız etkindir sanki; anlaşılamayan, daha doğrusu anlaşılması sürekli sabote edilen derin bir korku. Agorafobisi olan birisinin, korkusunu anlamak konusunda katı bir direnç göstermesi gibi. Hitler’in peşinden giden Alman halkı, gerçekte I. Dünya Savaşı’nın etkisi ve travmasıyla derin bir korkunun pençesine düşmüştü ve bu korkuyla da büyük bir yanılsamaya sığınarak gerçeklikten kopuk acı bir maceranın içinde bulmuştu kendisini. Hayal kırıklıkları, hayal gücüme duyduğum ihtiyacı arttırıp zenginleştiriyor, umutsuzluğun da umut gibi bir yanılsama olduğunu öğreterek… Kanser de...
Steven Spielberg, Indiana Jones 5 için tarih verdi
Mamut Art Project 6. yılında 50 sanatçıyı ağırlıyor
Maltepe'de ücretsiz "Tiyatro Günleri"
Maltepe Belediyesi tarafından 27 Mart Dünya Tiyatrolar günü kapsamında, ücretsiz “Tiyatro Günleri” gerçekleştirilecek. Dünya Tiyatrolar günü Maltepe’de, tam 6 gün sürecek “Tiyatro Günleri” ile kutlanacak. Maltepe Belediyesi Prof. Dr. Türkan Saylan Kültür Merkezi’nde ücretsiz gösterimi yapılacak oyunlarla, birbirinden iddialı yapımlar tiyatroseverlerle buluşacak. Maltepe Tiyatro Günleri, sevilen oyuncular Sumru Yavrucuk, Rüçhan Çalışkur, Hakkı Ergök ve Yurdaer Okur’un sahne aldığı “Leenane’in Güzellik Kraliçesi” isimli oyunla başlayacak. Tiyatro ve sinema oyuncusu Güner Sümer’in yazdığı, Prinkipo Akademi Sanat’ın “Hüzzam” isimli unutulmaz oyununda ise Ayşenur Özturanlı sahne alacak.Atölye Sanat Emin Olcay Hayat Olcay Tiyatrosu “Düdüklüde Kıymalı Bamya”, Mam’art Tiyatro “Kızgın Damdaki Kedi” isimli oyunların gösterimlerini yapacak. 27 Mart Dünya Tiyatrolar Günü’nde Tiyatro Adam oyuncuları Kadir Çermik, Selen Öztürk, Erdem Akakçe ve Fatih Koyunoğlu, “İntiharın Genel Provası” isimli oyunla sahne alacak. Tiyatro günleri, Maltepe Belediyesi çalışanlarından oluşan Maltepe Belediye Tiyatrosu’nun “Memurin Faslı” isimli oyunuyla sona erecek. 6 GÜNDE 6 OYUN Maltepe Belediyesi Prof. Dr. Türkan Saylan Kültür Merkezi’nde ücretsiz sahnelenecek oyunların isimleri, sahne alacak tiyatro toplulukları ve tarihleri şöyle: 23 Mart Cuma Leenane’nin Güzellik Kraliçesi- Hasan Özkaya Yapım 24 Mart Cumartesi Hüzzam- Prinkipo Akademi-Sanat 25 Mart Pazar Düdüklüde Kıymalı-Atölye Sanat Emin Olcay Hayat Olcay Tiyatrosu 26 Mart Pazartesi Kızgın Damdaki Kedi-Mam’art Tiyatro 27 Mart Salı İntiharın Genel Provası-Tiyatro Adam 28 Mart Çarşamba Memurin Faslı- Maltepe Belediye Tiyatrosu İstanbul Valiliği ‘Yeva’ filmini yasakladı
ANIL VARLI 16. Filmmor Kadın Filmleri Festivali kapsamında gösterimi planlanan İran-Ermenistan ortak yapımı “Yeva” adlı film, İstanbul Valiliği tarafından yasaklandı. CHP İstanbul Milletvekili Selina Doğan, filmin gösteriminin yasaklanmasını TBMM gündemine taşıdı. Doğan, filmin gösteriminin başka bir ülkenin talebiyle yasaklandığına ilişkin haberler çıktığını anımsatarak “Festivalin temasına uygun olarak bir kadının yaşadığı dramı anlatan ve kadınların yaşadıkları mağduriyeti dillendirmek dışında hiçbir politik yönü bulunmayan bir kadın filminin yasaklanması Türkiye’nin bilimde, sanatta, sporda dünya ortalamasının neden çok gerisinde kaldığının da yanıtı niteliğindedir” dedi. Öte yandan Cumhuriyet'ten Alican Uludağ'ın haberine göre Adalet Bakanlığı Ceza ve Tevkif Evleri Genel Müdürü Şaban Yılmaz, RTÜK’e 13 Mart tarihinde “Avlu isimli dizi hakkında” konulu bir yazı gönderdi. Yazıda, Star TV’de “Avlu” adlı dizinin tanıtımının yayınlandığı, ilk görüntülerde Ceza ve Tekvifevleri Genel Müdürlüğü’ne bağlı kurumlar ile kurumlarda çalışan personelin mesleki onurunu zedeleyecek, kurumsal imajı olumsuz yönde etkileyecek gerçeği yansıtmayan karalama ögelerinin bulunduğu öne sürüldü. ‘Alınganlık itiraftır’
DERYA AYDOĞAN deryaaydogan6@gmail.com Türk Halk Müziği sanatçısı Sadık Gürbüz ile 21 Mart’ta Ankara Sanat Tiyatrosu’nda vereceği konser öncesi buluştuk ve»Kendisini müzikle ifade eden biri olarak, ifade yönteminizde geçmişte ve bugünde nasıl farklar var? 80’lerdeki baskıcı günlere geri döndük söylemleri çoğalıyor. Katılıyor musunuz? Biz kendimizi müzikle ifade eden insanlarız. Söyleyeceğimiz şeyleri müzikle aktarıyoruz. Yıllarca tiyatrodayken anlattığımız şey bir ekibin işiydi, sahnede kaç kişi varsa o kadar kişiyle ortak hareket ediyorduk. Şimdi ise sahnede bir kişisiniz, orkestranız dışında. Söyleyen, konuşan sizsiniz. İstediğiniz mesajı iletiyorsunuz. Bunun verdiği bir güven ve sorumluluk var. 1980’li yıllarda geri dönüyoruz söylemlerine bakarsanız bence 1920’lerden öncesine doğru gidiyoruz diyebilirim. Baskılarını biraz daha artırıyorlar, yoğunlaştırıyorlar. Bütün baskıcı yönetimlerde olduğu gibi var olmalarını baskıyı arttırmalarına bağlıyorlar. Böyle insanlar için sonları gelsin anlamına gelecek olan “ Zulmün artsın” derler. Zulümleri de arttıkça sonları da gelir. Sonları geldikçe de vahşileşiyorlar. Vicdan sorunları daha çok gündeme geliyor. Eski günlerden çok daha zor bir dönemi yaşadığımızı biliyoruz. Bu kesin. Bizim için ise bir şey değişmiyor. Eskiden ne anlatıyorsak bugün de aynı şeyleri anlatıyoruz. Biz halk türküleri söylüyoruz, halkın bu zamana kadar yaşadıklarını tarihselleştirdiği, belgeselleştirdiği türküleri söylüyoruz. O türküler zaman zaman güncellik buluyor ve iktidarlar o türkülerden zaman zaman alınıyorlar. Halk şunu mutlaka bilmeli, alınganlık göstermeleri bir itiraftır. Ne kadar alınganlık gösteriyorlar o kadar itirafta bulunuyorlardır. Kendilerine söylenmiş gibi hissediyorlar hep.Susmak suça ortak olmaktır  İnsanlar böyle bir dönem yaşayacaklarını hayal bile edemedikleri için pasif kaldılar. Şimdi o pasif kalan kesimin bir şeyleri öğrenip ayağa kalkma zamanı geldiğini düşünüyorum. İnsanlar bilmiyorlar, bilmedikleri için de suskun kalıyorlar. Suskun kalmaları demek onların güçlenmeleri demek. Onların yaptıklarına “devam” hakkı vermek demektir. Susmayacaklar, susmamaları gerekiyor. Eğer yanlışa itiraz etmezseniz, onların suçunun da ortağı olmuş olursunuz. »İktidar sürekli “kandırıldım” diyor. Ne yapılmalı? Bizi, kandırılanların yönetmemesi gerekiyor. Bizi akıllılar yönetsin diye seçiyoruz. O zaman halkımız “biz de yanılmışız” diyecek ve doğruyu bulacak. Kim doğrudur diye arayacaklar. Bu bir sorumluluktur. Çocuklarının sorumluluğudur, geleceğin sorumluluğudur. Tarlalarını düşünsünler. Tarlalar hep ipotek altında ve ipotek altında tutukları bankalar hep yabancıların. Üretim yapamıyorlar. Gübre artmış, mazot artmış. Üretim masrafları artmış ama ürettiklerinin değeri yok. Tarımda da böyle sanayi de böyle. Üretimi olmayan bir ülke olduk. Babasının malını satarak karnını doyuran bir iktidar var gibi… Babasının malını satarak geçinen bir aile nasıl bir zaman sonra sokaklara düşerse çünkü bir zaman sonra evini de satacaktır. Bizim de evimiz yurdumuz. Satıyorlar. Madenler, ırmaklar yani vatan dediğimiz birlikte yaşadığımız birlikte ürettiğimiz ve birlikte kardeşçe paylaştığımız ülkeden söz ediyorum. Yavaş yavaş satıyorlar. Sular, ormanlar, yeryüzü, gökyüzü… Hepsini satıyorlar. Fabrikaları da satıyorlar. Fabrikalar insanların karınlarını doyurdukları, geleceklerini hazırladıkları bir üretim alanıdır. Tarla da bir üretim alanıdır fabrika da. Hangi alana bakarsanız bakın, bütün alanları satıyorlar. Ülkeyi satan bir yönetim var. »Şimdi gündemde İstiklal Marşı'nın değişimi var. Ne düşünüyorsunuz? İstiklal marşını da değiştirmeyi gündeme getiriyorlar. Bu cüreti gösterebiliyorlar. Halkın bunu artık görmesi lazım. Halkın kendisi bu konuda ne kadar duyarlı olduğunu biliyor. Böyle bir şey kabul edilebilir mi? Adam buna cüret edebiliyor. Osmanlı kafasındaki insanlara, Osmanlı müziğinden bir istiklal marşı yapın diyecekler. İstiklal Marşı ne demektir? Bağımsızlık marşı… Ülke bağımsızlığını kurmuş. Yeni bir ülke kurulmuş ve o ülkeye yaraşır bir marş yapılmış. Çağdaş yapıya uygun bir marş yapılmış. Sözleri harikulade güçlü, müziği harikulade güçlü. Görkemine bir bakın… Demek bundan utanıyorlar, Osmanlı müziği değil diye Osmanlı kafası bundan utanıyor… Onlar aslında Türkiye’den utanıyorlar. Sana düşman, bana düşman. Düşünene düşman. Böyle bir güruh böyle bir çete bunlar. Bunları göstermemiz, göstermemiz gerekiyor. » “Savaşa hayır” diyen sanatçılar hedef gösterildi. Böyle durumlarda sanatçının görevi ne olmalı? Sanatçı toparlayıcıdır, birleştiricidir. İnsanları bir araya getirir. İnsanlara hep birlikte aynı şeyleri söyletir. Aynı şeyleri paylaştırır ve bir araya gelen insanlar yalnız olmadıklarını görürler. Yalnızlık insanı yok eden yalnızlık toplumu yok eden bir virüstür. Yukardakiler işte bu virüsü bize aşılamaya çalışıyorlar. Bizi yalnızlığa ve korkuya itiyorlar. Dolayısıyla sanatçının toparlayıcılığı ve birleştiriciliği onların en büyük korkusudur. Toparlayıcı niteliği olan sanatçılara karşıdırlar. İnsanlar bir araya gelsin istemezler. Ne söyledikleri önemli değildir topluluğun, bir araya gelmeleri önemlidir. Biz sosyal demokrat kurumlardan bu tür etkinlikler düzenlemelerini beklerken bu tarafı düşünüyoruz.   Resmi olmayan ama herkesin bildiği yasaklılar listesi var. Salonları denetim altına alıyorlar. Herkesi en yukardakinin memuru haline getirdiler. Türkiye’nin ana muhalefet partisinin bir etkinliğine bir cürretle kamu güvenliği gerekçesi ile engelleme, yasaklama getiriyorlar. Kardeşim ben muhalefetim, seni devireceğim ve iktidara geçeceğim. Ben sana karşıyım ve senin hatalarını bulmak için çalışmak zorundayım. Bu benim muhalefet olma görevimdir. Yapmam gereken şey e “ Hayır sen muhalefet yapamazsın” diyor. Bu nasıl bir düşüncedir. Senin bütün yanlışlarını bulmam lazım. Hırsızlık yapıyorsan hırsızlığını, ihanet ediyorsan da ihanetini bütün insanlara anlatacağım. Benim görevim bu. Seni tanısınlar ki oradan düşesin… Halk bu ülkede hukukun olmadığını bilmiyor. Ta ki kendisi yaşayana kadar. O zaman da iş işten geçmiş oluyor. Ülke yaşamaması gereken büyük acılara tanık oluyor, sahne oluyor. Bu ülkeye, bu insanlara yazık. »Sizin karşılaştığınız sorunlar neler? Ben türkülerimi söylüyorum ve türkülerle yaşıyorum. Sosyal demokrat belediyeler konserlere çağırmıyorlar. Bir iki tanesi hariç tabii. CHP’li belediyelerden konser görmedim desem yeridir. Ankara gibi koskoca bir kentte yıllardır konser veremedim. Kimse çağırmadı. Çağırmasalar biz burada konser yapmayacak mıyız? Bazı dernekler oluyor onların kendi bünyelerinde oluyor. Biz bir gişe açalım ve kendi konserimizi kendimiz verelim dedik. Deneriz. Yukardakiler bizi yok etmeye çalışırken, konserlerimizi yaptırmayarak… Bizi konsere çağırmakta niye çekindiklerini anlayamıyorum. Ben sol tarafta yer alan bir sanatçıyım. Sol kimliğim, muhalif kimliğim var ama ben türkü söylüyorum. Türküler ne kadar solcuysa, şiirler ne kadar solcuysa ben o kadar solcuyum… Ben düşüncemi söylüyorum. Notalarımı konuşturuyorum, müziğimi konuşturuyorum. Bu sebeple dedik Ankara’da bir konser yapalım dedik. Ankara Sanat Tiyatrosu’nda yarın saat 20.00’de Bizi yok etmeye çalışanlara inat “Biz varız arkadaş” diyelim ve buluşalım. »Repertuvarı oluştururken gündeme göre mi hazırlıyorsunuz? Konserlerde uyguladığım repertuvarda geleneksel türküler ile Pir Sultan ile başlıyorum. Son zamanlarda Barış Türküsü ve Ana Öğüdü ile başlar oldum. Sonra sevda türküleri var. İçerisinde benim yaptığım sevda türküleri var. Sonra güncel bizim bilinen şairlerimizden ezgilenen müzikler var. Enver Gökçe, Nâzım Hikmet, Cahit Sıtkı Tarancı, Melih Cevdet Anday bunlar benim müziklediğim ve konserlerde yer verdiğim şairlerin şiirleri var. Ve hiç yayımlamadığım türküler var. Artık CD’ler korsana düşünce bizim yeni bir şey yapma durumumuz zorlaştı. Ben de yaptıklarımı konserlerde dinleyen insanlarla paylaşıyorum. Onlar da zaten telefonlarından paylaşıyorlar. Önemli olan zaten paylaşılması…  Oyuncu Ulvi Doğan yoğun bakımda
Murat Boz'un seslendirdiği şarkı hakkında mahkeme kararını verdi
Üç yıl önce şarkıcı ve bestekar Uğur Bayar, Fettah Can'ın yazdığı ve Murat Boz'un söylediği 'Özledim' şarkısının kendisine ait olduğu iddiasıyla, avukatı Serkan Toper aracılığıyla İstanbul Fikri ve Sınai Haklar Hukuk Mahkemesi'ne başvurarak açtığı davayı kazandı. Sabah'tan Dilek Yaman'ın haberine göre, dava dilekçesine göre Bayar; 'Dünya' isimli eserinin 2006 yılında çıkardığı 'Hak Etmedim' adlı albümünde yer aldığını belirtti. Kendi şarkısının, Dokuz Sekiz Müzik şirketi tarafından çıkarılan Murat Boz'un 'Şans' isimli albümünde, 'Özledim' isimli şarkısında izinsiz kullanıldığını belirten Bayar; şarkının söz yazarı olarak kendisinin yerine Fettah Can'ın gösterildiğini iddia etti. 'FETTAH CAN'A GÜVENDİK' Bayar ayrıca, Fettah Can'ın, eseri Murat Boz'un dışında Yunan şarkıcı Giorgos Mazonakis'e de verdiğini belirterek, eserinin aşırılarak ve tahrip edilip izinsiz kullanıldığını iddia etti. Dokuz Sekiz Müzik, mahkemeye ulaştırdığı savunmada, Murat Boz'un seslendirdiği 'Özledim' şarkısının aşırma olmadığını, Fettah Can'ın vermiş olduğu izin belgesine güvendiklerini belirtti. Şirketin tüm yasal izinlerin alındığı sözü ile Murat Boz'un bu eseri albümünde seslendirdiğini ve kendisine iftira atıldığını kaydetti. Mahkeme, 'Dünya' adlı eserden aşırma olup olmadığının tespiti için dosyayı üç kez bilirkişiye gönderdi. Davanın geçtiğimiz günlerde görülen karar duruşmasında mahkeme, eserin izinsiz kullanılmasından dolayı Murat Boz ile Fettah Can ve Dokuz Sekiz Müzik şirketine 3'er bin liradan 9 bin lira maddi, 10 bin lira da manevi tazminat ödemesine hükmetti. Karara itiraz eden Murat Boz ve Fettah Can, Uğur Bayar'ın beste hak sahibi olduğunu kanıtlayamadığını, 2009'da ihbarname gönderildiğini ve davanın zaman aşımına uğradığını kaydetti. Bölge Adliye Mahkemesi 16. Hukuk Dairesi tarafından incelenen dosyada, Boz ve Can'ın itirazları reddedildi. Böylece Fikri ve Sınai Haklar Hukuk Mahkemesi'nin kararını kesinleşmiş oldu. Hepsi birbirini çağırıyor
Bazen her şeyin beklenmedik biçimde birbiriyle birleşmesi, hayatın küçük mucizelerinden birini oluşturur. CRR’deki Caz Şubatı’na, en baştaki Tarık Yamani konseri hariç, rahatsızlığım yüzünden gidememiştim. Çok sevdiğim sanatçıları kaçırdım, ama ille de Joubran Biraderler’i. Filistin’in emsalsiz udileri Samir, Wissam ve Adnan Joubran kardeşlerden oluşan Trio Joubran’a, son âna kadar inat etmeme rağmen, gidemedim. Oysa onları daha önce (gene CRR’de) dinlemiştim, adlarını duymak bile beni heyecanlandırır. Kitlelerinden (ilk konserde başı açık 5 kişi falandık) rock grubu muamelesi gören Joubran Kardeşler’in adı, Arap dünyasının en meşhur, en unutulmaz şairi Mahmoud Darwish (Mahmut Derviş) ile birlikte anılır. Onun okuduğu metinlerin eşlik ettiği konserler verdiler, 2008’deki ölümünün ardından Boston’da verdikleri onu ana konserleri, bir albüme dönüştü: ““A l’ombre des mots’’ (In the shadow of words / Kelimelerin Gölgesinde). Filistin ulusal marşı Neşîd el-intifada’nın söz yazarı, bir milli kahraman ve dünyanın en seçkin şairlerinden Mahmoud Derwish, aynı zamanda onların hamisiydi. Ben onu 1970’li yıllarda Politika gazetesinde hazırladığımız Filistin Şiiri sayfalarından hatırlıyorum. Bir-iki tanesini çevirmiştim de, ne yazık ki hep olduğu gibi, muhafaza edememişim. A. Kadir, Afşar Timuçin çevirilerini hatırlıyorum oysa. Ve dillere pelesenk olmuş şiirini: “Kaydet; ben bir arabım… kart numaram elli bin… sekiz çocuğum var… dokuzuncusu önümüzdeki yaz geliyor. kızdın mı… Kaydet; ben bir arabım… (..) ama lütfen yaz… herşeyden öte… kimseden nefret etmem ben…” Evet, Caz Şubatı Trio Joubran’ın ve gene tanınmış bir udinin, Darwish’le ve onun “Ahmad emerges from the ancient wounds”u ile sahneye çıkmış, onun şiirlerini bestelemiş bir başka büyük udinin, Marcel Khalife’nin konserleriyle çağımızın bu büyük Arap şairini, uzaktan da olsa bir kez daha anmama neden olmuştu. Sonra hafta sonunda The Guardian gazetesinin kitap eki Bookmarks’da bir şiir gördüm: “Twice a River”. Aşina bir isim, çevirilerini bildiğim bir şairin şiiri: Fady Joudah. Oğlu dünyaya gelen bir babanın düşünceleri: “Ne diyeceğim ona Yurt ve dil ve gömme hakkında Babamın lafını etmediği yerler Annem bilir belki” Bu arada, editörlüğünü Naomi Foyle’un üstlendiği “A Blade of Grass: New Palestinian Poetry”dan haberdar oldum. Joudah’ın şiirinin de içinde yer aldığı bir Filistin şiiri antolojisi. Şairi tanımamın nedeni ise, onun Mahmoud Darwish’in arkadaşı ve çevimeni olması. “Here the Birds” şiirini hatırlıyorum. Joudah Filistinli/Amerikalı bir hekim, şair ve çevirmen. Texas’ta doğdu, Libye ve Suudi Arabistan’da büyüdü. Zambia ve Sudan’da Sınır Tanımayan Doktorlar’la çalıştı. Kendimi hepsi birbirine bağlı, yetenekli, mücadeleci, cesur insanlardan oluşan bir grubun içine sıkışmış beceriksiz bir yabancı gibi hissediyorum. Herhalde hepsi birbirini çağırdığı, üstüste geldikleri için... İlacım ne olabilir? Olsa olsa bir Mahmoud Darwish şiiri. “Sürgün’den Mektuplar”, belki. Bir A. Kadir-Afşar Timuçin çevirisi. En sonu, sadece. Yerimiz için fazla uzun. Bu arada ağzına “Pis Araplar!” benzeri lafları oturtanlar nafile okumasın”! “...Ana, canım ana, bu satırları yazdığım ana, hangi postacı getirecek sana bu mektubu? Kara yolları kapalı, hava yolları kapalı, deniz yolları kapalı. Ufuk gibi. Anam, babam, kardaşlarım, dostlarım, belki sağsınız, belki ölü. Belki nerde olduğunuz belli değil, benim gibi. insanın ne değeri olabilir, evsiz barksız, yersiz yurtsuz, bayraksız, ne değeri? Araştırmacı-yazar Zülâl Kalkandelen'den yeni kitap: İkinci Cumhuriyetçiliğin Temelleri
Araştırmacı-yazar Zülâl Kalkandelen, Türkiye’nin yakın döneminde sıkça tartışmalara konu olan “Yetmez Ama Evet” sloganında somutluk kazanan neo-liberal tavrın otopsisini gerçekleştirirken, 90 yıllık sürecin dökümünü ortaya koyuyor. Kalkandelen’in kitabı İkinci Cumhuriyetçiliğin Temelleri, yakın geçmişimizde Türkiye’de sarsıntı yaratan Ergenekon ve Balyoz davalarında sahne alan “sivil toplumcu” tezlerin fikir babası İdris Küçükömer’in tezleriyle tarihsel bir hesaplaşma yürütüyor. Osmanlı’dan itibaren düşünce hayatımızda etkili olan “Batılılaşma” tartışmalarına odaklanan kitap, emperyalizm, Ilımlı İslam, kumpas davalar üzerinden tarihe uzanıyor ve Cumhuriyet’in Aydınlanmacı tavrının sesini yükseltiyor. Küçükömer’in özellikle Kurtuluş Savaşı’nın antiemperyalist olmadığı, Cumhuriyet’in kuruluşunun bir devrim değil bürokratik egemenlik yarattığı, Türkiye’de solun “gerici”, sağın “ilerici” olduğu iddialarının günümüzdeki yansımalarıyla tartışan Kalkandelen, beş bölümden oluşan kitabında “İkinci Cumhuriyetçiler”in AKP’yle işbirliğine ve nihayetindeki “Kandırıldık!” söylemine kadar geliyor. Kemalist Devrim’in Halkçılık ilkesinden İdris Küçükömer’in Kurtuluş Savaşı’na ve Tek Parti yönetimine eleştirilerine; Atatürk Devrimleri’nin açtığı Aydınlanma yolundan Cumhuriyet dönemi Batılılaşma hareketlerine; Ilımlı İslam ve Büyük Ortadoğu Projesi, emperyalizm ve AKP’den Türkiye’nin darbeler tarihine açılan kitap, bir siyasi tarih incelemesi olduğu kadar pek çok güncel sorunun yanıtlarını da veriyor. Arka Kapak: Zülâl Kalkandelen, ülkemizde “Sivil Toplumculuk”, “İkinci Cumhuriyetçilik” ya da “Neoliberalizm” olarak adlandırılan siyasi akımın fikir babası Prof.Dr. İdris Küçükömer’in tezleriyle tarihsel bir hesaplaşma içine giriyor. 1960’lardan itibaren, Kurtuluş Savaşı’nın emperyalizme karşı verilmediği ve yalnızca TürkYunan savaşından ibaret olduğu; Cumhuriyet’in kuruluşunun bir devrim değil bürokratik egemenlik yarattığı; Türkiye’de solun “gerici”, sağın “ilerici” olduğu vb., tamamına yakını günümüzde geçersiz kılınmış görüşler, Kalkandelen tarafından otopsi masasına yatırılıyor. “Batılılaşma” sorunu ve emperyalizmden Ergenekon ve Balyoz davalarına, Ilımlı İslam’dan “Yetmez ama Evet”e, “Kandırıldık!” söyleminden darbelere açılan yelpazede sağlam bir politik zemin oluşturan Kalkandelen, Cumhuriyet ve Aydınlanma’nın sesini yükseltiyor Latin Amerika Edebiyatı'nın 'Huzursuz Devi' Juan Carlos Onetti kitapları Alakarga'da
 Jorge Luis Borges'in can yoldaşı Uruguaylı romancı ve öykü yazarı Juan Carlos Onetti'nin üç kitabı Alakarga Yayınları etiketiyle Türkçede. Artık Fark Etmediğinde,Veda Ederken ve Yarın Başka Bir Gün Olacak isimli üç kitap Alakarga Yayınları etiketiyle raflardaki yerini aldı. Basın bülteninden; JUAN CARLOS ONETTI- ARTIK FARK ETMEDİĞİNDE Bazen Don Chon diye çağırırdı beni, kimi zamansa patroncuk. Bazen de sarışın kız anılarımı kurcalamaya gelirdi. Hikâyeler anlatmamı isterdi, ben de birkaç bozukluk verip fevkalade yalanlar anlatırdım ona. Karısı tarafından terk edilen, hayatla çok da bağı kalmamış bir adamın, gazetede gördüğü “İhtirasları hiçbir sınır tanımayan ve seyahat etmeye hazır bir adam için iş telifi” ilanıyla hayatının yönü bir anda değişir. Olduğu yerden çok uzaklara giderek, bilmediği yaşamlara, ilkel şartlara, ensest ilişkilere şahit olur. Büyük usta Onetti’nin Artık Fark Etmediğinde’sini elinizden bırakamayacaksınız. JUAN CARLOS ONETTI-VEDA EDERKEN Kadın kafasında kurduğu tüm imgeleri unuttu, genç kızı tam karşısında durduğu gibi düşlediğini anımsadı, kızın yaşını, geçici güzelliğini, dürüst ve temiz yürekli ifadesinin sahteliğinin gücünü kabullendi. Yeniden, kendini hiç zorlamadan, eski bir alışkanlığın getirdiği kolaylıkla hayatı boyunca ona karşı kin duyduğu inancıyla genç kızdan nefret etmeye başladı. Juan Carlos Onetti, bu kısa romanında ele aldığı konuya son derece farklı bir yönden yaklaşmış. Veda Ederken’de olayın kahramanı, son günlerini geçirmek için bir sayfiye kasabasına gelmiş, orta yaşın üstünde bir adamdır. Ama onu neredeyse hiç görmeyiz; öyküsünü kasabanın sakinlerinin gözünden bölük pörçük izleriz. Onetti’nin hınzır, çetin ama olağanüstü dünyasına hoşgeldiniz. JUAN CARLOS ONETTI- YARIN BAŞKA BİR GÜN OLACAK Mutfakta bulaşığı yıkarken, içeriden gelen kahkahaları, boğuk fısıltıları dinledi, bunu sessizlik izledi. Birinin sinsice yürüdüğü geldi kulağına, ama kafasına inen demirin tok sesini duymadı. Doğrusu, bir daha hiç duymadı, sendeledi, gövdesi mutfağın zemininde kımıltısız kaldı. Yazarlığın olmazsa olamazlarından biri olarak kabul ettiği yalancılığını açıkça söylemekten çekinmeyen Juan Carlos Onetti, Yarın Başka Bir Gün Olacak’ta bazen yaşlı bir kadının torununa benzettiği çocuklardan gördüğü vefasızlığı bazen yakınları ölen insanların kederli hallerinden faydalanıp zengin olan bir adamı bazen de arzu ve tutku dolu bir aşkın ufacık bir şeyden bitişini anlatıyor bizlere, onun düş dünyasında zevkle gezineceksiniz.        Texas, 24 Haziran’da Zorlu PSM’de
Say What You Want, Summer Son, I Don’t Want A Lover, The Black Eyed Boy, Halo gibi sayısız hite imza atmış pop-rock / britpop grubu Texas, Zorlu PSM Ana Tiyatro’da müzikseverlerle buluşacak. Son albümleri Jump on Board’un turnesi kapsamında İstanbul’da ilk kez sahne alacak grup müthiş canlı performanslarıyla müzikseverleri büyüleyecek. Konserin biletleri yarın (20 Mart), zorlupsm.com , biletix.com ve Zorlu PSM gişelerinden satışta olacak. 1986’da Glasgow’da Sharleen Spiteri ve Johnny McElhone kurulan; ismini Wim Wenders klasiği “Paris, Texas” filminden alan Texas, ünü ülke sınırlarını aşan bir hit olan “I Don’t Want A Lover” şarkısının da dahil olduğu Southside albümünü 1989’da piyasaya sürdü. 90’lı ve 2000’li yıllarda yayımladıkları albümlerin başarısıyla Avrupa’da ilk sıralara yükselen, özellikle 1997 tarihli albümleri White on Blonde’dan çıkan “Say What You Want” ve 1999’da yayımladıkları The Hush albümünde yer alan “Summer Son” şarkılarıyla global başarıyı yakalayan grup; 2017 Nisan’ında yayımladıkları dokuzuncu albümleri Jump On Board’un turnesi kapsamında hem nostaljik hem taze bir rock serüveni yaşatacak.   Oğuz Atay’ın sevdiği, andığı besteler, güfteler Beyoğlu'nda ses bulacak
Yapı Kredi Kültür Sanat Yayıncılık (YKKSY)’ın söyleşi/konuşmalar dizisinin mart ayı programında Oğuz Atay’ın sevdiği, andığı bestelere, güftelere yer veriyor. 20 Mart Salı günü saat 18:30’da Loca’da yapılacak olan “Tarih Sarmalında Kent” dizisinde Konut ve Şehir Tasarımında Tarihi Tecrübe konuşuluyor. Gerek konutları gerekse kamusal bina ve mekânları inşa ederken tarihle ilişkimizi neden kurmalıyız ve nasıl kurarız? Tarihi birikim bize nasıl yol gösterir? Bu birikime başvururken nostaljinin ve disneylandleşmenin önüne nasıl geçilebilir? Mimarinin tarihle yeniden buluşması, toplumsal ilişkilerin örgütlenişini ne yönde etkiler?Kentin tarihle ilişkisinin farklı dönemler ve bakış açılarıyla nasıl kurulduğuna odaklanan “Tarih Sarmalında Kent” dizisinde bu ay mimar Emine Öğün ve mimar Mehmet Öğün, bu soruları tartışmaya açıyorlar. Dizinin moderatörlüğünü tarihçi, Doç. Dr. Teyfur Erdoğdu üstleniyor. Müziği ve edebiyatı bir araya getiren “Harf’ten ve Nota’dan” dizisi ise bu ay bizi Oğuz Atay’ın sevdiği, andığı besteler, güfteler ve makamlarla tanıştırıyor. 24 Mart Cumartesi günü yapılacak olan konser, saat 17:00’de Loca’da olacak. Müziğe ilgisi romanlarına da yansıyan Atay’ın en çok kült romanı Tutunamayanlar’a kulak verildiği dinletide klasik tango parçalarından Hacı Arif Bey’in nihavend eserlerine uzanan renkli bir repertuvar bekliyor dinleyicileri. Dinletinin biletleri Biletix’ten temin edilebilecek. Orhan Pamuk’un romanları üzerine yurt dışından 6 yeni kitap
Geçtiğimiz aylarda Orhan Pamuk’un romanları üzerine yurt dışında altı kitap birden yayımlandı. Bu kitapların üçü İngilizce, ikisi Fransızca ve biri de İtalyanca olarak yayımlandı. İşte o kitaplar:  ABD’deki edebiyat ve dil profesörlerinin derneği Modern Language Association tarafından yayımlandı. 150 yıla yaklaşan tarihi ile son derece saygın bir platform olan MLA’ın "Derslerde Öğretme Yolları" dizisinde, Shakespeare’den Don Quijote’ye, Çehov’dan Faulkner’a dünya edebiyatının klasikleşmiş isimlerinin ve eserlerinin edebiyat derslerinde nasıl öğretileceği tartışılıyor... Editörlüğünü Dünya Edebiyatı alanındaki çalışmalarıyla ülkemizde de tanınan David Damrosh’la Sevinç Türkkan’ın üstlendiği kitapta Pamuk’un eserleri ele alınıyor... Kendisi de Columbia Üniversitesi’nde 11 yıldır ders veren ve kendi kitaplarını öğreten Pamuk, kitaba “Sınıftaki Fil” adlı önsözüyle katkıda bulundu.https://www.amazon.com/Approaches-Teaching-Works-Orhan-Literature/dp/1603293191/ref=sr_1_fkmr0_1?s=books&ie=UTF8&qid=1520839366&sr=1-1-fkmr0&keywords=aspects+of+teaching+pamuk  Beşeri bilimler ve kültürel çalışmalar konusunda 2000’i aşkın akademik yayınıyla tanınan İbidem’den çıktı. Taner Can, Koray Melikoğlu ve Berkan Ulu gibi akademisyenlerin editörlüğünü üstlendiği kitap, Pamuk’un Yeni Türk Edebiyatı’ndaki yerinden hayat-yazı simetrisi ve son romanı Kırmızı Saçlı Kadın’a kadar çeşitli konularda on akademisyenin makalelerini içeriyor.https://www.amazon.com/Orhan-Pamuk-Critical-Novelist-Between/dp/3838210476/ref=sr_1_1?s=books&ie=UTF8&qid=1518440551&sr=1-1&keywords=orhan+pamuk+taner+can  Columbia Üniversitesi Yayınları’nca yayımlandı. New York, Queens College hocalarından Gloria Fisk’in editörlüğünü üstlendiği kitabın zayıf yanı Pamuk’un eserlerinden çok, dünya edebiyatındaki yerini, alımlanışını tartışması ve yazarının Türkçe bilmemesi. https://www.amazon.com/Orhan-Pamuk-Good-World-Literature/dp/0231183267/ref=sr_1_1?s=books&ie=UTF8&qid=1518436449&sr=1-1&keywords=gloria+fisk  Fransa’nın önemli akademik yayıncılarından Petra tarafından yayımlandı. Pamuk’un dünya edebiyatında en çok etkilendiğini belirttiği Dostoyevski’ye özel bir bölüm ayıran 386 sayfalık kitap, yazarın son otuz yılda adım adım nasıl dünya edebiyatının yıldızlarından biri olduğu süreci inceliyor. Kitabın yazarı ise onbeş yıldır Pamuk üzerine çalışan Paris Nanterre Üniversitesi hocalarından Elise Duclos.https://www.editionspetra.fr/livres/orhan-pamuk-et-la-litterature-mondiale  L’Herne Yayınevi’nin Simone de Beauvoir’dan Picasso’ya, Camus’dan Dostoyevski’ye dünyanın büyük yazar ve düşünürlerine özel kitaplar yayımlayan dizisinden çıktı. Editörlüğünü Sorbonne Üniversitesi edebiyat profesörlerinden Sophie Basch’la Nilüfer Göle’nin yaptığı kitap, hem yazarın Fransızca’da ilk kez kitaplaşan yazılı-çizili ürünleri hem de Orhan Pamuk hakkında John Updike, Margaret Atwood, Dario Gamboni, Claudio Magris, Marshall Berman, Atiq Rahimi gibi yazar ve akademisyenlerin yazılarıyla seçkin bir albüm-kitap.L'Herne – Cahier Pamuk  İtalya’nın saygın sanat yayıncılarından Johan & Levi Editore tarafından, sanat tarihi profesörü Salvatore Settis’in sunum metniyle yayımlandı. Kitap, geçen sene Milano’da Pamuk’un müzeler kuramı konusunda Brera Akademisi’nde yapılan sempozyumun bildirilerinden oluşuyor. Orhan Pamuk’un Milano’daki Bagatti Valsecchi Müzesi’nde 19 Ocak - 24 Haziran 2018 tarihleri arasında açık kalacak olan Masumiyet Müzesi’ndeki seçme vitrin ve eşyaların replikalarından oluşturulan “Aşk, Müzeler, İlham” adlı sergiyle aynı zamanda yayımlanan kitapta Pamuk’un kendi müzesi hakkındaki söyleşi, çizim ve yazıları da bulunuyor.https://www.amazon.it/sogno-Milano-Dialoghi-intorno-poetica/dp/8860102081/ref=sr_1_1?s=books&ie=UTF8&qid=1518442175&sr=1-1&keywords=pamuk+milano Yıkım, ölümsüzlük ve hafızanın panosu Seydi Murat Koç’un yeni sergisi “İç Zaman” açıldı
abm Yayınevi'nden 7 kitaptan oluşan Paspal Köpek serisi
abm Yayınevi’nin yepyeni serisi Paspal Köpek’in, 7 kitaptan oluşan öyküsünün ilk 3 kitabı yayımlandı! Serinin kahramanı “Paspal Köpek”, görünüş itibariyle her ne kadar çirkin ve pis olarak nitelendirilse de iyi niyetli ve arkadaş canlısı bir kalbe sahip. Onun gibi sokakta yaşayan tek arkadaşı Şaplapla ile içindeki dost arayışını gidermeye çalışsa da bu ona yeterli gelmiyor. Çünkü o hep sıcak bir evin onun yuvası ve iyi kalpli insanın da onun sahibi olmasını istiyor. Ünlü yazar Colas Gutman’ın yazdığı ve ünlü çizer Marc Boutavant’ın resimlediği Paspal Köpek serisi, insanın içini ısıtan bir dünyanın kapılarını aralıyor. Bugüne kadar 10’dan fazla çocuk kitabını kaleme alan ünlü yazar Colas Gutman tarafından yazılan ve ünlü Fransız çizer Marc Boutavant tarafından resimlenen 7 kitaplık Paspal Köpek serisinin ilk 3 kitabı, abm Yayınevi tarafından yayımlandı. “Paspal Köpek”, “İyi ki Doğdun Paspal Köpek” ve “Paspal Köpek Kayak Yapıyor” kitaplarında kahramanımız; iyi kalpli bir sahibin, lezzetli mamanın hatta şık bir tasmanın hayalini kuruyor. Hayalini kurmakla kalmayıp onu ararken, sokaklardaki tek dostu Şapşapla ile sıra dışı bir ikili olup yaşadıklarıyla okurlara keyifli ve ilginç bir serüven deneyimi sunuyor. Acaba Paspal Köpek hayalindeki sahibe ulaşmaya çalışırken başına neler gelecek ya da gerçekten bir yerlerde böyle bir insan var mı? Paspal Köpek ile çocuklar, hayvanların birbiriyle iletişimini ve insanlarla hayvanların ilişkisini içlerinde hissedecek, olumsuzluklara göğüs gererken nasıl iyimser, umut dolu bir hikaye yaratılabileceğini öğrenecek.  İBB Şehir Tiyatroları 27 Mart Dünya Tiyatro Günü’nde ücretsiz
Çağan Irmak'ın yeni filmi 'Çocuklar Sana Emanet' izleyiciyle buluşuyor
Hugh Jackman bir daha Wolverine’i oynamayacağını açıkladı
'Borç' filmdeki karga ölümü üzerine tartışmalar devam ediyor
37. İstanbul Film Festivali’nin Ulusal Yarışma bölümünde yer alan ‘Borç’ adlı filminin ekibi, filmde kullanılan iki karganın çekim boyunca kötü muamele gördüğünü ve kargalardan birinin çekim sürecinde öldüğünü duyurdu. Filmin yönetmeni Saraçoğlu ise ‘Talihsiz bir olay’ dedi. 14 Mart 2018 Çarşamba günü HAYTAP (Hayvan Hakları Federasyonu) Twitter hesabından bir paylaşımda bulundu. Yapılan paylaşımda İstanbul Film Festivali yarışma filmlerinden 'Borç' isimli filmde kullanılan kargalardan birinin çekim sürecinde öldüğünü söyleyerek filmi protesto ettiler. 15 Mart'ta ise Cumhuriyet gazetesinden Ceren Çıplak, film ekibinden sekiz kişinin iddialarını, filmin yönetmeni yapımcısı Vuslat Saraçloğlu’nun iddialara karşı söylediklerinin paylaşıldığı haberde ihbarın yapıldığı HAYTAP Sanat direktörü ve sinema yazarı Tuğçe Madayanti Dizici’nin görüşlerine yer verildi. Öte yandan İstanbul Film Festivali'nin bu gelişmeler sonucu nasıl bir karar alacağı ise merak konusu. İstanbul Film Festivali Ulusal yarışma filmlerinden #BorçFilmi'ni protesto ediyor ve festivali duyarlı olmaya davet ediyoruz.#istfilmfest#vodafonered#Haytap#HaytapSanat Filmde kullanılan iki karga çekim boyunca kötü muamele görmüş ve kargalardan biri çekim sürecinde ölmüştür. pic.twitter.com/5yORJpLsah Cumhuriyet'te yer alan habere göre, Vuslat Saraçoğlu’nun 37. İstanbul Film Festivali’nin Ulusal Yarışma bölümünde yer alan “Borç” adlı filminin ekibi, filmde kullanılan iki karganın çekim boyunca kötü muamele gördüğünü ve kargalardan birinin çekim sürecinde öldüğünü duyurdu. Film ekibinden Sinan Kut (Yönetmen Yardımcısı), yaşananlar nedeniyle görevinden ayrılan Serkan Çetinkaya (Uygulayıcı yapımcı), Elif Sözen (Yönetmen Yardımcısı), Mesut Tasasız (Prödüksiyon Amiri), Alper Eraydın (Sanat Yönetmeni), Damla Zavur (Kostüm), Çiğdem Uzundağ (Makyöz) ve Halil Tuncay (Ses ekibi) Hayvan Hakları Federasyonu’na (HAYTAP) ihbar mektubu yazdı. HAYTAP da Twitter hesabından filmi protesto etme çağrısında bulundu. İhbar mektubunda, 2017 yılının temmuz ayında Eskişehir’de çekilen “Borç” filmi için İzmir’den getirilen iki karganın, hiçbir resmi kurumdan izin alınmaksızın, uzman gözetiminden yoksun bir şekilde kullanılarak istismar edildiği belirtiliyor. Kargalardan birinin, çekimlerin 12. gününde, filmin yönetmeni ve yapımcısı Saraçoğlu’nun bir arkadaşının evinde öldüğü ifade edildi. Öte yandan, filmin posterinde ölen karganın fotoğrafının kullanıldığı açıklandı. Film ekibinden şahitlerin açıklamasında şu ifadeler yer alıyor: “Çekim boyunca yaşadığı korku ile ekibin gözleri önünde sürekli titreyen bu karga, Saraçoğlu’nun set amirine uyguladığı emirlerle defalarca sıkıştırıldı. Set amirinin karga ellerindeyken ‘kalp atışlarını hissediyoruz, çok korkuyor’ sözlerine karşın sanki her şey yolundaymış gibi, zorlamalarla çekimlere devam edildi. Karganın sesini kaydetmek için yine yönetmen Saraçoğlu’nun emriyle, zor kullanılarak, gagası ve boğazı sıkılarak kargaya müdahaleler yapıldı. Senaryoda yer alan, sokakta karganın düştüğü sahne için, sahibi müsaade etmediğini özellikle belirttiği halde, Saraçoğlu’nun arkadaşı olan bir veteriner tarafından karga iğne yapılarak bayıltıldı. Gün ve set bitimlerinde kargaların beslenmesi ve yaşam alanları için hiçbir özen gösterilmedi. Bu yaşananlardan birkaç gün sonra karga öldü. Filmde rol alan karga ile birlikte getirilen ve önceden İzmir’de bu karga ile uzun süre aynı ortamı paylaşan diğer karganın, filmde rol alan kargayı yediği söylendi. Gelen görüşler, karganın stresten öldüğü, diğerinin ise açlığı üzerine onu yediği yönünde. İşin sahibi olduğunu her defasında dile getiren yönetmen Saraçoğlu, bu olayın sorumluluğunu asla üzerine almadı.” Film ekibi, filmin yönetmeni tarafından konuyla ilgili kendilerine atılan mailde aşağılayıcı ve tehdit içeren ifadeler yer aldığını da belirtti. Saraçoğlu'ndan açıklama: Kargalardan biri diğerini yedi 'Borç' filminin yönetmeni Vuslat Saraçoğlu, HAYTAP tarafından ortaya atılan iddialara yazılı bir açıklama ile cevap verdi. Saraçoğlu, yaptığı açıklamasında yaşamını yitiren karganın, filmde oynatılan diğer karga tarafından yendiğini belirterek şunları söyledi: "HAYTAP’ın Twitter’da yaptığı açıklama bizim açımızdan hayal kırıklığı yarattı. Çekim sürecinde talihsiz bir olay yaşandı ve iki kargamızdan birisi öldü. Ancak bu olay HAYTAP’ın iddia ettiği gibi kötü muameleden kaynaklanmamaktadır. Maalesef kargalarımızdan biri diğerini yemiştir. Ölen kargamızın ismi Atom, diğerinin ismi ise Dalton’dur. Atom ve Dalton setimizin parçasıydılar ve böylesi bir vedaya hepimiz çok üzüldük." Açıklamanın devamında ise şu cümlelere yer verildi: İddialara gelince; özen göstermediğimiz, kötü muamele ettiğimiz, irtibata yanaşmadığımız tamamen gerçek dışıdır. Çekimlerde deneyimli bir veterinerimiz de bulunuyordu. Setin her bakımdan, ne kadar özenli, örnek bir set olduğuna yönelik çok sayıda övgü aldık. Gösterilen özene onlarca şahidimiz var. Ayrıca biz HAYTAP’a olayın detaylarıyla ilgili her türlü izahta bulunduk hatta gerekiyorsa veterinerimizle görüşmelerini söyledik. Ancak kendileri filmi sabote etmek isteyen bazı kişilerin, kötü niyetli iddialarını ciddiye almayı tercih etmiştir. Haytap’la yaptığımız görüşmeler haftalar öncesinde gerçekleşmiş olmasına karşın, kendilerinin bu iddiaları ilk defa filmimizin İstanbul Film Festivali’nin ulusal yarışmasına katılacağı belli olduktan sonra dile getirmeleri ise çirkin olmuştur. Ayrıca yapılan açıklama ciddiyetsizdir, “yaralandı veya öldü” deniliyor. Daha olayın ne olduğu belli değilken kötü muamele olduğu iddia ediliyor. Yapılan bu açıklamada, ne olayın aslını yansıtmak, ne de Atom’un ölümüyle duygusal bir bağ kurmak gibi bir amaç göremiyoruz. Kargaların sesi olma iddiasında olan bir kurumun bir misyonu ciddiyetle yerine getirmelerini canı gönülden isteriz. Ama bunu yaparken, onca insanın aylarca süren emekleriyle ortaya çıkmış bir sanat yapıtını karalamadan, detaylı bir inceleme ve soruşturma sürdürülmesi daha yerinde olurdu. Konuyla ilgili etraflı bir basın açıklaması hazırlıyoruz, Teşekkür ederim. Bunu size tek bir mesajla kanıtlayabilirim.Yeri gelmişken afiş meselesine de değineyim.İddiaların aksine hiçbir şeyi hasıraltı etmiyorum.O afiş bizzat olayları hasıraltı etmemek, gerçeklerin konuşulmasına zemin hazırlamak ve Atom'un anısını yaşatmak için yapılmış bir şey. 'Bir karga ölmüş abartmayın diyenlere': Setlerdeki denetlemeyi geliştireceğiz HAYTAP Sanat Temsilcisi Tuğçe Madayanti Dizici ise Çıplak'ın haberinde yaptığı açıklamada filmin ekibinden pek çok insanla ve Saraçoğlu ile görüştüğünü belirterek “Yönetmenin posterde ölen karganın resmini kullanmış olması ve festivale başvururken bu konuda festivale hiçbir açıklama yapmamış olması kabul edilemez. ‘Bir karga ölmüş abartmayın’ diyecek olan insanlara şunu demek isterim; ‘Filmlerde kullanılan ve zulüm gören tüm hayvanlar adına bugün bu ölen karganın sesi olacağız.’ Sinema ve TV sektöründe sistemde hayvan hakları açısından büyük bir boşluk var ve HAYTAP olarak bu denetleme sistemini geliştireceğimize söz veriyorum.” Streç Film'den açıklama: İkinci karganın bunu yapabileceğini maalesef öngöremedik. "Basına ve Duyarlı Kamuoyuna; “Borç” filminin çekimleri esnasında oyuncularımızdan biri olan Atom ismindeki kargamızın üzücü ölümüyle ilgili olarak HAYTAP’ın ortaya koyduğu mesnetsiz iddialara cevap verme lüzumu hasıl olmuştur. İddialar özetle “iki karganın çekim boyunca kötü muamele gördüğü”, “kötü koşullarda kullanılma olasılığının yüksek olduğu”, “HAYTAP’la işbirliğine yanaşılmadığı” yönündedir. Senaryo gereği filmde bir kargaya yer vermemiz gerekiyordu. Sette bu kargayı en uygun koşullarda nasıl barındıracağımızı çekimlerden aylar önce planlamaya, uzman görüşleri almaya başladık. Rol gereği uçamayan, hasta görünümlü bir kargaya ihtiyacımız vardı. Hayvana zarar vermemek (kanadını çekmemek, bant yapıştırmamak, sağlıklı bir hayvanı uçamaz hale getirmemek) için uzun süre boyunca uçamayan bir karga arandı. Çekimlerin gerçekleştiği Eskişehir’de deneyimli bir veteriner kanalıyla İzmir’den bir hayvan kurtarıcısına ulaşıldı. Hayvan kurtarıcısı özenimize, profesyonelliğimize güvenerek bize yardımcı oldu. Çekimlerde bir kargaya ihtiyaç olmasına karşın iki karga getirildi. Bunun sebebi, hayvanların kurtarıcısının, birlikte bakılan bu hayvanların ayrılmaları durumunda strese girebileceklerini söylemesiydi. Bu hassasiyete dikkat ederek iki karga, Atom ve Dalton setimize katıldı. Çekimde yer alan karga strese girmesin diye getirdiğimiz ikinci karganın bunu yapabileceğini maalesef öngöremedik. Kargaların set sorumluluğunu, sokak hayvanları ve özellikle kanatlı hayvanların tedavisi, bakımı konusunda tecrübeli olan, gerek HAYTAP gerek diğer hayvansever dernekleriyle işbirliği içinde çalışan Veteriner Hekim Sezayi Yılmaz üstlenmiştir. Yapılan uygulamalar ve gerçekleşen ölümün sebebiyle ilgili kendisinin açıklamaları şu şekildedir: “Çekimler esnasında gerekli iki sahnede karganın strese girmesini engellemek amacıyla tıbbi prosedüre uygun olarak hafif sedasyon uygulanmıştır. Sedasyon, anestezi öncesi hayvanı sakinleştirmek için yapılan bir uygulamadır, alerjiye bağlı sebepler dışında öldürme riski bulunmamaktadır. Kamera arkası görüntülerinde de görüldüğü üzere, hayvanlar yarım saat sonra yemek ve su almaya başlamış, normal hallerine geri dönmüşlerdir. Üst üste iğne yapılması söz konusu değildir, hayvanlarda bayılma yaşanmamıştır. Ölüm nedeni diğer karganın kanibalizm göstermesidir. Kargalarda dezavantajlı bireyleri yuvadan atmak ya da güçlü bireyin kanibalizmi sonucu dezavantajlı bireyi yemesi rastlanılabilen bir davranıştır. Söz konusu olayda, iki kargadan birinin diğerine göre daha kilolu ve güçlü olduğu gözlemlenmiştir. Güçlü birey dezavantalı bireyi öldürecek kadar yemiştir. Yaşananlar kargalar arasında sık karşılaşılan bir durumdur.“ HAYTAP’la işbirliğine yanaşmadığımızın iddia edilmesi de şaşkınlık vericidir. 31 Ocak 2017 11:15’te HAYTAP adına Tuğçe Madayanti Dizici kendilerine bir ihbar geldiğini belirterek yönetmenimizle irtibata geçmiş, kamera arkası görüntülerini istemiş, görüşme talep etmiştir. Tuğçe Hanım’ın isteği hemen yerine getirilmiş, incelenmesi için görüntüler kendisine gönderilmiş, olaya ilişkin her türlü açıklama yapılmıştır. Daha sonraki iletişim çabalarımızı ise kendisi yanıtsız bırakmıştır. Yapılan yazışmalar ve cevapsız çağrılarımız, konuya duyarlılık gösteren kamuoyunun belge dökümlerini talep etmesi halinde kendilerine temin edilecektir. Tüm özenimize rağmen yaşanan olay hepimizi çok üzmüştür. HAYTAP’ın, yönetmenimizle kişisel husumetleri olan kimi set çalışanlarının filmi sabote etme çabalarına alet olması, film ekibinde yer alan oyuncular ve görüntü yönetmeni gibi filmin önemli bileşenleriyle görüşmeden, gerekli inceleme ve soruşturmayı yapmadan, karganın boğazını sıktılar gibi iddialarda bulunması ise bizi kahretmiştir. Bu iddiaların ilk defa, tam da İstanbul Film Festivali’nin Ulusal Yarışma bölümüne seçildiğimiz gün gündeme getirilmesi ise hayvan hakları savunuculuğundan uzak olup sansasyon yaratma çabasının ötesinde bir izahı yoktur. Setimiz başta çalışma saatleri, çocuk oyuncuların çalışma koşulları, ödemeler olmak üzere hemen her konuda gösterdiğimiz özenle örnek bir set olmuş, takdir toplamıştır. Çalışma koşullarına ilişkin özenli davranmayı kendimize baştan ilke edinmişken, hayvan oyuncumuza karşı caniliğe varan davranışlarda bulunduğumuza yönündeki iddialar, onlarca insanın aylarca süren emekleriyle ortaya çıkmış bir sanat yapıtını karalama amacından başka bir hedef taşımamaktadır. Bu mesnetsiz iddiaları ortaya atıp filme zarar vermeye çalışanlar hakkında her türlü hukuki yola başvurulacaktır. Hayvanlara ilişkin nasıl bir zihniyet içinde olduğumuzu ise en iyi filmimiz anlatacaktır. HAYTAP’ı sorumlu davranmaya ve hayvanseverlerin güvenini, kişilerin özel hırslarına alet etmemeye çağırıyoruz. Bu üzücü olayı araştırmak isteyen tüm hayvan hakları savunucularını bunu gerçekleştirmeye teşvik ediyor, talep edecekleri her türlü izahı ve belgeyi kendilerine sağlayacağımızı taahhüt ediyoruz. Kamuoyuna saygıyla duyurulur. Streç Film" Borç filmi çalışanlarından açıklama: "Yönetmen, sorumluluğu üstlenip özür dilemelidir" Borç filmi çalışanları yazılı bir basın açıklamasıyla yaşananlara dair bir açıklamada bulundu. Çalışanların imzasıyla yapılan açıklamada, “Yeter” dediğimiz hiçbir an kale alınmadı ve hayvanın yaşadığı durum, filmin çıkarları adına göz ardı edildi" denildi. Açıklama şöyle: Borç Filmindeki Karganın ölümü üzerine basına ve kamu oyuna duyurumuzdur: Normal bir ortamda kargaya karşı uygulanan kötü muameleden şikayetçi olan kişilere teşekkür edilmesi gerekirken karalanmaya çalışılmamız ve yalancılıkla suçlanmamız üzücüdür. Film ekibinden 11 kişi olarak konuyu gündeme getiren bizler için sözlerimizin yalan olduğunu ifade etmelerine şaşırmıyoruz, ifadelerimizin arkasındayız. Bizi yalancılıkla suçlayanların ya kişisel çıkarları vardır ya eksik bilgileri vardır ya da kankacılık vicdanlarını köreltmiştir. Sonuçta bir karga ölmüştür. İnsanları özür dilemeye çağıracaklarına önce kendileri sorumluluğu üstlenip özür dilemelidir. Yönetmen gemi kaptanıdır ve işin etiğine yakışan suçu kabul etmesidir. Yalan söylediğimizi iddia ettikleri bazı meselelere gelince: Karganın sette olması Saraçoğlu’nun “şirin göründüğü” gerekçesi ile verdiği bir karardır. Senaryoda önce kumru diye bahsi geçen hayvan, son aşamada karga ile değiştirilmiş ve bununla ilgili, iddia edildiğinin aksine hiçbir ön çalışma yapılmamış, hiçbir uzmandan ya da profesyonel bakıcıdan destek alınmamıştır. Kargaların set sorumluluğunu üstlendiği söylenen veteriner, filmde veteriner rolünü oynamak ve kargalara iğne yapmak üzere sete gelen bir veterinerdir. Toplamda 3 gün sette bulunmuştur, kendisinin geliş-dönüş biletleri bunun kanıtıdır. Ayrıca kendisi setin başında evde karganın kullanıldığı sahnelerde değil, ilk kez açık hava çekiminde karganın bayılması gerektiği için geldi, iğne yapmayı Vuslat Saraçoğlu’nun arkadaşı Mete Özkurt’a öğretip, rolünü oynadıktan sonra gitti. Açık hava çekiminde iki kargaya birden iğneler vuruldu, kendisi ile ekipten arkadaşlarımızın konuşmasına rağmen, bir şey olmayacağı ifade edilerek, sadece bir sahne için diye başlanan bu uyuşturma işlemi, Mete Özkurt’un yaptığı iğneler ile, sonraki günlerde de devam etti. Borç film setine getirilen iki kargadan birinin ölümü üzerine, ekipten hiç kimseye açıklama yapılmadı, kargayı sahiplenen kişiye de hiçbir zaman açıklama yapılmadı. Bizler bir iki gün içinde bu durumu öğrendik ve bir izahat bekledik. Hepimiz, set süresince yaşananları bizzat gördük, yaşamına özen gösterilmeyen, rol yapması için zorlanan karganın durumunu da gördük. Fakat her şeyin sahibi olduğunu her fırsatta dile getiren yönetmen ve yapımcı Vuslat Saraçoğlu’nun direktifleri ile hareket etmek zorundaydık. “Yeter” dediğimiz hiçbir an kale alınmadı ve hayvanın yaşadığı durum, filmin çıkarları adına göz ardı edildi. Birinin ölümü üzerine, diğeri ile sete devam etme ihtimalinin olduğunu öğrenince ise buna şiddetle karşı çıktık. Ekip olarak, başladığımız işi sağ salim teslim etmek ve ayrıca başka bir hayvanın kullanımına izin vermemek için sete devam ettik. Şimdi, afişte hiçbir şey olmamış gibi yaşamını yitiren karganın kullanıldığını görmek bizim için kanımızı donduran son nokta olmuştur. HAYTAP'ın film setlerindeki hayvan hakları ile ilgili başlattığı çalışmanın ne kadar önemli olduğunu bu vesile ile görmüş olduk. Kendi film çıkarlarını, kariyerlerini korumak isteyenlerin sözlerine karşı, hayvanların haklarını korumak için bir denetim sisteminin bulunmasının bir zorunluluk olduğunu düşünüyoruz. Borç Film Çalışanları Serkan Çetinkaya (Uygulayıcı Yapımcı) Sinan Kut (Yönetmen Yardımcısı) Elif Sözen (Yönetmen Yardımcısı) Uğur Naymanlar (Reji Asistanı) Alper Eraydın (Sanat Ekibi) Çiğdem Uzundağ (Makyöz) Damla Zavur(Kostüm Sorumlusu) Mesut Tasasız (Yapım Amiri) Cansu Gülmez (Yapım ekibi) Hüseyin Demirbüken(Yapım ekibi) Halil Tuncay (Ses ekibi) Hayvan hakları savunucularından tepki: "Bir de haberi yapandan özür bekliyoruz diyorsunuz" Hayvan hakları aktivisti ve gazeteci Zülal Kalkandelen de Twitter'dan yaptığı paylaşımla ölümü protesto etti. Kalkandelen, "Rol gereği uçamayan, hasta görünümlü bir kargaya ihtiyacamız vardı" ne demek? Yürüyemeyen, hasta görünümlü bir insanı isteği dışında sete getirip sakinleştirici yaparak filmde oynatıyor musunuz? Yaptığınız açıkça sömürüdür. Bir de haberi yapandan özür bekliyoruz diyorsunuz!" dedi. 1- "Hayvan oyuncu" ifadesi baştan sorunlu. İnsanlar izlesin diye hayvanları film setinde kullanmak ile sirkte kullanmak arasında fark yok. 2- Hayvan filmde oynasın diye sakinleştirici vermek zaten açık sömürü. 3-Sonuçta karga öldü mü? Flm sektöründe hayvan kullanmaktan vazgeçin. https://t.co/8CdB5QOMd0 Veteriner Özkurt: "Saraçoglu'nun en büyük kusuru en büyük kusuru mürettebatın bir kısmını yanlış seçmesidir" Film çekimlerinde sette bulunan Dr. Mete Özkurt ise olaya dair sosyal medyada bir açıklama yaptı. Özkurt, kendisine yöneltildiğini ifade ettiği iğne yaptığını sette öğrendiği iddiasına, "Eskişehir Osmangazi Üniversitesi Tıp Fakültesi’nde öğretim elemanıyım. Doktorum. Ayrıca İstanbul Üniversitesi Veteriner Fakültesi’nden 2007 yılında mezun oldum. Yani hem veteriner hekimim hem de branşımda akademisyenim. Dolayısıyla iğne yapmayı sette öğrendiğim iddiası bu arkadaşların nasıl bir hayal dünyasında yaşadıklarının göstergesidir" şeklinde cevap verdi. Özkurt'un açıklaması şöyle: “Yönetmenin geminin kaptanı olduğu doğrudur. @VuslatSaracoglu nun en büyük kusuru mürettebatın bir kısmını yanlış seçmesidir. Umarız HAYTAP aynı hataya düşmez. Çünkü, bu iddiaları ileri süren arkadaşlar çamur atma işini sürdürebilirler. Benim yazacaklarım bu 11 kişiye cevap değildir. Ama adımın da geçtiği bazı iddialar hakkında birkaç şey söylemek isterim ki hayvan hakları savunucuları kimlerin sözüyle hareket ettiğini bilsinler. Bu arkadaşların bilmemeleri mümkün değil ama yine de belirteyim, Eskişehir Osmangazi Üniversitesi Tıp Fakültesi’nde öğretim elemanıyım. Doktorum. Ayrıca İstanbul Üniversitesi Veteriner Fakültesi’nden 2007 yılında mezun oldum. Yani hem veteriner hekimim hem de branşımda akademisyenim. Dolayısıyla iğne yapmayı sette öğrendiğim iddiası bu arkadaşların nasıl bir hayal dünyasında yaşadıklarının göstergesidir. Şunu da tekrar etmek isterim. Kargaların bakımları hakkında karar verme sorumluluğu veteriner hekimimiz Sezayi Yılmaz’daydı. Çünkü Sezayi kanatlı hayvanlar konusunda uzmandır. Hayvanların bakımı için ön hazırlık yapılmadığı söyleniyor. Hayvanların kurtarıcısıyla iletişime geçmemizi sağlayan Eskişehir’in tanınan Veteriner Hekimi Turgay Özdemir ve ben de dahil olmak üzere Sezai’nin denetiminde 3 veteriner 2 kargamızla ilgilenmiştir. Nerede bulunduklarının, kimlerle iş yaptıklarının farkında olmayan bu insanların sözleriyle hareket eden HAYTAP ne yaptığını bir kez daha düşünmelidir. Boğazı sıkılan karga iddialarından, senaryodaki kumruya geldik, buradan kim bilir nerelere gideceğiz. Yönetmenin geminin kaptanı olduğunu söylüyorlar, doğrudur. Vuslat Saracoglu'nun en büyük kusuru en büyük kusuru mürettebatın bir kısmını yanlış seçmesidir. Umarız HAYTAP aynı hataya düşmez. Saygılarımla, Dr. Mete Özkurt "  .@cerenciplak@cumhuriyetgzt . Yönetmenin geminin kaptanı olduğu doğrudur. @VuslatSaracoglu nun en büyük kusuru mürettebatın bir kısmını yanlış seçmesidir. Umarız HAYTAP aynı hataya düşmez. Çünkü: pic.twitter.com/so35OQjaLh Av. Saraçoğlu: Kendisine 'film ekibi' diyenler filmin sınırlı bir kısmı Filmin yönetmeni Vuslat Saraçoğlu'nun avukatı Mert Saraçoğlu, gazetemize yaptığı açıklamada, "Karganın ölümüne ilişkin asılsız iddianın sahipleri aynı haberde ‘Borç adlı filmin ekibi’ olarak anılmış, bu kişilerin film yapımında görev alan ekibin sınırlı bir kısmını oluşturduğu gerçeği göz ardı edilmiştir" dedi. 2018 Ümit Kaftancıoğlu Öykü Yarışması sonuçlandı
11 Nisan 1980’de öldürülen TRT İstanbul Radyosu Prodüktörü, Gazeteci Yazar Ümit Kaftancıoğlu adına Yalın Ses Yayınları tarafından bu yıl 14.sü düzenlenen öykü yarışması sonuçlandı. Adnan Özyalçıner, Mehmet Güler, Öner Yağcı, Zeynep Aliye, Enver Aysever, Feyza Akbulut Öner, Hakan Cucunel’den oluşan seçici kurulun yaklaşık 3 aylık okumaları sonucunda dereceye giren ilk 10 öykü belirlendi. 2018 Ümit Kaftancıoğlu Öykü Ödülleri ve Anma Etkinliği 7 Nisan 2018 Cumartesi günü saat 19.00’da Bakırköy Yunus Emre Kültür Merkezinde yapılacaktır.  Birincilik: “Ev” adlı öyküsü ile Öznur BABUR İkincilik: “Sokağı Gözetleyen Adam” adlı öyküsü ile Ertuğrul ÖZKESKİN Üçüncülük: “Kuyu” adlı öyküsü ile Süleyman SAVAŞ Mansiyon Ümit Kaftancıoğlu Kimdir? Ümit Kaftancıoğlu, 1935 yılında Ardahan'ın Hanak ilçesinin Koyunpınarı (Saskara) köyünde dünyaya geldi. Çocukluğu Dede Korkut boylarının zengin anlatım geleneği içerisinde, halk âşıklarının, söz sohbet bilenlerin dizinin dibinde destan, masal, türkü, efsane dinleyerek, okuyarak geçti. Köyündeki ilkokula gittiğinde diploma alacak durumdaydı. İlkokulu bitirdikten sonra köy çocuklarına açık tek kapı olan Köy Enstitüsü’ne girmek için yıllarca uğraştı, yollara düştü, Cılavuz Köy Enstitüsü’ne girdi. Kaftancıoğlu, Cılavuz Köy Enstitüsü’nü bitirdikten sonra Mardin’in Derik ilçesinde ilkokul öğretmeni olarak görevine başladı. Daha sonra Balıkesir Necati Bey Eğitim Enstitüsü Edebiyat Bölümünü bitirip bir süre Rize’nin Pazar ilçesinde Türkçe öğretmenliği yaptı. Yedek Subay olarak görev yaptığı askerlik dönüşü, TRT'nin açtığı sınavı kazanarak, Köy Yayınları bölümünde göreve başladı. TRT İstanbul Radyosu'nda "Av Bizim Avlak Bizim", "Dilden Dile" ve “Yurdun Dört Bucağından” gibi programlarla halk kültürünü, halk âşıklarını, halkın eksiğini ve sıkıntılarını mikrofona taşıdı. “Gerçek edebiyatın halkın ağzında, dilinde olduğunu bilmeliyiz. Halkın sözlü edebiyatını yazıya geçirecek, değerlendirecek olanlar da halk çocuklarıdır.” der. Bu gözlemlerini doğrularcasına, Anadolu'yu gezerek derlemelerle halkın sözlü yazınını ve halk türkülerini yazıya döktü. Günümüzde bile sevilerek dinlenen “Evreşe Yolları Dar” ve “Yüksek Yüksek Tepeler Ev Kurmasınlar” türküleri Kaftancıoğlu'nun derlemeleri arasındadır. Radyo programcılığı yanında edebiyat dünyasında da adını duyuran Kaftancıoğlu, "Dönemeç"le (Öykü) TRT Büyük Ödülü birincilik (1970) ve "Hakullah"la (Röportaj) Milliyet Gazetesi Karacan Ödülü birinciliği (1972) aldı. 11 Nisan 1980 günü görev yaptığı TRT İstanbul Radyosu’na gitmek için çıktığı evinin önünde öldürüldü. Yapıtları * Dönemeç (Öykü) 1972 (Yeni Basım Yalın Ses Yayınları-2006) * Hakullah (Röportaj) 1972 * Yelatan (Roman) 1972 * Tek Atlı Tekin Olmaz (Halk Masalları) 1973 * Tüfekliler (Roman) 1974 (Yeni Basım Yalın Ses Yayınları-2006) * Köroğlu Kolları (Halk Destanları) 1974 * Çarpana (Öykü) 1975 * İstanbul Allak Bullak (Öykü) 1983 Çocuk Kitapları * Kekeme Tavşan (1974) (Yeni Basım Yalın Ses Yayınları-2006) * Çizmelerim Keçeden (1979) * Altın Ekin (1979) * Dört Boynuzlu Koç (1979) * Kan Kardeşim Doru Tay (1979) * Hızır Paşa (1980) * Çoban Geçmez (1980) (Yeni Basım Yalın Ses Yayınları-2006) * Şülgür Deresi (1981) * Salih Bey (1981) Haluk Bilginer: 170 dakika dizi mi olur?
Fazıl Say’dan Darüşşafaka’nın 155’inci yılına özel resital
Kendi gazetesini tasarlayan çocuklar ödüllerini bu akşam alıyor
Hürriyet Çocuk Kulübü'nün bu yıl Ayrıntı Yayınları’nın çocuk markası ‘’Dinozor Çocuk’’la birlikte düzenlediği geleneksel ‘’Kendi Gazeteni Yap’’ yarışmasının kazananları ödüllerini alıyor. Duyuruları ocak ayında başlayan ve Türkiye’nin her yerinden yüzlerce özgün gazete tasarımının başvurduğu yarışma sonucunda, çocuklar tarafından hazırlanan 5 gazete ödüle layık bulundu. Günlerce süren değerlendirme sonucu, Hürriyet Gazetesi yazarları Doğan Hızlan, Ayşe Arman, Ömür Kurt ve Dinozor Çocuk editörü Nihal Ünver'in oluşturduğu jüri gazeteleri seçerken, tasarım fikri, mizampaj, haber, özgünlük, katılımcının yaşı gibi ölçütleri göz önünde bulundurarak belirledi. Başvuruda bulunan 50 yarışmacının eserleri Türkiye Gazeteciler Cemiyeti Basın Müzesi’nde 10 gün süreyle sergilenecek. Ödül töreni ve sergi açılışı TGC Basın Müzesi’nde bu akşam Pazartesi Günü saat 14.00 ‘te gerçekleşecek. Kazanan yarışmacılara ödülleri bu akşam Türkiye Gazeteciler Cemiyeti’nin evsahipliğinde açılacak sergi öncesi Basın Müzesin’nde gerçekleştirilecek bir törenle verilecek. Törende ayrıca Türkiye Gazeteciler Cemiyeti de yarışmacı çocuklara birer teşvik ve teşekkür sertifikası verecek. Ayrıca Dinozor Çocuk ekibi eşliğinde çocuklara bir de Istanbul turu yaptırılacak. İşte kazananlar Hürriyet Çocuk Kulübü jürisinin seçtiği en iyi 3 gazetenin sahibi ödül olarak tablet bilgisayar ve kitap seti kazandı. Ödüllerin hepsi Dinozor Çocuk'tan. Birincilik ödülü Zeynep Ceren Cengiz'in hazırladığı 'Teleskop Gazetesi' farklı tasarımı, gelecekçi bakış açısı ve haber tasarım uyumuyla birincilik ödülüne layık bulundu. Ödül: iPad Air 2 - 16 GB ve kitap seti. İkincilik ödülü İnci Saracık'ın hazırladığı 'Evrensel Sanat Gazetesi-Müzikal" mizanpaj, tasarım ve orijinal fikir uygulamasıyla ikincilik ödülüne layık bulundu. Ödül: Samsung Galaxy TAB E ve kitap seti. Üçüncülük ödülü Muhammed Ferit Avcı'nın hazırladığı "Işık Hızında Teknoloji" gazetesi, sosyal medya ve teknolojiye bakış açısı, teknolojiyi yansıtma biçimi ve özgün tasarımıyla üçüncülük ödülüne layık bulundu. Ödül: Samsung Galaxy T113 ve kitap seti. Dinozor Çocuk özel ödülü Lal Aktaş'ın hazırladığı 'Kuçu Kuçu Gazetesi' özgün tasarımı, hayvan sevgisini aşılaması ve köpeklerle ilgili özellikleri sıcak bir şekilde okuyucuya aktarmasındaki başarısı sebebiyle Dinozor Çocuk özel ödülüne layık bulundu.Ödül: Bir adet Rockrider 300 Çocuk Dağ Bisikleti-24 ve kitap seti. Mansiyon ödülü Naz Peri İrem Kurt'un hazırladığı 'Minik Okur Gazetesi' farklı farklı haberleri bir gazete mantığıyla sunarak özgün bir tasarım hazırladığı için mansiyon ödülüne layık bulunmuştur. Ödül: Kitap seti. Aydıncık hastalığı: Seçkincilik!
Bizim üniversite yıllarımızın sonlarında başladı Beyoğlu Pera övgüsü ve söylemi. Sonrasında hatta Giovanni Scognamillo bir kitap “yazdı”: Cadde-i Kebir’de Sinema diye. Sormuştum niçin Cadde-i Kebir diyorsun diye: oranın eski Osmanlıcadaki bir adı da Cadde-i Kebir’dir dedi, peki sen niçin kitabın adını öyle koydun? Öyle daha çok satar diye düşündüm. Sattı mı bari? Hayır satmadı, hatta hemen hiç satmadı! Niye satmadı? Bence insanların çoğu bunu bilmiyordu ve o ismi bilmedikleri için hiç de almadılar! Bu tartışmaların merkezi 1990’lı yıllardı: yok efendim, Beyoğlu’na kravatsız girilmezmiş! Bu böyle sürüp gitti. Nice kendini bilmez, 1990’lı yıllarda Beyoğlu masalı anlattı, aynı zamanda yalanın ve seçkinciliğe övgünün dibi yoktu. Oysa Giovanni’nin kendi anılarını yazdığı kitabında birkaç satır çok dikkatimi çekmişti, aynı satırları yalnız ve yalnız Jak Şalom ile konuşabildim. Birisi 1930’lu yılların sonlarında İtalyan Lisesindeki “Mussolini yanlısı merasimler”, diğeri ise Giovanni’nin ergenlik yıllarında tanıştığı aşkın hazin sonunu gördüğü gerçek sahneyi anlatırken en kısa haliyle özetler: “Altyazıya gerek yoktu!” Şimdi o yıllarda sola sirayet etti, eski İstanbul güzellemeleri, bu iş biraz da resmi tarihin şair arayıp bulamamasına benzer. Gerçek ciddi şairler ve yazarlar –niyeyse artık- TKP’li ya da komünist oldukları için bizim ortaokul yıllarımızda ders kitaplarında Bir Garip Orhan Veli masalları okutulurdu bize. “Rakı şişesinde balık olsam!”, ne olacak ki rakı şişesine balığı koyarsan öldürürsün, başka bir şey olmaz, şairliğin de bir adabı olmalı, şairin de bir meramı olmalı, şiirin de bir anlamı olmalı. Yıllar sonra çeşitli okumuş merkepler gördüm, ne zaman ki dağıtıyorlardı, akıl ve fikir yönünden iyice yoksullaşıyorlardı, ahlaken sefalete yelken açıyorlardı, soruyorduk “nasılsınız?” diye arkadaşlar kısaca özetliyordu, “aynen rakı şişesinde balık olsam!” modundayım, dibe vurdum. O arkadaşların beni ne kadar üzdüğünü anlatmak için söylüyorum, bu insanlar düşmüş insanlardı, inşallah toplarlamışlardır, ama gelin görün ki ne böyle şiir olur, ne bunu diyenden şair olur, ne de bu insanların anlatımı öyle parlak sanatsal bir şey olur! Sanat seçkinci olmaz, sanat tam aksine hakikati söyler ve isyankâr olur.  Türkiye’de Seçkincilik ve Beyoğlu’na övgü büyük oranda neydi biliyor musunuz? Burjuvazinin halka karşı ölçüsüz nefreti ve halkı hor görmesinin süslü itirafları! Bunlar o kadar kötü şeylerdir ki –farkında mısınız, bilmiyorum ama- açık ırkçılığa ve ayrımcılığa kadar giderdi bu ötekileştirici söylemler. Bu söyleme katılan insanların tek birinden ciddi Evrensel İnsan Hakları ile uyumlu, Hümanist, Aydınlanmacı ve aynı zamanda sanatsal ya da Akademik değeri olan metin çıkmadı. Öfkelerini ve yalanlarını kustular! Türkiye’de Sinemanın Kalbi çok uzun on yıllar boyunca Beyoğlu oldu, bugün böyle bir değeri yok! Bu insanların çoğu piyasalarını kaybettiler, ama işin gerçeği şudur, Beyoğlu’nun nezihliğine ve üstün insan söylemine hiçbir şekilde uymuyordu Beyoğlu’nda çöreklenmiş şirketlerin yaptıkları filmler. İkincisi daha korkunç, Beyoğlu’ndaki Film Şirketlerinin yazıhanelerinde olup biten vukuatlar ise insan terbiyesine ve ahlakına uymuyordu! Bunları anlatırsam, bazıları sen Yeşilçam’cımısın diye soruyorlardı, şimdi de başlayacaklar Sen Yeşilçam Düşmanı mısın? Hatta orada duramayıp Sen Azınlıkların düşmanı mısın diye itham edecekler bile çıkabilir. Türkiye’de aydının söylemi eşitlikçi, özgürlükçü ve kardeşlikçi söylem üzerine kurulmalı ve halkçılık ile taçlanmalıdır. Kültürü taşıyan bu ülkede hiçbir zaman üstyapının semirmiş insanları olmadı, aksine onlar Medeniyetin Kıroluğunu bu ülkeye getirmekten başka bir şey yapmadılar. Bakın ben Boğaziçi’nde öğrenci iken bir rektörümüz vardı (1980’li yılların ikinci yarısı), ne sanattan anlardı ne de fikir ve estetikten, bu şahıs BÜO ne zaman Shakespeare oynarsa, o oyuna gelirdi, ama garip bir özelliği vardı. Türkçeden Shakespeare okumaya tenezzül etmezdi, İngilizceden Shakespeare okumaya ise İngilizcesi yetmezdi, Shakespeare üzerine hayatı boyunca tek bir anlamlı cümlesi olmamıştı. Ama bizim rektörümüz seçkindi, Shakespeare oyunlarını kaçırmazdı. İşte Medeniyetin Kıroluğunu bu ülkeye getirenler seçkinci Beyoğlu naraları atanlar ve Beyoğlu’na kravatsız-papyonsuz çıkılmazdı diyenler böyle bir sınıfın ve ahlakın sözcüleridir. SERİN grubunun ilk single’ı dinleyiciyle buluştu: Şarkılarımızın birilerine dokunma ihtimali güzel
BURAK ABATAY @abatayburak Vokalde Cansu Saraç, akustik/elektro gitarda Melih Balta, bas gitarda Meltem Balta ve davulda Emre Ergün’den oluşan Serin grubu ilk teklisi “İyi Gelir Mi?” ile dinleyicisiyle buluştu. İstanbul Blue Night Records ve Sony Music etiketiyle yayımlanan single üzerine grup üyeleriyle konuştuk. »‘İyi Gelir Mi?’ şarkısıyla başlayalım. Size, bize, hepimize ne iyi gelir? Vallahi bize şuan küçük bir tatil çok iyi gelir çünkü bir süredir yoğun bi şekilde çalışıyoruz. Hem günlük hayatımıza devam etmek, bir yandan da müziğin ihtiyacı olan mesaiyi yaratmak kolay olmuyor. Her birimizin müzik dışında farklı meslekleri ve onlara ayırdıkları bir zaman var. Hepsi de en az müzikle ilgilendiğimiz kadar zaman ayırmamızı gerektiren, detayları bol ve uğraş gerektiren işler. Arada uyumak falan da lazım oluyor tabi. Dolayısıyla bu aralar bir günün 24 saatten ibaret olması çok işimize gelmiyor açıkçası. Ama müziği ve onunla ilgili her şeyi çok severek yaptığımız için yorgunluklar, sıkışıklıklar çok da umrumuzda olmuyor. Aslında hepimize en iyi gelecek şey mutlu olma niyeti. Hayatta mutlu olacağımız şeyler için emek vermek, ısrar etmek, yanımızdakiyle paylaşmak, karşımızdakine güvenebilmek gibi şeyler. Biz bunu hayatımıza uyguladığımızda bize iyi geldi.  »Nasıl bir yol haritanız var? Bizi en mutlu eden şey üretmek ve müziğimizi paylaşmak. O yüzden hayatımızı sevdiğimiz şeyi yaparak geçirmek istiyoruz elbette. 2015’te bir araya gelip bu yolu birlikte yürümeye karar verdiğimiz günden beri ortak hedefimiz bu. Bu esnada karşımıza çıkacak ya da başımıza gelecek şeylerle ilgili de hevesli ve meraklıyız. Her gün, her şarkı, her düzenleme, her sahne, her karar bambaşka tecrübeleri beraberinde getiriyor. Birçoğu oldukça keyifli. Ama her zaman her şey kolay çözülmüyor elbette. Başımıza bir şeyler geliyor mutlaka. Ama birlikte hareket edebilmenin önemini bilen, sorumluluktan kaçmayan ve birbirine alışkın insanlar olduğumuz için de her şeyin yoluna girmesi çok zaman almıyor. Süreçler kendi ritminde bi şekilde yolunu buluyor. Kayıt dönemleri mesela çok gözle görülür bir şekilde her şeyin ve herkesin yolunu çok güzel bulduğu bi an oluveriyor ve sürecin bütün sancısı, yorgunluğu unutuluyor. Daha yeni kayıt döneminden çıktığımız için onun etkileri ve en çok da ilk teklimiz “İyi Gelir Mi?”yi paylaşmış olmanın heyecanı var üzerimizde. Dinleyenlerden aldığımız güzel tepkiler mutlu hissettiriyor ve heveslendiriyor. En kısa zamanda, konserlerde hep birlikte eğlenelim istiyoruz. Daha sonra da tabi diğer parçalarımızı paylaşmak, hep üretmek, müzik yapmaya devam etmek önceliğimiz.»“Kabare” sayılabilecek bir vokal var. Hattâ ben Şirin Soysal’a benzettim. Alternatif müziğin sınırlarını nasıl çiziyorsunuz?  Artık müzik türleri arasındaki sınırlar eskisi gibi keskin değil. Farklı tavırlarda birçok müziği bir araya getiren üretimler yapılıyor. Tüm bu farklılıklar bir araya gelince de seçenekler çoğalıyor. Dinleyici her şeyi keşfetmeye ve sahiplenmeye açık. Bunu görmek de cesaret verici. Eskiden böyle değildi. Müziği yapan da, dinleyen de kategorizasyonlarla daha çok ilgilenirdi. Belki de bir yere ait hissetme ya da kendisi gibi algıladığı bir grupla bütün olma duygusuna daha çok ihtiyaç varmış o dönemlerde. Şimdilerde kimse böyle şeylerle ilgilenmiyor. Sadece kendine ait olmak herkese yetiyor. Bu da beraberinde üreticide özgünlüğü, dinleyicide de özgürlüğü sağlıyor. Herkes istediğini yapıyor, illa ki ulaştığı birileri oluyor. Dijital ortam tabi bunun önünü oldukça açtı. Eskiden aynı anda anılmayan, dinlenmeyen türde müzikler bile ayrı ayrı tek bir dinleyicide hatta tek bir şarkıda bile buluşabiliyor. O yüzden artık müzik türleri ve buna bağlı olarak hayat tarzları, tavır ve duruş gibi şeyler bireysel olarak eyleme dökülen bir hale geldi. Dolayısıyla sınırlar da kişilerin kendilerine çektiği kadar var. »Hayalleriniz neler? Şu aralar uzun mesafeli hayaller kurmuyoruz açıkçası. Single’ın yayınlanmasıyla birlikte başlayan bu süreçte öncelikle yaptığımız müziğin benimsenmesi, başkalarının ağzından şarkılarımızı duymak, şehir şehir gezip konserlerde hep birlikte söylemek bizi çok mutlu eder. Sanırım en büyük hayalimiz de hep sahnede olabilmek. »Elbette sanatçılar birer politikacı değiller ama sözleriyle toplumu değiştirme hayaline sahipler. Sizin de sanırım sözlerinize yansıyor. Müziğin mutlaka kitlesel bir etkisi oluyor. Ortak bir paydada buluşma imkanı sağlıyor herkese. Bunun iki tarafında olmak, yani hem müzik dinleyicisi hem de üreticisi olmak da bize keyif veriyor. Dinlediğimiz şeylerin bizi etkilemesi gibi bizim söylediklerimizin de birilerine dokunması ihtimali çok güzel bir düşünce. Bizim sözlerimize yansıyanlar da, aslında daha önce söylenmemiş sözler, yaşanmamış duygular değiller, sadece bizim kendimizi ifade ediş biçimimiz. »Single bir albümün de habercisi mi? Ya da yapacağınız işi doğrudan bize tanıtacak bir şey mi? Evet, Nisan’ın 20’si gibi 5 şarkılık bir EP paylaşmayı planlıyoruz. “İyi Gelir Mi?” birçok tarafıyla bizi güzel yansıtan ve paylaşacağımız mini albüme de referans olabilecek bir parça. Ancak elbette tek bir parça grubun ruhunu tümüyle ortaya koyamaz. Başka hikâyelerle de zaman geçirmek lazım. Adalet Bakanlığı'ndan 'Avlu' dizisine yayına girmeden sansür!
RTÜK’e başvuran Adalet Bakanlığı, cezaevindeki kadınların hikâyesinin anlatıldığı ‘Avlu’ dizisine yayımlanmadan müdahale istedi. 29 Mart günü ilk bölümü yayımlanacak olan “Avlu” dizisi, için RTÜK’e yazı gönderen Ceza ve Tevkifevleri Genel Müdürü Şaban Yılmaz, dizide cezaevi personelinin “işkenceci”, kurumların “işkence merkezi” olarak gösterildiğini, bunun bazı terör örgütlerinin amaçlarına hizmet edeceğini iddia ederek “dizi yayımlanmadan gerekli tedbirlerin alınmasını” talep etti. Cumhuriyet'ten Alican Uludağ'ın haberine göre Adalet Bakanlığı Ceza ve Tevkif Evleri Genel Müdürü Şaban Yılmaz, RTÜK’e 13 Mart tarihinde “Avlu isimli dizi hakkında” konulu bir yazı gönderdi. Yazıda, Star TV’de “Avlu” adlı dizinin tanıtımının yayınlandığı, ilk görüntülerde Ceza ve Tekvifevleri Genel Müdürlüğü’ne bağlı kurumlar ile kurumlarda çalışan personelin mesleki onurunu zedeleyecek, kurumsal imajı olumsuz yönde etkileyecek gerçeği yansıtmayan karalama ögelerinin bulunduğu öne sürüldü. Yayınlanan bu görüntülerin, devletin farklı iki kurumunda görev alan jandarma ve ceza infaz kurumu personelini yanlış algılardan dolayı zan altında bırakacağı, personelin “işkenceci”, kurumların da “işkence merkezi” olarak toplum nezdinde algılanmasına sebebiyet vereceği iddia edilen yazıda, şöyle devam edildi: “Bilindiği üzere, ceza infaz kurumlarımızda çağdaş infaz anlayışı gereği hükümlü ve tutukluların topluma kazandırılması yönünde çalışmalar sürdürülmekte olup kurumlarımız yapılan reformlar ve özverili çalışmalar neticesinde adeta birer eğitim kurumu haline getirilmiştir. Ancak, bu tür dizilerin yayımlanması personelimizi zor durumda bırakarak, yapılan tüm eğitim ve iyileştirme faaliyetlerine gölge düşürmekte, yürütülen tüm çalışmaları yok saymaktadır. Ticari, siyasi, reyting ve farklı çıkarlar için yarar sağlamak uğruna yapılan çalışmaların görmezden gelinmesi, toplum yararına çalışan bir meslek grubunun rencide edilmesi, yalan yanlış bilgilerle kamu hizmeti sağlayan ceza infaz kurumlarında işkence ve kötü muamele algısı oluşturulması kabul edilemez. Her ne kadar bu tür görüntülerin tamamen hayal ürünü olduğu ifade edilse de toplumun bilincinde ceza infaz kurumlarında işkence uygulanıyor algısı oluşmaktadır.” Ceza infaz hizmetlerinin, sadece ceza infaz kurumu çalışanlarının omzuna yüklenemeyecek kadar ağır ve hassas bir görev olduğu vurgulanan yazıda, “Özellikle son zamanlarda artan terör olayları nedeniyle ceza infaz kurumlarındaki kalabalıklaşma göz önüne alınarak bu tür görüntülerin yayınlanması gerek kurumsal gerekse toplumsal gerilimi tetikleyici bir etki yaratmaktadır. Ceza infaz kurumlarına yönelik bu tür algıların oluşturulması da bazı terör örgütlerinin amaçlarına hizmet edecektir” denildi. "Diziye müdahale edin" Yazıda, bu itibarla, reyting uğruna bu süreçte bu tarz görüntülerin yayına girmesinin toplum tarafından farklı algılara sebep olacağı, ceza infaz kurumlarında yaşanmamış olayların yaşanmış gibi gösterilmesinin kurumların kamusal hizmetine zarar vereceği ileri sürülerek, “Açıklanan nedenler göz önünde bulundurularak 6112 sayılı Kanun’un ‘Yayın Hizmeti İlkeleri’ başlıklı 8. maddesi gereği dizi yayımlanmadan gerekli tedbirlerin alınması hususunda bilgi ve gereğini arz ederim” denildi. RTÜK gündeme almadı Öte yandan RTÜK’ün henüz bu şikâyeti gündeme almadığı öğrenildi. Salı günü yapılacak Üst Kurul toplantısında konunun gündeme gelip gelmeyeceği belli olacak. Kadınların cezaevi mücadelesi anlatılıyor Başrollerini Demet Evgar, Ceren Moray, Nursel Köse, Kenan Ece, Teoman Kumbaracıbaşı’nın paylaştığı Avlu dizisi, 29 Mart Perşembe günü 20.00’de yayımlamaya başlayacak. Star TV’nin internet sitesinde, Avlu dizisi şöyle tanıtılıyor: “Yılların sağır kaldığı, adaletini kendisi sağlamaya çalışmış bir kadının cezaevine girişini konu alıyor. ‘Avlu’ özgürlüğünden vazgeçmek zorunda kalan bu kadınların 3. sayfa haberlere yansımayan, mutsuzluğun acı ile yarıştığı Karakuyu’da kendi düzen ve kendi hukuklarına karşı verdikleri yaşam mücadelesini konu alıyor.” Bugün seçim olsa AKP'ye oy verir misin?
Coşkun Sabah: Yetkim olsa bir dakika durmam, Twitter'ı yasaklarım
Türkiye Musiki Eser Sahipleri Meslek Birliği'ne (MESAM) AKP'nin atadığı kayyumun başkanı olan Coşkun Sabah, konuya ilişkin açıklamada bulundu. Sabah, sosyal medyada bulunan bir grup çetenin kendisini halkın gözünden düşürmeye çalıştığını iddia etti. Sabah, "Ülkede zaten ayaklanmaların başlangıcı hep bu sosyal medya çetelerinden çıkmıyor mu? Yetkim olsa bir dakika durmam Türkiye’de Twitter’ı yasaklarım" dedi. Posta'dan Alev Gürsoy Cimin'e konuşan Sabah, şunları söyledi: "Ben durumu ‘kayyım’ olarak değil de atama olarak görüyorum. Kültür Bakanlığı’nın böyle bir yetkisi var ve bu göreve beni uygun gördüler. Beni anlamak istemeyenlere kısaca anlatayım: 100 kusür bestem var bunlardan 20’sini ülkenin yarısı ezbere bilir. Yani ben Türkiye’nin bir değeriyim. Bunun lamı cimi yok! Ayrıca duayenlik var bende. Bu meslekte 42 yılımı doldurdum. MESAM yani Türkiye Musiki Eseri Sahipleri Meslek Birliği’nin en eski üyelerindenim. Durum böyle olunca MESAM yönetim kurulu başkanı olmam için de hiçbir engel yok." Sabah, Cimin'in "Yanlış anlamadıysam, 'Kayyım olmamın siyasi bir yönü yok' diyorsunuz" sorusuna da şu yanıtı verdi: "Elbette yok! Ben Sayın Cumhurbaşkanımızın özel resepsiyonlarına giderim tabii. Özal zamanında da, Demirel zamanında da gittim. Ne mutlu bize ki protokol listesinde adımız var. Bu özel günlerde davetlileri Türkiye için önemli isimler arasından seçerler. Herkes şöhret olabilir ama topluma mâl olmak başka bir şeydir. Rıdvan Dilmen’dir, Tanju Çolak’tır. İş adamları, futbolcular, sanatçılar. Bugün CHP iktidarı olsaydı, onlar da kendi inandığı birini atamaz mıydı?" Çanakkale için hazırlanan kamu spotunda Atatürk yok: Yavuz Bingöl ve Nihat Hatipoğlu var!
Kültür Bakanlığı tarafından Çanakkale Savaşı'nın 103'üncü yıl dönümü için "Birileri var" sloganıyla hazırlanan kamu spotunda, Mustafa Kemal Atatürk'ün yer almaması tepki çekti. Kamu spotunda yer alan isimler arasında, son olarak Cumhurbaşkanı Tayyip Erdoğan'a düzenlenen doğum günü partisinde yer alan Yavuz Bingöl ve ilahiyatçı Prof. Dr. Nihat Hatipoğlu yer aldı. T24'te yer alan habere göre; Kültür Bakanlığı, 18 Mart Çanakkale Zaferi'nin yıl dönümü için afiş, kartpostal ve kamu spotu hazırladı. Afişler, bilgisayarlara kaydetmek, sosyal medyada paylaşmak ve üst geçitler ile bilboardlarda kullanılmak üzere ayrı ayrı tasarlandı.  “Birileri var" sloganıyla hazırlanan ve bayrak taşıyan bir asker görseli kullanılarak hazırlanan bir afişte ise, “Vatan söz konusu olduğunda gerisi teferruat diyen bir milletin parçası olduğunuz için teşekkür ederiz. İyi ki varsınız” ifadeleri kullanıldı. Ancak Yavuz Bingöl, Hakan Altun, Rasim Öztekin, Ufuk Bayraktar, Aynur Aydın, Bahadır Yenişehirlioğlu, Gökçe Özyol, İsmail Filiz, Ali Kınık, Linet, Murat Kekilli, Şoray Uzun, Eşref Ziya Terzi, Berdan Mardini, Bahadır Sağlam ve Nihat Hatipoğlu'nun bulunduğu kamu spotunda, o dönem cephede albay rütbesi ile bulunan Mustafa Kemal Atatürk'e yer verilmedi. Bilinçdışını mermilerle doldurmak...
Kimliğini gizleyen vigilant (kendi hukukuna göre davranıp kötülere karşı savaşan) karakterler kapitalist dünyanın yarattığı adaletsizliğin bir kültürel ürünüdür. Kapitalizm öncesi dönemin anlatılarında derebeylerine karşı isyan edip adını sanını saklamadan ‘halk kahramanı’ olan eşkıyalar varken, kapitalizmin örgütlediği kentleşme süreciyle ortaya çıkan yeni devlet yapısı, yeni kolluk güçleri, yeni hukuk ve adalet anlayışı yeni kahramanları gerektirir. Ama artık yasayı yapanlar krallar değil cumhuriyet yönetimleridir, bu yeni kahramanlar o yasalara değil, onları uygulamayanlara ya da kötü uygulayanlara karşıdır. Böylece arkasında kitleleri sürükleyen kahramanlar dönemi kapanır, sadece ‘gerektiği durumlarda’ ortaya çıkan, kesinlikle halkı iktidara karşı yönlendirmek gibi amaçları olmayan, derin tarihsel çelişkilerin çözümüyle uğraşmak yerine ‘günü kurtaran’ kahramanlar dönemi başlar. Alexandre Dumas’nın Monte Kristo Kontu’yla başlayıp Superman’den Maskeli Zorro’ya, Spiderman’den Batman’e doğru uzayan bu yeni kahramanlar hukuk uygulamalarının zayıf kaldığı yerlerde devreye girip eksiklikleri tamamlar, sonra verili sosyal düzendeki hayatlarına dönerler. Soğuk Savaş dönemi Amerikan yayılmacılığı ve sağcı politikaların yükselişi, vigilant karakterlerin süper kahraman değil ‘içimizden biri’ olduğu yeni bir dönemi başlatır. Bu anlatılarda çoğunlukla muhafazakâr bir bakış açısıyla liberal -liberter anlamda- Amerikan politikalarının yanlışlığı vurgulanır: Bu politikalar yüzünden ülkede bir sürü göçmen vardır, bu göçmenler yüzünden sokaklarda uyuşturucu ve ahlaksızlık kol gezmekte, işsizlik ve suç oranı artmaktadır vs. Son 50 yılda yapılmış binlerce vigilant filmi var, ama bu alt-türün belirleyicisi tartışmasız Death Wish’tir. İlki 1974’te çekilen Death Wish serisinde mimar Paul Kersey ailesini katleden serserileri tek tek avlayarak yargının sağlayamadığı adaleti sağlar. Ama orada durmaz, olması gerektiğine inandığı düzen için sokaktaki suçluları öldürmeye devam eder. Bu filmler Amerikan Rüyası’nın nasıl bir kâbusa dönüştüğünü gösterir ama bunun tarihsel nedenlerini hiç sorgulamaz. Aslolan ‘o eski güzel günler’e dönebilmek, rüya olduğu herkesçe bilinen rüyaya tekrar dalabilmektir. Bunun için önerilen yöntemse, rüya-öncesi Vahşi Batı kültürünün ‘gerçek Amerikalılar’ tarafından yeniden inşasıdır. Hollywood’un bu kavramlarla ilişkisi söz konusu olduğunda birçok şey söyleyebilirsiniz ama asla “Neyse ki bunlar geçmişte kaldı.” diyemezsiniz! İşte o Hollywood 2018’de, oranı tarihin en yüksek noktasına ulaşan bireysel silahlanma nedeniyle şiddetin inanılmaz derecede arttığı, bu şiddete karşı çare olarak yine bireysel silahlanmanın önerildiği bir delilik ortamında kült vigilant anlatısı Death Wish’i yeniden yapıp gösterime sokuyor! Trump’ın bizzat kendisi bir ‘dip’ olan sağcılığın bile dibi olabileceğini gösterdiği bir dönemde vigilant hikâyelerinde bir sivrilme beklenmeliydi zaten, ama aradan geçen 44 yıldan sonra ortaya bu kadar ilkel bir yeniden-yapım çıkacağını kimse tahmin edemezdi galiba… Hele bu sefer bir doktor olan Paul Kersey’nin ikiye bölünmüş kadrajın bir yanında hayat kurtarma amaçlı bir tıbbi operasyonun, diğer yanındaysa can alma niyetli bir silah hazırlığının gösterildiği bir sahne var ki, yabancı düşmanlığı ve ahlakçı şiddet tutkusuyla bilinen Eli Roth gibi bir yönetmen için bile çok ilkel! Okuma yönü ve nedensellik ilkesi gereği ‘işte birilerini yaralayan bu mermiler yüzünden bu tabanca hazırlanıyor’ diyor Roth. Oysa doğrusunun tam tersi bir kadraj düzeni olduğunu biliyoruz: Bu tabanca doldurulduğu için bu mermi vücuda saplanıyor… Vigilantların bilinçdışı oldukçakaranlık, rüyaları çok feci, bilinçleri çok kanlı… Azalarak bitecekleri umuduyla! Öldürme Arzusu: İntikam kimse için hak değildir!
Saygınlığına önem veren bir yönetmenin hayatta bilmesi gereken bazı şeyler var. Mesela intikam temalı bir film yapacaksan, kahramanın tercihen kadın olacak. Bu yıl Altın Küre alan filmlerin ikisi de intikam temalıydı ve ikisinin de kahramanı kadındı. Kahramanınız kadınsa, intikamın doğasına dair tartışmalar bir anda unutulabilir, kendi kanununu kendin yapmanın faşizan mantığı önemsizleşebilir. Tarantino, 2001’den beri intikam filmleri yapıyor ama paçayı hep kurtarıyor. Ya Kill Bill ve Inglorius Basterds’deki gibi kadınları ya da Django Unchained’deki gibi siyahları intikamcı yaptığı için, kimlikçi kafaların çalışmasını durdurmayı başarıyor. Kimlikçi mantıkta, yapılan işin kendisi değil, yapanın kimliği belirleyicidir. Mesela ezilen halkın temsilcisiyseniz, kimlikçinin zihniyetinde her türlü yargısız infazı yapmaya hakkınız vardır. İntikam en doğal hakkınızdır. Öldürdüklerinizin masumlar olması önemli değildir. Ama intikam alan kişi, erkekse, ezilen halktan değilse vs., intikamcılık, ya da “kendi adaletini kendin temin etme”cilik faşistliktir. O zaman kimlikçi zihin birdenbire doğruyu algılamaya başlar. Herkesin kendi kanununu kendisinin yaptığı, herkesin silah kuşandığı ve adalet sağladığı zaman ortaya insani değil, vahşi bir düzenin çıkacağını görür. Trump zihniyetiyle karşı karşıya olduğunu fark eder. Tarantino’nın kankası Eli Roth belli ki kendisine faşistlik yaftası yapıştırılmasından gocunmuyor ve alenen faşizan filmler yapmaya devam ediyor. 1974 tarihli Charles Bronson’lu Ölüm Arzusu’nu (Death Wish) yeniden yapmak, açıkça bir meydan okumaktır. Death Wish, Dirty Harry’yle birlikte en lanetli filmlerden biridir çünkü. Karısı ve kızı öldürülen doktorun intikamını konu alan film, faşizan sinemanın simge filmlerinden biridir. Tıpkı Altın Küre ödüllü “Three Billboards”da ya da “Paramparça”da (Aus dem Nichts), öldürülen eşlerinin, çocuklarının katilleri polis tarafından bulunmayan intikamcılar gibi, Death Wish’in kahramanı da kendi adaletini kendisi karşılar. Ama Bruce Willis’in canlandırdığı intikamcı beyaz ve erkek olduğu için yaptığı işin faşizan niteliği ayan beyan ortadadır. Eli Roth, kahramanını kadın ya da Siyah yapsaydı belki paçayı kurtaracak ve övülecekti. Ama Ölüm Arzusu, hak ettiği gibi yerden yere vuruluyor. Darısı bütün intikamcı filmlerin başına diyelim. İntikam ilkelliktir, hak değildir; adalete değil adaletsizliğe hizmet eder! Mehmet H. Doğan Ödülü Alphan Akgül’ün oldu
Nilüfer Belediyesi’nin Türkçe’de yayımlanmış şiir eleştirilerinin önemine dikkat çekmek, Türk şiirine katkı sunmak, çağdaş Türk şiirinin en önemli eleştirmenlerinden biri olan ve 2008 yılında hayatını kaybeden Mehmet H. Doğan’ın anısını yaşatmak amacıyla düzenlediği “Mehmet H. Doğan Ödülü”nün bu yılki sahibi belli oldu. Bu yıl ikincisi gerçekleştirilen yarışmaya 9 şiir eleştiri ve inceleme eseri katıldı. Orhan Alkaya, Metin Celal, Gültekin Emre, Haydar Ergülen ve Orhan Tekelioğlu’ndan oluşan Seçici Kurul’un titiz değerlendirmeleri sonucu Mehmet H. Doğan Ödülü’nün bu yılki sahibi, “Güneş Yalnız Dirileri Isıtır: Oktay Rifat Şiiri Üzerine” adlı çalışmasıyla Alphan Akgül oldu. Seçici kurul üyeleri, uzun yıllardan beri Türk şiirine sunduğu katkılar nedeniyle Doğan Hızlan’a da “Jüri Özel Ödülü” verilmesini kararlaştırdı. Ödüller, Nâzım Hikmet Kültürevi’nde bulunan Şiir Kütüphanesi’nde düzenlenen törenle sahiplerine verildi. Nilüfer Belediyesi Kütüphaneleri tarafından düzenlenen ödül törenine, Nilüfer Belediye Başkanı Mustafa Bozbey, yarışmanın seçici kurul üyeleri ile Alphan Akgül katıldı. Ödül töreni, tiyatro ve seslendirme sanatçısı Hümay Güldağ’ın, Prusa Yaylı Çalgılar Dörtlüsü eşliğinde Mehmet H. Doğan’ın denemelerinden ve çevirdiği şiirlerden okumalarla başladı. BOZBEY: ŞİİRE KATKI SUNMAKTAN ONUR DUYUYORUZ Daha sonra konuşma yapan Nilüfer Belediye Başkanı Mustafa Bozbey, “Dünyanın başladığı andan itibaren şiire dönüşen tüm kelimeleri, Nilüfer’de yansıtmaya, korumaya, yaşatmaya kararlıyız” dedi. Nilüfer’in, Uluslararası Şiir Festivali’yle dizelerdeki ahengi, barışla, dostlukla, paylaşımla yakalayan ve Türkiye’nin ilk ve tek Şiir Kütüphanesi’ne ev sahipliği yapan bir kent olduğunu vurgulayan Başkan Mustafa Bozbey, Nilüfer Belediyesi olarak bu anlayışla Türk şiirine katkı sunmak adına çeşitli çalışmalar yaptıklarını dile getirdi. Mehmet H. Doğan’ın, şiire ışık tutan bir isim olduğunu belirten Başkan Mustafa Bozbey, “İnanıyorum ki, edebiyat ortamında bu ödülün teşvik edici etkisi, kendisini hissettirecektir” dedi. Başkan Mustafa Bozbey şöyle devam etti: “Nilüfer Belediyesi olarak, ülkemizin şiir iklimine, bu anlamda katkı sunmaktan da onur duyduğumuzu özellikle belirtmek istiyorum. Bu dönemde de eleştirinin gücünü artırmak, şiirin gücünü artırmaktır diye düşünüyoruz. Mehmet H. Doğan ödülleriyle de amacımız işte bu gücü vurgulamaktır. Yarışmaya katılan tüm eser sahiplerine ve seçici kurul üyelerine de yürekten teşekkür ediyorum.” DOĞAN HIZLAN’A JÜRİ ÖZEL ÖDÜLÜ  Törende, şiir üzerine yaptığı incelemelerden oluşan bir kitap yazan ve 64 yıldan beri hem çağdaş Türk edebiyatına hem de şiir üzerine büyük emek harcayan Doğan Hızlan’a da Jüri Özel Ödülü verildi. Törene katılamayan Doğan Hızlan’ın mesajını Seçici Kurul Başkanı Metin Celal okudu. Metin Celal, bir şair üzerine kapsamlı çalışma yapmanın Türkiye’de ve dünyada çok görülen bir iş olmadığını belirterek şöyle devam etti: “Ayrıca, Oktay Rifat çok önemli bir şairimiz olmasına rağmen, maalesef üzerine yazılmış ilk kitap bu oldu. Bir diğer husus da, Mehmet H. Doğan’ın, özellikle akademisyenlerin çağdaş Türk şiirleri üzerine çalışmalar yapmasını arzu etmesiydi. Bu yönden de bir anlamı olacağını düşündük.” Konuşmaların ardından Nilüfer Belediye Başkanı Mustafa Bozbey, Metin Celal ile birlikte Alphan Akgül’e ödülünü verdi. Demet Sağıroğlu'ndan Acun Ilıcalı'ya telif davası
Müzisyen Demet Sağıroğlu, Acun Ilıcalı'ya karşı dava açtı. İstanbul Fikri ve Sınai Haklar Hukuk Mahkemesi’nde avukatı Sadettin Dayıoğlu aracılığıyla dava açan Demet Sağıroğlu dava dilekçesinde “Kınalı Bebek” albümünde yer alan “Arnavut Kaldırımı” isimli şarkısının 1994 yılında yayınlandığını belirtti. Hürriyet'in haberine göre haftalarca liste başında yer alan şarkının büyük beğeni kazandığının anlatıldığı dilekçede “Söz yazarı ve eser sahibi olan müvekkilin bu şarkısı MSG (Musiki Eseri Sahipleri Grubu Meslek Birliği) tarafından koruma altına alınmıştır” denildi. Eserin, Acun Ilıcalı’nın kanallarında izinsiz ve hukuka aykırı olarak defalarca kullanıldığını dilekçesinde anlatan Demet Sağıroğlu’nun avukatı Sadettin Dayıoğlu, “Arnavut Kaldırımı adlı eser, “O Ses Türkiye”, “O Ses Çocuklar” ve “Rising Star” adlı programlarda yayınlanmıştır. Davalı müvekkilimin eserlerine bağlı maddi ve manevi haklarını ihlal etmektedir. Müvekkilime ait olan bu eserin, davalı tarafından izinsiz, haksız ve hukuka aykırı kullanımı nedeniyle şimdilik 5 bin lirası maddi 10 bin lirası manevi olmak üzere toplam 15 bin liranın tahsilini istiyoruz” dedi. Acımasız bir çağdayız
DENİZ CEM ERDEM Ahmet Tulgar’ın derinlikli öykülerinin yer aldığı Bakmadığınız Bir Yer Kalmıştı okuyucuyla buluştu. Kendine özgü diliyle edebiyatımızda özel bir yeri olan Ahmet Tulgar’la hem son kitabı hem de öykücülüğü hakkında konuştuk. -Bakmadığınız Bir Yer Kalmıştı son öykü kitabınız, 2015’ten bu yana sırasıyla Duygusal Anatomi ve Trajik Nüans kitaplarınızla birlikte ele aldığımızda bir serinin tamamlandığını söyleyebilir miyiz? Evet, öyle düşünülmesini de isterim. 2013’te yeniden öyküler yazmaya karar verdiğimde de bunun uzun bir süreç olacağını ve verimli bir dönem geçireceğimi hissediyordum. Duygusal Anatomi’nin ardından Trajik Nüans’daki öykülerimi yazmaya başladığımda ise bunlar da yayımlanınca bir öykü kitabı daha yazarak bir üçlemem olmasına karar vermiştim. Böylece Duygusal Anatomi veTrajik Nüans’daki ortak izlek ve motifler, ortak temalar üzerinde Bakmadığınız Bir Yer Kalmıştı’da yoğun olarak düşündüm. Sevgili Utku Lomlu’nun beni çok memnun eden kapak tasarımları da bu üçleme bütünselliğine işaret ediyor. -Kitaptaki öyküler için bir tür içsavaş anlatısı diyebilir miyiz? Hem bireysel hem de ülkelerin içsavaşları… İçsavaş ya da içsavaş öncesi toplumlardan kahramanlar, içsavaşın ya da içsavaş öncesi dönemlerin bireysel hayatlara etkisi Duygusal Anatomi ve Trajik Nüans’da da tematik ve kurgusal önceliklerimdendi. Bu kitaptaülke boyutundaki ve bireysel içsavaşlar daha da öne çıktı. -“İçsavaşlardan geçmiş halkların mensupları mağdur da olsalar, mağdur edilmiş de olsalar dünyadan değil kendilerini mağdur edenlerden medet umar” diyor kitaptaki en çarpıcı karakterlerden Pierre İbrahim. Sizce Pierre İbrahim haklı mı? Kahramanlarımı çoğunlukla haklı bulurum. Haklı bulmadığım zamanlar olursa o zaman da neden böyle davrandıklarını etraflıca açıklarım ki, okur onları da affetsin. Evet, Pierre İbrahim haklı. İki ülke arasındaki savaştan ister yenik ister zaferle çıkılsın antlaşma uluslararası hukuk ve diplomasiye yaslanarak hazırlanır, kabul edilir ve iki ülkenin halklarının birbirlerinden medet ummaları gibi bir durum oluşmaz, kimse de bu iki halkın birbirlerine karşı ne hissettiklerini umursamaz. Ama bir içsavaşın ardından ister bir arada kalınmaya devam edilsin ister ayrılık olsun içsavaşa kadar bir arada yaşamış ya da yaşamaya devam edecek halkların birbirleriyle yüzleşmesi, birbirlerini affetmesi gerekir. Bu süreçte içsavaşın tarafı olmuş iki halk birbirlerinden medet umar. -Toplum olarak görmekten kaçındıklarımızı başka deyişle görünce başımızı öte yana çevirdiklerimizi anlatıyorsunuz. Evet ve bunun edebiyatçının öncelikli sorumluluklarından olduğunu düşünüyorum. -Öykülerde ‘itaat edenler’ ve ‘itaat edilenler’ var diyebilir miyiz? Kimi zaman sevgiliye itaat, kimi zaman aile reisine, kimi zaman da iktidara. Evet, itaat ilişkisinin gerilimli ve arzulu manyetik alanından öyküler anlatmayı seviyorum. İktidarlar alanının ne kadar geniş olduğunu ortaya çıkarmak. İtaat edenle itaat edilenin yer değiştirmelerini anlatmayı. -Biz de okur olarak öykülerdeki bu ‘itaat edenlerin’ arkasından bakıyoruz, çoğu zaman genzimiz yanarak, gerçekler çünkü. Neden daha çok yitip gidiyorlar, meydan okumak ya da intikam almak varken? Meydan okuyanlar da oluyor ve bu meydan okumanın bedelini de ödüyorlar. Ama ben boyun eğenleri de anlıyorum. Onları anlamak ve anlatmak zorundayım. Herkesten bedel ödemesini bekleyemem. Kahramanlarıma şefkat gösteririm. -Son yıllarda hep öykü yazdınız. Bu bir bakıma ‘romanlaşmış öyküler’in ardından bir roman bekliyor mu okurlarınızı? Üçüncü romanıma başladım. Yazımı da içeriği de uzun bir sürece yayılacak görünüyor. Bazı kitaplardan sonra artık siz başka birisinizdir
JEHAN BARBUR Kitap okumaktan ve kitaplardan bu kadar korkan bir çocuk olarak, üniversitede edebiyat bölümünden mezun olduktan sonra, hayatı ancak müzik ve edebiyatla anlamlandıran birine dönüşmüş olmam, kişisel hikâyemin küçük bir ayrıntısıdır. Ortaokulda günlükler tutmaya, iç dökümleri yazmaya başladığım zaman, kendi irademle bir kitap dahi alıp okumamıştım. Okuldaki hocalarımın beni yazma konusunda bu kadar tutkulu bulması, okumadaki zayıflığımı yersiz ve anlaşılmaz kılıyordu. “Okumadan yazı yazamazsın” dediklerini hâlâ hatırlarım. İçerden dökülüyordu yazı -iyi ya da kötü- ama bağlanıyordum yazmaya. Dinlediğim şarkıların sözleri bir yerlerime işlemeye de başlıyor, oradaki dünya beni kendimce sağaltıyordu. Sanırım on beş yaşındaydım. İskenderun’da bir sahafa girip insiyaki bir biçimde adını daha evvel duymadığım yazarın kitabını aldım. Son İstanbul, Murathan Mungan yazıyordu kitabın üzerinde. Yığınlarca kitap arasından avucumun içine kendiliğinden düştü; bir bildiği vardı demek! İlk okuduğum yazar böylece Murathan Mungan oldu. Sonra da dur durak bilmeden okumaya başladım. Kitapları yer gibi, gecikmiş gibi bir şeylere. Murathan Mungan’ın Son İstanbul kitabının içinde muhtemel ki bir müzik duyuyordum. Tüm yazılarında, şiirlerinde... Tek bir kitapla müziğimi şekillendirdim desem yalan olur ama Son İstanbul’un dimağımda açtığı görsel çağrışım, şarkılarımı yazarken yola çıktığım yeri doğurdu. Kafamdaki görsele, bir yazının oluşturabildiği fotoğrafa, hikâyesi olmasını istediğim şarkılar yazmaya başladım Son İstanbul’dan tam on sene sonra. Bugün müziğime -becerebilirsem eğer- dışarıdan bakmaya çalıştığımda Edip Cansever’in yazdığı şiirlerdeki dünyaya da sırt dayadığımı düşünmek isterim. Onun sesine, kelimelerinin müziğine, ahengine… Ne kadar oluyordur bilemem çünkü o etkiyi fark etmeden yansıtıyorumdur ve hakkını da teslim etmek boynumun borcudur. Son beş yıldır ise müziğimi etkilediğini düşündüğüm Hasan Ali Toptaş’ın bu yıl okuduğum Kuşlar Yasına Gider kitabının beni devindirmesi umudundayım. Çünkü Hasan Ali bana yeni bir görsel hafıza kazandırdı. Başka bir renk, başka tür bire birlik… Avurta konan bir sineğin ölümü böylesi güzel anlatışını, bir şarkıya nasıl sığdırabilirim? Nasıl sığdırmalıyım? Tek bir kitaptan bahsedemediğim için üzgünüm. Müzik ne denli akar ve değişken bir olguysa -özellikle üretiyorsanız- hayatınızda sizinle dövüşen her şeyi edebiyatla döşünüzde yumuşatırsınız, en azından ben buna inanıyorum. O anlarda da bazı kitaplardan sonra artık siz başka birisinizdir ve bundan sonraki müziğiniz de, yazacağınız o şarkı da… Kelimelerden çaldığımız büyük aile
KALBEN Oysa hayallerimde ummana doğru uçuyordum. Çocuktum, gençtim, yetişkindim ve ölmeye yaklaşıyordum. Her seferinde, bu uçmakla bir tuttuğum düşme hali beni gündelik olandan uzaklaştırıyor, etkisi altında kaldığım sesleri daha yakından duyabileceğim güzel günlerin umudunu hatırlatıyordu bana. Yok olabilirdim. Yok olabilirdim. Mesele yok olmak değildi. Mesele var olmaktı. Yaşamaktı. Yaşarken siyasetçilerin bile cümlelerini kısaltamadıkları hikâyeler anlatmaktı. Seni dinlemeseler de, anlamasalar da, seni hiç bilmeseler de; bir köşede, bir pencerede, bir gazete kağıdının kenarında... Kıvrılmış, beli ağrılar içinde, aklı kararmış ve toprağa bakarken, iyileşme arzusunda... En garip zevklerin, en utanmaz yüzlerin ve genç kızlığında hiç süslenmemiş annelerin ter kokusu içinde boğula boğula... Ben ne istediğimi hiç bilmedim efendim. Oraya da gelirim, burada da kalırım. Bu eşyaların hepsini alabilirsiniz. Beni sahil kenarında boş ve beyaz badanalı bir eve götürün, rica ediyorum. Kumlar yeniden taşlara dönüşmekte. Taşlar kayalara... Ve kayaların üstünde okyanusa sürükleneceğim. Henüz görmediğim ve ismini benden yaşlı adamların koyduğu bir okyanusa... Kaybolacağım. Sonra beni en sevdiğim insanlar bulacaklar. Üstüme ipekten bir şal atacaklar. Koruyacaklar beni kem gözlerimden. Aynaya bakıp gülümsediğim o an için şefkat verecekler bana. İhtiyacım olan bir aileydi, diyorum. Kelimelerden, seslerden, bu çaldığımız şarkılardan bile büyük bir aile. Sonunda uçuyorum efendim. Uçuyorum. Kelimelerden örülü bir zaman
NİLİPEK. İnsan kendi çocukluğuna dair birçok detayı doğru hatırlayamıyor; hafıza dediğimiz duyguları, fikirleri birbirine karıştırıp bize yepyeni anılar bahşediyor, belirgin rutinleri ise silikleştiriyor. Tuhaftır; hep bir yerlere ufak tefek kelimeler karaladığımı hatırlasam da aslında garip, çocuksu şiirlerle defterler doldurduğumu, bunun bir rutin olduğunu görmem için söz konusu defterlerle yıllar sonra karşılaşmam gerekti. Biraz şaşkınlık, bolca utanç: Tecrübe etmediğim her şeyler ilgili yazdığım kocaman cümleler. Ama lise yıllarında bir kırılma var; neler olacağını hiç bilemeyen bu lise öğrencisi, artık bu durumu kabullenmiş, büyük laflar etmekten, konu olarak ilginç zannettiği ama hiç yaşamadığı duygulardan vazgeçmiş bir şekilde. Onun yerine basit durumları anlatabileceğine, benzetmelere, kelimelere odaklanmaya başlamış. Bu arayışın sonuçları elbette çok acemi, ama bir uğraş var, ve dizelerde o uğraş, o denemeler görünür halde. Önce bunu yaşın ilerlemesiyle, lisedeki arkadaşlarımla açıkladım kendi kafamda, ama biraz düşününce başka bir şeyi hatırladım: 2003 yılbaşı ve annemin bana aldığı iki ciltlik ‘Edip Cansever - Sonrası Kalır’ Edip Cansever’in bütün şiirlerini içeren bu iki cildi nasıl bir açlık ve şaşkınlıkla okuduğumu anımsıyorum. Duyguların, düşüncelerin betimlenebilir, kelimelerin eğilip bükülebilir şeyler olduğunu görmüş, anlattığı küçük karşılaşma anlarını, karakterleri, cisimlere yüklediği anlamları hayranlıkla izlemiştim. Yazdığı her dize kafamın arka tarafında seslere dönüşüyor ve benimle konuşuyor, bana dilin daha önce varlığından bile haberdar olmadığım dünyalarının fotoğraflarını gösteriyordu. Hayata dair farkında olmadığım her detay, artık bambaşka hisleri anlatmanın, kelimelerden örülü bir zaman kurmanın yoluna dönüşmüştü. Dizelerinde, anlattıklarında hep başka bir gerçeklik var sanki; kimi zaman ferah, kimi zaman ağır, ama bizim yürüdüğümüz, yaşadığımız gerçeklik değil. Tanıdık, bildik ama başka; belki biraz rüya buğusuyla kaplı, gün içinde yaşadığımız, gördüğümüz her şeyin, uykumuzda bize yeni sözlerle tekrar anlatılması gibi. Belki biraz şehirde, sokakta yürümekte var olan ağırlık ve bu ağırlığın getirdiği, küçük anlara eşlik eden aceleci ferahlık yüzünden, biraz da her kelime beklemediğimiz yerde diye. Zamanla dil değişti, kelimeler, cümleler değişti, başka şiirler, başka şairler yepyeni kapılar açtı, ama böyle keskin bir değişim hiç olmadı. Neyin nasıl anlatılabileceğini sorgulama isteği de Edip Cansever ile geldi, aklımdan geçen her şeyi güzel dizelere yerleştirme arzusu da. En fenası, ya da belki en güzeli, zarif ve gerçekçi bir sevme özlemi, bu özlemin hüznü gelip oturdu 15 yaşında yüreğe; sevilmek değil de, nasıl severim bir insanı, bir cismi, bir hayatı tüm gerçekliğiyle.   Game of Thrones'ta sağ kalanlar teker teker ölecek
Tarkan'dan Avrupa turnesi
Beethoven, Spinoza, Tolstoy
Lev Tolstoy, Kantçı bir bakışla Schopenhauerci bir karamsarlığı birleştirdiği ‘Kroyçer Sonat’ında, vatandaş ahlakını korumayı hükümetin en önemli görevlerinden biri kabul ettiğini belirtir, cinsel ilişkinin insan sağlığı için gerekli olduğu hakkındaki inancı yargılar, “suçun özrü” olarak nitelediği dünyaya çocuk getirme eyleminin “sevişme zevkinin engeli” sayılmasından tiksindiğini, aşkla şehveti eş anlamlı gördüğünü ilan ederek, insanlığa-vatana-bilime-sanata-Tanrı’ya, kısacası “yüce bir amaca” ulaşmada en büyük engelin aşk olduğunu söyler. İhtiyarlık yıllarının ruhsal krizle boğuştuğu döneminde yazdığı yapıtında Tolstoy, iç savaş halindedir aslında, kendini bir şeylere -beyhude- inandırmak ister gibidir. Belki de, fırtınaları dinmeyen evlilik hayatını düşünmekte, Spinoza’nın veciz biçimde ifade ettiği bir duyguyla, “Hem kendisine hem de sevdiği kişiye keder duygusu yaşattığını hayal ettiği her şeyi olumsuzlamaya çabalamakta”dır. Benedictus de Spinoza, Tolstoy’un ‘Kroyçer Sonat’ından iki yüz yıl kadar önce kaleme aldığı ‘Ethica-Geometrik Yöntemle Kanıtlanmış ve Beş Bölüme Ayrılmış Ahlak’ta sevgiyi, “Sevilen nesnenin fikrinin eşlik ettiği bir sevinç” olarak tanımlar. Bizler, “Sevinç yarattığını hayal ettiğimiz ne varsa hepsinin varolması için, hatta, insanların sevinçle karşılayacaklarını hayal ettiğimiz şeyleri yapmak için elimizden gelen gayreti gösteririz.” Bu, kendimize sevinçle bakmamızı da sağlayacak; başkalarının nefret edeceğini hayal ettiğimiz bir şey yapmak ise kendimize kederle bakmamıza neden olacaktır. Aşkla şehveti eşdeğer görmez Spinoza, “Tensel aşk, yani sadece dış bir görüntüden doğan üreme arzusu ve bunun gibi zihnin özgür kararıyla değil de başka bir nedenden doğan her türlü aşk kolayca nefrete dönüşür, tabii bu aşk bir tür delilik değilse” der. Tolstoy, tam da böyle bir ‘aşk’la delirmiş Pozdnişev’in karısını nasıl öldürdüğünü anlatır. Katil kocanın nazarında “Cinsel tutku müthiş bir kötülüktür, kendi karısına bile şehvetle bakan, onunla zina etmiştir.” Aşkının ilk belirtileri hayvansal taşkınlıklar, kudretiyle gurur duyma, karısını bir zevk aracı kılma, gitgide son derece kıtlaşan konuşma konularının azıcık dışına çıktılar mı hemen alevlenmedir. Kavgaları kavga değil, şehvetin sönerek gerçek duyguların baş göstermesi iken, barışma gerekçeleri kavga nedenlerinden bile cılızdır. “Bu aşk, daha doğrusu bu çirkeflik” sebebiyle, “erkek, insanlığın doğruya-iyiye götürülmesi yolunda baş yardımcısı olacak kadını düşman haline sokmakta, böylelikle, insanlığın gelişimini geciktiren baş neden kadınlar olmakta”dır. Evlilik hayatında kıskançlıktan bir an bile kurtulamamıştır Pozdnişev, karısına karşı şiddetli bir hınç duyar, güçlü bir sevişmeyi uzun bir nefret dönemi izler. Aslında, karısının alışkanlık etkisiyle arada bir kabaran şehvet dışında kendisine sürekli hırçınlık göstermesinden ötürü acı çekmektedir. Derken, Truhaçevski çıkagelir, kemanıyla. Onun eşliğiyle piyano çalabilecektir Pozdnişev’in karısı, ne mutlu! Birkaç sözsüz şarkı ve Mozart’ın sonatını çalarlar başlangıçta, fakat “erkeklerin kadınlar hakkında neler düşündüğünü kendinden bilmekte”, bu yüzden, “açık bir kitap gibi okumaktadır Truhaçevski’nin ruhunu” Pozdnişev. Bir müzik eserini birlikte çalmanın verdiği yakınlıktan duyduğu endişe, duygulu ruhlarda özellikle kemanın uyandırdığı etki, zinanın toplum içinde sinsi sinsi yayılmasına çoğu zaman böyle yakınlıkların, özellikle müzikle ilgilenmenin yol açtığına dair düşüncelerle birleşerek usul usul zehirlemeye başlar Pozdnişev’i. Kendini, “ağzına kadar dolu olduğu için altüst edildiği zaman akmayan bir şişeye” benzetmekte, karısının piyano önünde “sahte bir kayıtsızlıkla” oturuşuna öfkelenmekte, ikilinin verecekleri ilk konserin depremine içten içe hazırlanmaktadır. Beethoven’ın ‘Kroyçer Sonat’ıdır çalınan, sevinçli, çocuksu, uçarı Mozart değil. “O ilk Presto’yu bilir misiniz? Korkunçtur bu sonat. Ne yapıyor bu müzik ve niçin yapıyor bunları? Beethoven, eserini oluştururken içinde bulunduğu ruh halinin nedenini biliyordu. Bu hal onu belirli hareketlere yönelttiği için, bir anlamı vardı; ama benim için hiçbir anlamı yok. Bu yüzden müzik beni yalnızca baştan çıkarıyor, herhangi bir sonuca ulaştırmıyor. Burada yalnızca bir tahrik, anlamı açıkça anlaşılmayan bir tahrik var.” Müziği hipnotizmacılık sayarak devlete havale eder, istediği kişiyi uyutup keyfine göre hareket ettirebilecek birinin hele de düşük ahlaklı bir adam olması tehlikesini böylece önleme gerekliliğini vurgular Pozdnişev. Kapıldığı buhran, şu cümlelerde bulur ifadesini: “Kroyçer Sonat benim üzerimde dehşetli bir etki uyandırdı. İçimde sanki yepyeni duygular canlandı, o zamana kadar hiç bilmediğim olanaklar belirdi. Bu yeniliğin ne olduğunu açıklayamamakla birlikte, yalnızca varlığını anlamaktan bile sevinç duyuyordum. Karım ve Truhaçevski de dahil, tanıdığım bütün çehreleri bambaşka bir ışık içinde görüyordum.” “Burada yalnızca bir tahrik, anlamı açıkça anlaşılmayan bir tahrik var” diyor Pozdnişev. “Tahrik, bedenin bir ya da birkaç kısmının diğerlerinden daha fazla etkilendiği bir sevinçtir. Bu duygunun gücü, bedenin diğer eylemlerine baskın çıkacak ve bedene inatla yapışıp kalacak kadar büyük olabilir; böyle olduğunda bedenin birçok başka şekilde etkilenmesini de önler; işte bu açıdan kötü olabilir” der Spinoza da. Anlatısında tahrikten sevince bir adımda sıçrayan Tolstoy, müthiş mercek yontucusunu dikkatle okumuş olmalı. ‘Ethica’ rehberliğinde bakarsak, sevinç, “İnsanın yetkinliğinin daha düşük bir seviyeden daha mükemmel bir seviyeye geçişi”, kıskançlık ise, “Başkasının mutluluğuna kederlenme” ve “merhamete karşıt bir duygudur.” Seven, gerçekten seven bir insanın öldürmesi mümkün müdür o halde? Merhamet, yani “Başkasının mutluluğuna sevinmeye, mutsuzluğuna kederlenmeye yol açan sevgi” yoksa, orada gerçek sevgiden söz edilebilir mi? Pozdnişev, müzikle tahrik olarak daha düşük bir yetkinlik seviyesinden daha mükemmeline geçmiş, bedene inatla yapışıp kalacak kadar büyük bir tahrik söz konusu olduğundan, zaten gerilimini yaşamakta olduğu bedensel varlığına sıkışmış, başka etkilere maruz kalamayacak kadar dolmuş, dolmuş ve “ağzına kadar dolu olduğu için altüst edildiği zaman akmayan bir şişe” basınç altında nasıl patlarsa öyle patlamaya hazır hale gelmiştir artık. Tahrik ve tahrip gücü yüksek saatli bombalardır Beethoven, Tolstoy gibi sanatçılar. Müzikle, romanla pimi çekmeleri, kafalarının duvarlarına yıllar boyu çarpıp kendilerini mecnun etmiş, arif kılmış, dipte doruğun-dorukta dibin bilincine vardırmış ne varsa onların bilgisi, duygusu, duyarlılığını yüklemek içindir ölümlülere… Ergülen: Meramım anlamak, anlaşılmak ve anlaşmaktır
ALİHAN IRMAKKESEN Haydar Ergülen’in yazdığı sayısız şiir kitapları arasında bir de Kırmızı Kedi Yayınları arasından çıkan‘Düzyazı: 100 Yazı’ var. Bu şiir değil bir düzyazı. Ergülen ile şiiri ve düzyazıyı konuştuk. -Şairlerin düz yazıya heves etmesi nedendir? Bir yanda, sadece şiir yazmış/yayınlamış şairler de var. Ergin Günçe? Edip Cansever? Adnan Azar? Şiiri yeterince meşgul ettiğimi, fazla yorduğumu ve yazdığımı düşünüyorum. Fakat çok da yazmak istiyorum, her şey hakkında. Her şeyi de şiir olarak yazamazsın ya da ben yazamamam, o yüzden ihtiyaçtan yazı da yazıyorum. Tabii şiirden daha çok yazı yazıyorum. Anday, Salah Birsel, İlhan Berk, Cemal Süreya, Özdemir İnce, Enis Batur, Mahmut Temizyürek, Baki Asiltürk, Ömer Erdem, Ali Özgür Özkarcı ilk aklıma gelen şairler yazı geleneğinde. -Express’in 24 Eylül 1994 tarihli sayısında yer alan ilk yazıda, ‘Heves ile bir’, meramını anlatmıştın. Sonra yazılar kitaplaşınca, bu yazı birinciliği bir başka yazıya bıraktı: ‘Meram ile ekspres’, önsöz yerine. Bu da bir ‘meram’ yazısı, adı üstünde, bu kez kitap vesilesiyle. Bu (dergideki) ilk ve (kitaptaki) ilk yazıları, ‘Düzyazı: 100 Yazı’nın sonuncusu olan ‘Heves ile nihayet’ ile birlikte okuyorum, kitabı her elime alışımda. Bir türlü anlatılamayan bir meram söz konusu, sanki, bir yanıyla. Soracağım: Meramın ne? Zaten bir tek yanıtı olsa ya da ben bunu bir tek yanıta sığdıracak kadar hünerli olsam, belki de meram olmaktan çıkardı. Galiba birbirimize uzanmak. “Kimsenin kimseye gözü değmiyorsa, şiir niye?”, hem bir soru ama hem de ondan çok bir dilekti. Yazmaktaki meramım da öyle. Anlaşalım, birbirimizi anlamakta, bazen de anlamamakta, anlayamamakta anlaşalım. Ama tabii bunun için otoriteden, biattan, küfürden, insanları inanca boğmaktan, dünyayı zindan etmekten, ve bunun gibi tahakküm aracı olan her türlü dilsel, politik, cinsel zorbalıktan vazgeçelim. Kimse kimseye cennet vaat edemez, bu dünyayı da cehenneme çevirmeyelim. Meramım anlamak, anlaşılmak ve anlaşmaktır kısacası. -Düzyazı: 100 Yazı sonrası, ben yine kendi payıma, “yazacak daha ne çok şey var” diye düşünmüştüm, hâlâ da düşünüyorum. Sen düz-yazmaya devam ettin, farklı mecralarda. En çok Düzyazı: 100 Yazı için ve fakat tüm düzyazı maceran için soruyorum: Dağıldı mı içindeki bulutlar, çoğaldı mı yoksa? “Canımın çekirdeğinde sitem” dediği gibi şarkının, yazının çekirdeğinde de şiir var benim için. Ama hiçbir şeyi abartmadığım gibi şiiri de abartmak istemem. Şiirdir yazılır, şiirdir geçer... Şiirin şiiri çağırdığı gibi tıpkı yazı da yazıyı çağırıyor. Yazmak yolculuksa, insanın yazdıkça gezesi geliyor. Aslında hep bulutlu geziyor, bulutların üsütünde geziyor. Yazı için ilki, şiir için ikincisi geçerli. Yazının sonsuzlukla bağını da unutmamak gerek. İnsan bunu aklından geçirir ya da geçirmez, ama yazdıkça ölümsüzlüğe kavuşacakmış gibi bir inanca kapılıyor. Olsun, aldanışın böylesi güzel değil mi? -Senin şiirinde pek olmayan ama düzyazılarında zaman zaman değindiğin siyasal/toplumsal/güncel ‘şeyler’ de var. İnsanca var olmanın nedense hep (ve işte yine) zorlaştığı bir dünyada, ‘edebiyat’a nasıl bir rol biçiyorsun? Bu soruyu sana sormak üzere aklımda dolandırırken, Cumhuriyet-Kitap’ta Enis Batur’un ‘Mesafe’ başlıklı yazısıyla karşılaşmıştım! (Enis Batur, ‘Mesafe’, Cumhuriyet Kitap, 8 Haziran 2017). Toplumsal/siyasal olan ile edebiyat/edebiyatçı arasında bir ‘mesafe’ olması gerektiğini düşünenlerden misin ve bu anlamda ‘olmak istediğin’ yerde misin? ‘Mesafe ayarı’ yapıyor musun? Şiirlerime içkin siyasal bir itiraz elbette var, lakin belirleyici değil. Sosyalist siyaset anlamında ise bol miktarda yazım var ve olacak. Ben ‘mesafe’ duygusundan çok, sanırım yazamadığım, beceremediğim için şiirde, dediğin anlamda siyasetten uzağım, yapabilsem isterdim. Yine de Sırat Şiirleri, Aşk Şiirleri Antolojisi’nin bir bölümü özellikle itirazımın yoğunlaştığı şiirlerdir. ‘Memleket saat ayarı’ değil ki biz de yazıda, şiirde ‘mesafe ayarı’ yapabilelim! -Marcello Mastroniani’nin Türkçe’de de çıkan bir kitabı var: Hatırlıyorum (Can Yayınları, 1999). Sen de, önceki düz-yazı kitabın Eski Yazı’da (Kırmızı Kedi, 2015) ‘yazıdan hatırlama’ya vurgu yapıyorsun, ‘daha şiirli’ bulduğuna. Bencileyin de öyledir, daha şiirseldir, hiç şüphesiz. Yine de ‘hatırlamak’ metaneli bir kavram, ‘yakıştırmak’ veya ‘istediğimiz gibi’ hatırlamak da giriyor işin içine. Senin şehirlerinden bir örnek ile sorayım: ‘Senin yazdığın’ Granada, sahiden haritadaki Granada mı? Herkesin hatırası kendine, belki de. Bazı şehirler şehirden, bazı hatıralarsa hatıradan ibaret değil yalnızca! Granada, Saraybosna’yı, Saraybosna, Eskişehir’i daha çok sevdiriyor bana, Dıranas’ın şiiri “kaybolmuş sevdiklerimiz aşkına” der ya! Onlar benim sevdiğim eski zamanları yaşıyor, eski değerleri, insanları yaşatıyor. Benim onları hatırladığım gibi onlar da beni, bizi hatırlıyor diye düşünüyorum. Şiir mekân gibi onlar aynı zamanda, imge şehirleri, nehirleri, yolları... -Sen Güneş Kokuyorsun Daha!, daha ilk okuyuşumda, bana bütün bir ‘Haydar Ergülen şiiri’ni düşündürdü. Bu ilk okumanın hemen sonrasında, kalkıp kitaplığımdan Cevat Çapan’ın kitabını aldım: ne güzel yolculuktu aklımdan çıkmaz. Bir ‘yol filmi’ni çağrıştırdı bana bu kitabın. Bu çağrışımın sende karşılığı var mı? Bir yandan toparlıyorum, bir yandan da özendiğim bir şiiri yazmaya çalışıyorum. Güneşli şeyler, yaz şiirleri. İkinci bahar dedikleri belki de şiir yazanlar için, ikinci yaz ya da yaz şiirleri. Yolculuksa, adı üstünde ise, yaz. -Kitapta yer alan çoğu şiir, ‘bir şey’i çağırıyor (bir şair, bir şiir, bir şehir, bir türkü, bir adam, bir kadın, bir çocuk, bir kardeş, bir abla, bir abi, bir an, bir yaz, bir nisan, bir akşam, …). Bazıları hatta, o şiiri yazdığın sırada ‘olmayan bir şey’i bile çağırıyor, sonra olacak olan! Şiir yetişebilir mi, ‘bütün bu her şey’e? Yetişemez ama yolunda ölür işte! Mekke’ye giden karınca gibi. Hem hangi şiir ve neye yetişebilmiş ki? Çağrıştırması güzel. Bazen yazdıktan sonra bakarım, şunu, şu anı, şurayı çağrıştırmış diye. Harflerle yüzler ve yerler yarışır yazdığım şiirlerde. O nedenle belirsizliği de duyurmasını istememe karşın, çağırması, hatırlatması beni sevindirir. -’12, 13, 14’ şiirlerini keyifli bir şaşkınlıkla okudum. ‘12, 13, 14’ ile ‘62, 63, 64’ karşılaştırması yapacağım. Şöyle bir şaka-soru sormak isterim: Sen hayli ‘iyi şiir’ yazıyormuşsun vaktiyle, sonra ne oldu da…? “Genç şair” olmanın gücü ve güzelliği! O zamanlar demek ki sevdiğim şairlerin üzerimdeki etkisi daha belirginmiş! Yani benim yazdığım şiirlerde başkalarının şiirini seviyormuşsun sen, şimdi o etkiler azaldı, kendi yazdıklarım daha çok ortaya çıkmaya başladı belki de! -Şiirin gerçek okuru kimdir, şairler mi yoksa ‘ahkâm kesme makamı’nda olmayan ‘sokaktaki okur’lar mı, bilemiyorum ama senin şiirini ‘eskiden bilen’lerden, örneğin ortak dostumuz Can’dan, şu kelâmı duymuşluğum vardır: “sahi senden mi doğdum anne”deki sesi bir daha yakalayamadı! Sence, ne demek istiyorlar? Şiir okuru tutucudur, belki de, bir yanıyla!? Bu kitabın onlara, ‘o ses’i özleyenlere, eski bir dostla yeniden karşılaşmış ‘gibi olmanın’ heyecanını duyuracak sanırım. Yanılıyor muyum? Bana da sesim hiç değişmemiş gibi gelir. Hatta o yüzden çoksesli bir şiir arayışında oldum hep. Kendi sesim de olsun dipte, ama başka sesler de olsun, benim zamanla değişen sesim de. Umarım Sen Güneş Kokuyorsun Daha! hem ortak dostlarımızın, hem okurun duymak istediği o ilk sesle birlikte, onu da içeren çoksesliliği içeriyordur. -Gelelim ‘büyük soru’ya: Haydar Ergülen’in ‘bir şair olarak’ sesi! ‘Şair olma’ya muhalefet şerhini bilsem de, Tanpınar’a saygıyla, soruyorum: “Ne içindesin Türk şiirinin / Ne de büsbütün dışında / Yekpare geniş bir şiirin / Parçalanmaz akışında” mı, ya da, neredesin ve neden? Bir Kemalettin Kamu şiiriyle sürdürebiliriz bunu, “ben gurbette değilim/gurbet benim içimde”, yani şiir benim içimde! Bu soruna ‘yersiz’ bir yanıtım olsun böylece. Bu arada bu söyleşi yanıtlanmak için çok bekledi. Teşekkürler Alihan, güzel sorularının yarısını da yanıtlayamadım. Yeni kitaplarım çıktı, çocuklar için Uykucu Şiirler (Kırmızı Kedi, Ocak 2018) ve Cemal Süreya İçin 59 Kırlangıç (Edebi Şeyler, Ocak 2018). Cemal Süreya için yazdığım 20 kadar yazıyı topladım. Daha önce de Dağlarca İçin 94 Cümle(Tekin Y. 2015) kitabımı yayımlamıştım. Şairlerle ilgili yazdığım yazıları topluyorum, sırada Gülten Akın, Behçet Necatigil kitapları da var. Yaratıcılık öğrenilir, çalışarak elde edilir
ANIL VARLI Son dönemde yaratıcı yazarlık eğitimleri artmış ve yaratıcılık mevzusu tartışılmaya başlamışken polisiye edebiyatın usta kalemlerinden Celil Oker’in de Genç Yazarlar İçin Hikâye Anlatıcılığı Kılavuzu adlı kitabı Altın Kitaplar etiketiyle raflardaki yerini aldı! Oker ile yeni kitabını konuştuk. -Nedir bu ‘yaratıcılık’? Bildiğim kadarıyla iki ‘şey’ arasında daha önceden kurulmamış bir bağlantı kurmaktır. Bu şeyler kavramlar, sözcükler, görüntüler, sesler, eserler, konular, velhasıl her şey olabilir. Bu kadarı da yetmez. Ortaya çıkan şey ‘işe yarar’ olmalıdır. Kendi doğal, tarif edilmiş ya da edilmemiş jürisinin nezdinde işe yaramasıdır. Yaramazsa bir saçmalık, tuhaflık, uçukluk olarak kalır. Bu yüzden asıl tarifini ‘işe yarayan yenilik’ olarak alıyoruz. -Yazar ‘yaratıcı’ olmak zorunda mı? ‘Yaratıcı yazarlık’ aslında ‘fiction’ dediğimiz roman, hikâye, film senaryosu, oyun gibi gerçekte olmamış ama olmuş kadar inandırıcı hikâyeler ortaya koymaktır. Genel yaratıcılıkla karıştırmamak gerekir. Bir de ‘non-fiction’ var elbette. Makale, araştırma, deneme vb gibi yazılar. Hangisinin peşindeyseniz peşinde olun, yaratıcı ya da o kadar yaratıcı olmayan işler yapmak mümkündür. Tutumunuza, amacınıza, deneyimlerinize bağlı bir sonuç bu. -Bu kitapla aslında yazarlığı öğretme gibi bir amacınız yok, sadece kılavuzluk ediyorsunuz, yol haritası sunuyorsunuz. Peki, yazarlık öğrenilebilir bir şey mi? Elbette. Hikâyeler anlatma eylemi insanlığın en iyi bildiği şeylerden biridir. İyi hikâyelerin temel yapısı, özellikleri, binlerce yıllık sözlü ve yazılı geleneklerden süzülüp, soyutlanmış olarak önümüzdedir. Bunları öğrenmek ve uygulamak patinajı azaltır. Gerisi çalışmak, çok çalışmaktır. Temel mesele yazarlığın/yaratıcılığın bize verilmiş ve başkalarına verilmemiş bir tür armağan olduğu düşüncesinden sıyrılmaktır. Zor ama işe yarayan bir yöntem. Benim kitapta yaptığım bu süreçlerin neler olduğunu belli bir düzen, sıralama, yapı içinde genç yazarlara ulaştırmaktır. İsteyen kılavuzluğumdan yararlanır, isteyen yararlanmaz. Bu, genç ya da olgun, isteyen yazarın gönül rahatlığıyla yapabileceği bir seçimdir. İçinden gelenleri olduğu gibi yazıp, işler istediği gibi gitmeyince ağlamak yok ama. -“Profesyonelce yapılmayan hiçbir işin geleceği kalamaz” diyorsunuz. Profesyonel yazar nasıl olunur? Yazarlıktan para kazanmak değil sanırım doğru tanım… Profesyonellik tanımım Acar Baltaş’tan. “Profesyonellik seçilmiş davranış sergilemektir.” Parayla elbette ilgisi yok. O sonradan gelen ya da gelmeyen bir şey. Yaptığınız işte amacınızı, hedefinizi, neyi neden yaptığınızı denetim altına almadan, içinizden gelenleri bir tür hezeyan, fışkırtma, esrik dışavurumlar şeklinde ortaya dökmenin son tahlilde işe yarayacağını düşünmüyorum. Benimle aynı fikirde olmayanlar yazılarını diledikleri şekilde yazmakta özgürdür. Ben profesyonel heyecan ve amatör heyecan arasındaki farka dikkat çekmek istiyorum sadece. -Pek çok yeni isim edebiyat dünyasına katılırken yarınlara kalacak eser sayısı bir elin parmağını geçmeyecek kadar az. Herkes kitap yazmaya hevesli, bu kadar çok kitabın basılması, baskıya giden ‘elek’in bu kadar geniş deliklere sahip olması ne kadar doğru? Neyin geleceğe kalıp kalmayacağını bilmiyoruz. Herkesin kitap yazmaya heveslenmesini son derece sağlıklı buluyorum. Keşke daha çok olsa. Ülkemizde bombalar, silahlar patlayacağına romanlar patlasın, öyküler patlasın isterim. Nitelikli olan niteliksiz olandan mutlaka ayrılır zaman içinde. Hiçbir okur bizden akılsız değildir. O geniş delikli elekten dökülenlerin niteliksiz sayılabilecek örneklerine gönül düşüren varsa, emin olun bir süre sonra okur deneyimleri onu daha nitelikli eserlere çekecektir. Popüler olmakla kalıcı olmak arasında dağlar kadar fark var, biliyoruz. Kimse üzülmesin. -Elek belki daha sıkı olmalı ama bir taraftan da kitapta bahsettiğiniz yazarların üstten bir bakışla yazar adayını küçümsemesi konusu var. ‘Yazar olmuş’ birinin yazar adayını bu kadar küçümseme nedeni sizce nedir? İşte o ‘yaratıcılık ideolojisinin’ sergilenmesinden başka bir şey değildir: Bende var, ben şeçilmişim, dolayısıyla benden çıkan her şey yaratıcı. Benim işlevim yaratıcılığımı sergilemek, benim kadar şanslı olmayanların işlevi de sergilediklerimi okumak, sevmek vb. Aralarından birileri bu iktidarımı yıkmaya çalışıp, öğrenirsem, çok çalışırsam ben de yaparım diyorsa, onu küçümserim elbette. Onu bu yola teşvik edenlere de kızarım. Yazar dediğin yazar doğmalı anasından, sonradan olmaz. -Yazar Celil Oker’in ‘olmazsa olmaz’ı nedir? Düşündüm de böyle bir şeyim yok benim galiba. Dünyada her şeyin insanlar için olduğuna inanırım. Yenilgilerin, başarıların, kötü talihin, yazık edilen bir ülkede yaşamanın. Bir insan, bu arada bir yazar olarak olumsuzlukların üstesinden gelmeye çalışırım. Herhalde isteyeceğim son şey yazmamın, yazdıklarımın insanlara ulaşmasının dışardan bir baskıyla engellenmeye çalışılmasıdır. O zaman nasıl bir insan olurum, ne yaparım bilmiyorum. Şu andaki şapşal iyimserliğim aynen devam eder mi, bilmiyorum. Üstlerden ırak. Bütün yazarlar için dileğim bu. -Sizin bir çalışma ritüeliniz var mı? Sabah 8’de kalkar, spor yapar, kahvemi içer ve çalışmaya başlarım diyenlerden misiniz? Yok. Keşke olsa. Çalışırken yanımda olan tek şey müzik. Bir de üzgünüm ama sigara. Evdeki odamda da çalışırım, üniversitedeki ofisimde de. Kayseri’de, Erciyes’e sırtını dayamış bağımızda da çalıştım çok. Önemli olan çalışırken araya giren mızıklanmaların yoğunlaşmamı engellemesine izin vermemek. Bunu da çok iyi yapabildiğim söylenemez. İte kaka, boğuşa boğuşa gidiyoruz işte. -Son yıllarda Türkiye’de de polisiye edebiyatı dikkat çeken bir tür olarak karşımıza çıkıyor. Kitapları yabancı dillere de çevrilmiş bir yazar olarak Türkiye’deki polisiye edebiyatını Dünya edebiyatının neresinde görüyorsunuz? Dünya polisiye edebiyatı hacim olarak bizimkinin kat be kat üstünde. Nitelik derseniz, elbette Türkiye ve dünyada polisiye edebiyatın durumu hakkında sağlıklı değerlendirme yapacak durumda değilim. Son yıllarda gözle görülürcesine çoğalan Türk polisiye eser üretiminin, polisiye üzerine düşünme, tartışma eğiliminin, kurumsallaşma girişimlerinin kısa bir süre sonra, hepimizin dünyada göğüs kabartacağı niteliklerde eserlere yol açacağına eminim. -Remzi Ünal’ın maceralarını da hatırlatmak isteriz okura. Remzi Ünal, ne zaman sahalara geri dönecek? Ahhh, ah! Bu son soruyla yıktınız beni. Bir sürü nedenle istediğim kadar verimli çalışamıyorum son Remzi Ünal kitabı üzerine. Umudumu yitirmedim hiç. Remzi Ünal hikâyelerini anlatmayı seviyorum, önemli olan bu. Şimdiye kadar dokuz tane tamamlayabildiysem onuncusunu da tamamlarım, umudumu yitirmedim hiç. Yazmak cümleleri Rafine notlar
ÇAĞATAY USLU Faruk Duman Yazmalı Defter’de ‘yazma’ notları tutuyor. İnsanlar ile hikâyeler, yazar ile yazma eylemi arasındaki ilişkilere odaklanıyor. Yazıya, yazmaya sıfatlar biçiyor, durumlar betimliyor. Kitabı yazma kenarı oyalar gibi tane tane işliyor. Bizi de birçok ‘yazmak’ cümlesi ile baş başa bırakıyor. 1.Yazmak ölmek gibidir biraz: Marc Auge’nin bu sözünden tipik yazarın ölümü metaforu da anlaşılabilir. Metin oluşumunu tamamlarken yavaş yavaş gölgeden kurtulur, yolun sonunda bir anlamda bağımsızlığını ilan eder. Faruk Duman ise burada bir savunma ilişkisi görüyor. “Yazının içinde, yazarın kurduğu dünyanın, o dünyaya ait kişilerin, kurulan atmosferin ya da coğrafyanın savunusunu görürüz.” Bu düşünce vicdanı harekete geçiren bir motivasyona doğru eğilir ve “vicdan bencilliği parçalayabildiği için Auge haklı olabilir. Daha az yalnız ölebilmek için.” 2.Yazmak bir arayıştır: Aranan nesne çoğu zaman dildir. Yazarın kendi diline ulaşma çabası, yazı deneyimi ve okuma yolculuğu ile doğru orantılıdır. Ancak burada mutlak bir değişim de söz konusudur. “Yazarın kendisi hakkında yalan söylediği doğru değildir. Kendisini başka bir şey yapmıştır o”. 3.Bu dünyada yapıp ettiklerimiz içinde en çok yazmanın amacı vardır: Doğrudan ve bütünleyici bir tanımlamayla “yazmanın amacı hayatta kalmaktır” diyor, Duman. Şehrazad örneğini veriyor. Hayatta kalmak için hikâye ‘uydurma’nın en özellikli örneği bu olsa da insan yüzyıllardır hikâyeler uyduruyor. Meraklarını gidermek için en çok da. “Kimi zaman artık bilmediklerimizin gelip bizi keşfetmeleri gerektiğini düşündüğüm olur.” Yazı da bilinmeyenin zihnimize ışımasıyla bilinir kılmaya çalıştıklarımız değil midir biraz da. 4.Yazmak, köşeye sıkışmış insanın tepkisidir: Köşeye sıkışmak, geçit vermez dağların arasında kalmak. Zamanın geçmesine ihtiyacı olmak. Hikâyeye en geçerli bahanelerdir. Aşılmaz dağlar elbette bir imgedir çoğu zaman. Sözgelimi Suzan Defter böyle dağlarla kuşatılmış ve korunaklı alanının dışına atılmış iki insanın buluşmasıdır. Biri dinler biri anlatır. Dinleyen dağlarını eritmiş, anlatan hikâyesine alan bulmuş olur. 5.Yazmanın amacı, okurun daha güzel ölmesini sağlamaktır: Kabaca yapılmış hayatlar denebilecek roman kahramanları, belki de bu yüzden, daha sahici görüntüler çizerler bize. “Çünkü yarı yarıya bizim yarattığımız görüntülerdir onlar.” Belirli bir ölümsüzlük biçilmiştir onlara. Kâğıt üzerinden çıkıp bilincin ve bilinçdışının sularında yüzmektedirler artık. 6.Yazmak bir tür bağımlılıktır: Birçok yazar yazmayı bıraktığını ama nedense bir süre sonra kendisini masanın başında bulduğunu anlatır. Sözgelimi Cemil Kavukçu ya da Hasan Ali Toptaş böyle anlardan bahsederler. Yazmanın bir çeşit esriklik halini çağrıştırmasının altında da bu önerme aranabilir. 7.Yazmak kaydetmek anlamına gelir: Öykü tanımlarından biridir: ânın kaydedilmesi. Roman tarihe uzanabilir ya da Ölmeye Yatmak’taki gibi fiziksel zamanını birkaç saatin kaydına ayırabilir ama yazmak bilincin kaydının tutulması anlamına da gelir. Psikolojik zaman burada belirecektir. Bir sandalyede kıpırtısız oturan bir adamı anlatan beş sayfalık öykü bilince açıldığında o adamın bütün geçmişi gözlerimiz önüne serilebilir ya da yine Ölmeye Yatmak’ta olduğu gibi bütün bir Cumhuriyet kuşağını gösterebilir. 8.Yazmak dilin olanaklarını araştırmaktır: Şiirsel dil meselesi taze bir konu. Çokça kullanılan ama neyi karşıladığı tam olarak bilinmeyen adeta bir kaçış cümlesi oldu. Öykünün kimi yerde şiire en yakın ‘tür’ olduğu söylenirken kimi yerde de bu yakınlaşma tehlikeli kabul edilebilir. Şiirsellik ölçülürken kıstaslar genelde tekil alınır. Bazı yazılar öykünün ritmini öne çıkarır bazısı imgeye yaslanmasını. Öyküde şiirsellik nedir sorusuna bir cevap aradığımda ise bunları bir bütün olarak algıladığımı görüyorum. Ancak yeterli de bulmuyorum. İmge kullanımı gerçekten tehlikelidir çünkü soyutun tekrar soyutlanması anlamı genişletmek yerine kendi içine kapatır. Bunun yanında dar bir alanı olan öykü göstermeye yönelmelidir. Görüntünün yani öykü nesnelerinin açığa çıkarılması ritim ve ihtiyaç dâhilinde imgeyle birleştiğinde bir tür şiirsellik ortaya çıkacaktır. 9.Yazmak anlamaya çalışmaktır: Anlatma eylemini önceleyen budur. Burada en güzel örnek Yaşar Kemal’dir. İnce Memed’i, Meryemce’yi ya da Mustafa’yı ölümsüzleştiren onları bu kadar iyi tanıması, onlarla iç içe olması yani anlamasıdır. Çünkü “kendisini yazmaya çalıştığı kişilerden çok başka bir yerde gören yazarın, yazdığı karakterleri anlama şansı pek yoktur”. 10. Yazmak sınır ihlali demektir: Yazıyı bir adım daha ileri götüren aşındırabildiği sınırlardır. Oğuz Atay, Sevim Burak ya da Edip Cansever bazı eşikleri atlayabildikleri için kendi dönemleri içerisinde dönemlerinin ilerisinde yazarlardır. Ufkun ötesini açık eden bu yazarlar sınırı hep biraz daha ileri taşırlar ancak insanoğlu var olduğu sürece aşılacak bir sınır da mutlaka olacaktır. 11.Yazmanın yalnızlık olduğuna inanmıyorum: Yazmanın hatta söyleşmenin kökenine inildiğinde asli unsurun haberleşme olduğu görülecektir. Sözlü gelenek içerisinde de hikâyeler anlatan gezgin âşık aynı zamanda bir yerden bir yere haber de taşır. Günümüzde farklı boyutlarda da olsa bu süreç devam etmektedir. Artık anlatıcılar bizzat gezmeseler de hikâyeler dünya içersinde dolaşımdadır. Ngũgĩ wa Thiong’o bize Kenya’nın dağ köylerindeki insanların haberlerini ulaştırır sözgelimi. Son olarak Faruk Duman’dan kulağımıza bir küpe: Bilinçaltı bakımından yazarın başka insanlardan pek farkı yoktur. Yazar bütün o başka insanlara benzeyen yanlarını kullanır yalnızca. (Bu yüzden) insan yazı yoluyla yapabileceklerinin önüne geçmemelidir. Dans edemeyeceksem bu benim hayatım değildir!
BAŞAK BEYKOZ İncecik, üstelik resimli bir kitap okurken insanda ne kadar merak uyandırabilir? Küçük Prens’ten bahsetmiyorum. Elimdeki kitap, kadınların hikâyesini anlatan Babalar ve Kızları. Bu kitap sayesinde grafik romanın gücüyle tanıştım. Desen Yayınları tarafından yayımlanan bu kitabın yazarı dil ve cinsiyet alanlarında çalışmış bir akademisyen olan Mary Talbot. Kitabın otobiyografiyle biyografiyi birleştiren özgün bir kurgusu var. Yazar, çizer olan eşi Bryan Talbot ile beraber, James Joyce’un kızı Lucia Joyce ile kendi hayatı arasındaki paralellikler ekseninde iki kadının yaşam hikâyesini anlatıyor. Kendi alanında oldukça bilinen ve pek çok ödül sahibi Bryan Talbot, Marvel’ın Batman serisinin bazı sayılarında da çizmiş bir isim. Tabir yerindeyse bir aile ortak yapımına imza atıyorlar ve bu ilk kitaplarıyla Costa Ödülü’nü kazanıyorlar. İlk kez 1964’te, bir fanzin Richard Kyle tarafından ‘grafik roman’ olarak adlandırılır. Bu tür, mesajı olabildiğince basit anlatmayı amaçlayan ve zaman zaman çocuksu veya erkeksi olarak da nitelenebilen çizgi romandan farklıdır. Grafik roman, popüler dili ve görsel öğeleri de kullanarak farklı bir anlatım niyeti taşır. Marvel’ın 1980’lerde başlattığı serilerle popülerleşen grafik roman türü, 2000’lerden itibaren dünya kitapçılarında kendine ait bölümler bulur. Levent Cantek’e göre grafik roman okurlarının çoğunluğu da kadındır. Erkeklik gösterisinin, erkeklik hallerinin dışında bile isteyerek ters köşe yaparak konuştuğu için; der, Cantek. İki kadının yaşam öyküsünü anlatan Babalar ve Kızları bu açıdan da ayrı bir anlam kazanıyor. Aziz Augustinus ve Rousseau’nun İtiraflar isimli anlatıları modern otobiyografinin öncülleridir. Bireyin benlik algısı, sekülerleşme ve modernizmle gelişir; Decartes’la vücut bulan, salt akılla kavrayışa romantiklerin itirazıyla olgunlaşır. Akıl kadar kişisel deneyim ve duygulanımları önemseyen Romantiklerle, edebi değer atfedilen çağdaş otobiyografi yeşerecek zemin bulur. Mary Talbot’un babası James S. Atherton, dünyaca tanınan bir James Joyce uzmanı. Yazarın konuya ilgisi de buradan kaynaklanıyor. Lucia Joyce’un biyografisini okurken kendi yaşamıyla kesişim noktaları yakalıyor. Luca Joyce, yirminci yüzyılın başında doğar ve yüzyılın son çeyreğine dek yaşar. Hayatının büyük kısmını klinikte geçirir; tarihteki sayısız kadın gibi süregelen yanlış bir tanının kurbanıdır. Psikiyatrinin en önemli yanılgılarından biri: feminen histerisi. Artık bir hastalık veya tanı olarak dahi kabul edilmeyen kadın histerisi, eril aklın bir yakıştırmasından başka bir ne olabilir? Kontrol edemedikleri kadınları deli, hasta diye yaftalamaya hizmet eden çılgın bir bakış açısı. Trajik olan da psikiyatri bu hatasını kabul ettiğinde artık Lucia ve diğerleri için çok geçti. Dr. Leon Hoffman’ın makalesine göre Freud, o güne dek anatomik yaklaşılan histeriyi ilk kez bir kadın hastasını dinleyerek yaklaşır. Bir baba ve kızı Dora, Freud’un eşzamanlı olarak hastası olur. Baba, baş edemediği kızını, Freud’a teslim eder. Dora, bırakın bir psikiyatristi, bir erkek tarafından dinlenmiş olur. O çağın koşullarında bu oldukça sıradışıdır. Freud, Dora’ya ‘petite hystérie’ yani ufak bir histeri teşhisi koyar. Belki de sadece dinlenmiş olmak dahi hastasını iyileştirmiştir; tabii gerçekten öyle bir hastalık varsa. Bir hastalık olduğu kesin ama yüzyıllarca iddia edildiği gibi kadınlarda değil; toplumun tutumunda. Freud’un Dora çalışmasıyla Lucia’nın yaşamı ardışık zamanlara denk gelir. Lucia, Dora kadar şanslı değildir. Sanatsal veya bilişsel etkinlikleriyle öne çıkan ve kendini ifade etmeye çalışan pek çok kadın, Lucia gibi yaftalanıp kliniklere kapatılır. Oysa sorun tam da buyken, kendini ifade edememe ve baskı. Şiddet, kadın ticareti, aşk, kıskançlık gibi kavramları tartıştığı “Dans Edemeyeceksem Bu Benim Devrimim Değildir” manifestosunun sahibi Emma Goldman “Kadının gelişimi, bağımsızlığı, özgürlüğü kendisinden gelmeli, yani kendini toplumun fikirlerinden ve yargılarından özgürleştirmeli” der. Feminist bir bilinçle yazan ilk Amerikalı kadın yazar olarak kabul edilen Charlotte Perkins Gillman da kocası tarafından histerisi için kliniğe yollananlardan olur. Entelektüel aktivitelerinin kısıtlanması reçetelenir. Bu tedaviyle çıldırmanın eşiğine gelen yazar, boşanır. 1892’de yazdığı Sarı Duvar Kâğıdı romanında yaşadıklarını anlatır. Histerik, deli kadın hikâyeleri saymakla bitmez. Böyle gelmiş böyle gitmesin diyen kadınlar delidir, ne de olsa. Sylvia Plath, Kate Chopin, Katherine Mansfield, Unica Zürn, Virginia Woolf ve niceleri. James Joyce’la doğum ve ölüm yılları dahi aynı olan Virginia Woolf’u onunla paralel düşünmemek elde değil. Joyce ve Woolf kürsülerini, eserleri hakkındaki incelemeleri ve bunlardaki dili merak etmekten kendimi alamıyorum. Hastalığı ve intiharından bağımsız anılmayan Virginia Woolf, artan kadın çalışmalarıyla çağdaşı James Joyce’la beraber edebiyatta nereye konumlanır? Eşzamanlı üreten bu iki yazarın da özgün eserler sunduğu, bilinç akışı tekniğiyle yenilikçi tarz yakaladıkları gibi pek çok özellikleri sıralandığında kıyaslama kendiliğinden ortaya çıkıyor. Diğer yandan edebiyat, indirgemeci ve daraltıcı kıyaslama kaldırmayacak bir pota. Film sektöründe patlak veren kadın suiistimali hikâyeleri, iş hayatında süregelen az ücretlendirme, pek çok mecrada taciz, akademide ayrımcılıkla vücut bulan, hep aynı hayalet düşünce. Bu hayaletin edebiyat kuramı tartışmalarına uğramadığını varsaymak saflık olmaz mı? Aristo’ya göre kadın eksik ya da sakat kalmış erkekti. Yüzyıllar sonra F. Nietszche, “Kadın hakikati istemez; hakikat kadın için nedir?” der. Ahmet Mithat, Hayal ve Hakikat kitabının ‘Hakikat’ kısmını kendi kaleme alırken ‘Hayal’ kısmını kızı Fatma Aliye’ye yazdırır. Jön Türk romanında yarattığı alafranga, feminist Ceylan, cinnet geçirip intihar eder. Psikanalize girmeden yapılan değerlendirmelere göre ortalama bir baba evlat ilişkisinde babaların, erkek çocuklarına oranla kız çocuklarıyla daha az ilgilendikleri hatta daha kırılgan ve düzensiz iletişimleri olduğu gözlenmiş. (Nielsen, 2012). Sanat tarihçisi Linda Nochlin bu durumu şöyle örneklendirir. Sanat öğretmeni bir babanın oğlu Picasso, erkek değil kız çocuğu olsaydı aynı ilgi ve olanaklara erişebilecek miydi? Tüm hayatı dans olan Lucia Joyce’a çok düşkün olan babası James Joyce, ona bu konuda nasıl yaklaşıyor dersiniz? Ütücü Kadın tablosunu resmeden ressam Nurullah Berk, “Güzel sanatlara yönelen kadınların bir kusurları vardır” buyurmuş. Bir fantezi olarak kadın düşüncesiyle gerçek hayatta horlanan kadın arasındaki boşluk erkek egemen zihniyetin çıkarlarıyla dolu. Birilerinin ütü yapmaya devam etmesi gerekiyor. Mary ve Bryan Talbot çiftinin ortak eseri, hikâyenin özgünlüğü, grafik unsurların kalitesi, kendi içinde tutarlılık, farklı alt metinler içermesiyle yeniden okuma isteği uyandırıyor. Meşhur Alice in Sunderland’in yaratıcısı Bryan Talbot’un akıcılığı sağlayan çizimlerinin hakkını yemeyelim. Farklı zaman ve mekânlarda gelgitlerle dolu bu hikâyede bizi öyle güzel ilerletiyor ki her devirin atmosferi hissediliyor. Farklı tonlama ve detaylarla ama yormadan, geçişleri ustalıkla sağlıyor. Anmadan geçemeyeceğim Ursula K. Le Guin’in ABD Ulusal Kitap Ödülleri konuşmasında dediği gibi “Piyasaya ürün, meta üretimiyle sanat pratiği arasındaki farkı bilen yazarlar da olmasa böyle harika eserlerden mahrum kalacağız.” Maksim Gorki’nin üçlemesi, Miéville’den Demirdenizi ve Kirk’in Köle’si Yordam Edebiyat’ta
Yordam Edebiyat, mart ayında beş yeni romanla okurların karşısına çıkıyor. Rus edebiyatının büyük isimlerinden Maksim Gorki, otobiyografik üçlemesi “Çocukluğum”, “Ekmeğimi Kazanırken” ve “Benim Üniversitelerim” ile okurlarla yeniden buluşurken, bilim-kurgu ve fantastik edebiyatın önemli isimlerinden China Miéville de Türkçedeki dokuzuncu romanı “Demirdenizi” ile yine Yordam Edebiyat’ta. Danimarkalı yazar Hans Kirk’in bir kölenin “özgürlük tutkusunu” anlattığı eşsiz romanı “Köle” de Yordam Edebiyat’ın Mart 2018’de yayımladığı kitaplar arasında… YORDAM EDEBİYAT’IN YENİ KİTAPLARI Çocukluğum  Maksim Gorki Çeviri: Mete Ergin Çocukluğum, Maksim Gorki’nin otobiyografik üçlemesinin ilk kitabıdır. Kimi eleştirmenlere göre Gorki’nin başyapıtı olan Çocukluğum, dünya edebiyatında da kendi türünün en seçkin örneklerinden biridir. Aleksey Maksimoviç Peşkov’u büyük Maksim Gorki yapan yaşam yolculuğuna tanıklık ederken, bu acı dolu yaşamdan damıtılan müstear ismin (Rusçada “acı” anlamına gelen) Gorki oluşuna hak vermemek elde değildir. Küçük Aleksey’in, doğduğu Nijniy-Novgorod şehrinden babasının ölümü nedeniyle ayrılıp, annesiyle birlikte büyükannesi ve dedesinin yanına gitmesi ile başlayan anlatı, Gorki’nin, “O evin içindeki her şey, kış günü karlarla örtülü sokaktan geçerken beni altına alan bir kızak gibi üzerimden geçiyor, soluğumu kesiyordu sanki,” diye ifade edeceği günleri içerir. Bir yandan peteğine bir masal kahramanını andıran büyükannesinin balı damlayan Aleksey, yaşamın ne denli zor, ne denli acı yüklü olduğunu ilk kez bu yıllarda deneyimleyecektir. Ancak bu deneyimler onu tüketmek, yılgınlaştırmak yerine ondaki yaşam inancını bileyecektir: “Hayat bizi her an şaşırtmaktadır ama hayvansal artıklardan oluşmuş, fokur fokur kaynayarak pis kokular saçan kalın çöplük katmanıyla değil, insanoğlunun bu çöplük katmanının altından yukarıya doğru çıkmak için zorlayan, iyiye yönelik, parlak, sağlıklı ve yaratıcı güçleriyle şaşırtmaktadır. Daha iyi, daha insanca bir hayatın yeniden doğacağı konusunda bizde sarsılmaz bir umut uyandıran da işte bu güçlerdir.” Çocukluğum, okuduktan sonra sizinle kalacak eserlerdendir. Ekmeğimi Kazanırken  Maksim Gorki Çeviri: Hasan Âli Ediz Maksim Gorki’nin otobiyografik üçlemesinin ikinci kitabı olan Ekmeğimi Kazanırken, Aleksey’in çıraklık yıllarını anlatır. Aleksey, ailesinin yoksul düşmesinin ardından kâh bir ayakkabı mağazasında kâh gemide kâh ikon atölyesinde çalışır. Keskin gözleriyle insanları izlerken roman ve şiirle de tanışır ve okumak onun için gitgide bir tutkuya dönüşür. Yalnız, kitaplarda okuduğu insanlarla çevresinde gördükleri birbirine benzememektedir. İleriki yıllarda sosyalist gerçekçilik akımının öncülüğünü yapacak olan Maksim Gorki 19. yüzyıl Rusyasının ses ve imgeleriyle dolu bu yapıtında, toplumu saran şiddet, amaçsızlık ve düşmanlık için bir çözüm arama çabasını da anlatır. “Ben insanları çok seviyorum. Kimseye de acı vermek istemem. Ama duygusal olmak doğru değil; korkunç gerçek, güzel yalanların kelimecikleriyle gizlenemez! Hayata doğru! Hayata doğru! Yüreklerimizde ve beyinlerimizde bulunan bütün iyi ve insanca şeyleri hayatın içinde eritmek gerek!” Benim Üniversitelerim Maksim Gorki  Çeviri: Hasan Âli Ediz Maksim Gorki’nin otobiyografik üçlemesinin son kitabı olan Benim Üniversitelerim, ironik ismiyle üçlemenin diğer kitaplarından ayrılır. Çocukluk yıllarında yoksulluğu nedeniyle okulu bırakmak zorunda kalan Aleksey, bundan sonra da herhangi bir formal eğitim almayacaktır. O, öğrendiklerini doğadan ve insandan öğrenmiştir. Kazancakis’in deyişiyle hiyeroglifle yazılan hayatın anlamı, artık bir delikanlı olan Gorki için de gittikçe netleşmektedir. Fırında çalıştığı yıllarda devrimci öğrencilerle tanışan Gorki, o günleri, “Öğrencilerin sözlerinde, dilsiz düşüncelerimin çınladığını sık sık duyar gibi oluyordum. Ben bu adamlara kendisine hürriyet vaat edilmiş bir esirin sevinçli heyecanıyla bağlandım,” sözleriyle anlatacaktır. Benim Üniversitelerim, sayısız patron ve iş arkadaşıyla geçen ağır çalışma yaşamı sırasında toplumdaki saf kötülük ve cehaletle sık sık burun buruna gelen Gorki’nin bunlarla mücadelesini ve kendisini karamsarlık ya da yılgınlıktan, devrime ve insan gücüne olan inancıyla koruduğunu anlatan ilham verici bir yapıttır. Ona göre “Tanrıyı icat ettiğine bakılırsa, insan her şeyi başarabilir.” “Yeryüzündeki bütün gerici kuvvetlerin, barış ve milli bağımsızlık düşmanının, faşistin ve her çeşit yalancı, düzmece demokratın en korktuğu yazarlardan biri de Gorki’dir. Neden? Çünkü Maksim Gorki yalnız kendi halkına değil, bütün halklara yurtlarını, hürriyeti, barışı ve birbirini sevmeyi öğretir. Çünkü o, insanın, insanlığın geleceğinden, güzel günler göreceğinden emindir. Çünkü o, emekçi insanı, koluyla, kafasıyla çalışan insanı gerçek, biricik efendisi sayar. Gorki insanlar yaşadıkça yaşayacaktır. Çünkü yeryüzünün en büyük şairidir.” - Nâzım Hikmet  Demirdenizi China Miéville Çeviri: Betül Çelik Gelecekte veya geçmişte, hiç alışık olmadığınız karanlık bölgelerde, hiç de tekin olmayan tuhaf yolculuklara çıkıp, hayal gücünüzün sınırlarını zorlamak ister misiniz? Yanıtınız evet ise, Demirdenizi tam size göre… Gerçekten de bambaşka, fantastik bir dünya bu... Toprağın derinliklerinden gümbürtüyle gelen devasa kralköstebekleriyle, gökyüzünde tehditkâr bir biçimde uçup duran ray martıları ve kahraman yarasalarıyla, raylarda aniden beliriveren tren melekleriyle, Melville’in Moby Dick’inden Defoe’nun Robinson Crusoe’suna edebî göndermeleriyle, sınırlara ve “öteki âlemler”e ulaşma azmiyle, avlarının ve felsefelerinin peşinde her tür maceraya atılan tutkulu kaptanlarıyla, yeni dünyaların ve algıların kapısını aralarken maceranın tam ortasına yerleşen genç dehalarıyla… bambaşka! Miéville, hiç şüphesiz, günümüzün en esaslı, en fantastik, hayal gücünü en çok kışkırtan hikâye anlatıcılarından biri. Demirdenizi de yine şüphesiz, onun en güzel, en çarpıcı anlatılarından biri. Demirdenizi’nin açıklarında masalsı bir dünyaya kaptırıp gitmişken, para/kredi/borç ilişkilerini, doğa ve teknoloji arasındaki çelişkileri, hurdaya dönüştürdüğümüz çevreyi, iktidarı ve bürokrasiyi, bir felsefenin peşinde her şeyi göze alıp çılgınca koşturabilmeyi, insanın saflığını ve acımasızlığını ve benzeri olgu ve gerçekleri enine boyuna sorgulamak/sorgulatmak kolay mı? China Miéville’in, diğer bilim kurgu ve fantastik edebiyat yazarlarından farkı tam da burada… Eşsiz bir macera, tuhaf bir kurgu, günümüzü ve geleceğimizi sorgulayan düşünsel birikim Demirdenizi’nde bir arada!  Köle Hans Kirk  Çeviri: Sermet Yalçın 17. yüzyılın sonlarına doğru Yeni Dünya’dan İspanya’ya doğru yola çıkan bir İspanyol hazine gemisi... Gemide dönemin sınıfsal yelpazesinin neredeyse her renginden insan vardır. Üstsınıf güvertesinde idari ve askerî yöneticiler, engizisyon yargıcı, kapitalist bir kadın, aristokrat ve tacirler; alt katta denizciler, topçular, Kızılderili ve zenci köleler... Derken bir Kızılderili köle çıkar sahneye. Onu topraklarından çalıp gemiye bindiren “efendi”sine itaat etmeyi reddeden, özgürlüğün semiz bir bedenden kıymetli olduğunu “uygar” ve “iktidar sahibi” güçlerinden daha iyi anlayan bir adamdır bu. Özgürlük tutkusu, kimliğini savunma cüreti ve inadıyla birleşince, gemide her şey altüst olacaktır... Köle, hem içeriği, hem de yazılma nedeni ve koşulları açısından son derece ilgi çekici bir roman. Eylemci bir komünist olan Danimarkalı yazar Hans Kirk, Nazilerin 1940’ta Danimarka’yı işgal edişinin ardından tutuklanır. Kirk ve arkadaşları 1941 sonları ve 1942 başlarında, yazarın kendi deyimiyle “ümitsiz bir durum”la karşı karşıya kalırlar. Nazilere boyun eğip eğmeme tartışmalarının ortasına düşmüşlerdir. Köle, işte bu tartışmaya bir yanıt olarak kaleme alınmıştır. Hans Kirk, kitabın müsveddesini cezaevinde bitirir. Ardından bir fırsatını bulup cezaevinden kaçar ve kaçarken de müsveddeyi gizler. Fakat Almanlar onu yakarlar. Yazar savaşın ardından tüm romanı yeniden yazmak zorunda kalacaktır. Sadri Alışık, mezarı başında anılacak
Tabucchi’den insan ruhunun karanlığına bakan öyküler
İtalyan yazar Antonio Tabucchi'nin 'Kara Melek' kitabı Neyyire Gül Işık'ın çevirisiyle Can Yayınları etiketiyle yayımlandı. Romanları, öyküleri, denemeleri ve oyunlarıyla Avrupa edebiyatının en seçkin yazarları arasında gösterilen Tabucchi'nin Kara Melek'i ilk olarak 1991’de yayımlandı. Tanıtım bülteninden; “Geçmişte olan şeyler geri döner; ısrarla, dilenerek, imalı sözlerle kapımızı çalarlar. Çoğunlukla dudaklarında bir gülümseyiş vardır; oysa insan kanmamalıdır, aldatıcı bir gülümseyiştir o. Ve o arada biz hayatımızı yaşarız, yazarız − bizi menzile doğru sürükleyen bu yanılsamada ikisi de aynı şeydir zaten.” Öyküleriyle okurlarını imgelerle yüklü yolculuklara sürükleyen Tabucchi, kalemini bu kez insan ruhunun kuytularına itilen ve günün birinde şu ya da bu yolla açığa çıkan karanlık yanlara yöneltir. İlk olarak 1991’de yayımlanan Kara Melek öyküleri kötücüllüğü, nefreti, zorbalığı, ihaneti, düş kırıklığını, yalnızlığı ve korkuyu düşsel bir temellendirmeyle, şiirsel bir dille görünür kılar. Öykülerin içinden süzülen “melekler”, yazarın deyişiyle tüm melekler gibi “zorlayıcı yaratıklardır”, onların tüyleri yumuşacık değil, “kısacıktır, diken gibi batar”. Tek tip olmadıkları gibi, barındırdıkları anlamlar da hayatın kendisi gibi çok katmanlıdır. Nasıl ki Tabucchi’nin kurmaca dünyasında şimdi, geçmiş ve gelecek, bu dünya ve “öte dünya” arasındaki sınırlar geçirgense “iyi” ve “kötü”nün de belirlenegelmiş sınırları kayganlaşır, akışkanlaşır... geriye sadece insan ve duyguları kalır. ANTONIO TABUCCHI 1943’te İtalya’nın Pisa kentinde doğdu. Romanları, öyküleri, denemeleri ve oyunlarıyla Avrupa edebiyatının en seçkin yazarları arasında yer aldı. Fernando Pessoa’nın yapıtlarının İtalyanca basımlarının editörlüğünü de üstlendi. Kitapları kırktan fazla dile çevrildi. Bazı romanları beyazperdeye ve sahneye uyarlandı. Tabucchi, İtalya’da “Pen Kulübü”, “Campiello” ve Viareggio-Répaci”, Fransa’da “Prix Méditerranée”, Yunanistan’da “Aristeion”, Almanya’da Leibniz Akademisi’nce verilen “Nossack”, Avusturya’da “Avrupa Edebiyatı için Avusturya Devlet Ödülü”, İspanya’da “Hidalgo” ve Asturias Prensi’nce verilen basın özgürlük ödülü “Fransisco Cerecedo” gibi saygın ödüllere değer görüldü. Avrupa’nın önde gelen gazeteleri ve kültür dergilerine yazılar yazdı. Uluslararası Yazarlar Parlamentosu’nun kurucuları arasındadır. 2012’de Lizbon’da öldü. KARA MELEK Yazar: Antonio Tabucchi Çeviri: Neyyire Gül Işık Tür: Öykü Sayfa sayısı: 135 Fiyatı: 14,50 TL Yayın tarihi: 13 Mart 2018 Türkiye Yayıncılar Birliği'nden Maliye Bakanlığı'na çağrı: Yazarlar ve çevirmenlerin vergi yükü kaldırılsın
Türkiye Yayıncılar Birliği, yazarların ve çevirmenlerin gelirleri üzerindeki vergi yükünün kaldırılması için Maliye Bakanlığı'na bir çağrıda bulundu. Bir çevirmenin yılda ortalama 3-4 kitap çevirisi yapabildiği takdirde elde edeceği ortalama 15.000 TL’lik gelirden yapılan 5.250 TL tutarındaki vergi kesintisini hatırlatan Birlik, çevirmenin net kazancını 9.750 TL’ye düşürmekte, aylık kazancının da 812,50 TL olduğunu hatırlattı. Benzer şey yazarlar için de geçerli. Birlik'in açıklamasında "Bir yazarın yılda yaklaşık bir kitap yazabildiği düşünülürse, bu kitaptan elde edeceği ortalama 3.000 TL tutarındaki telif geliri %17 gelir vergisi ve %18 KDV ile toplamda %35’lik yani 1.050 TL’lik bir kesintiye uğramakta ve yazarın net kazancı 1,950 TL’ye düşmektedir" dedi. Birlik, bu sorunla alakalı olarak kesin çözüm için alınabilecek en iyi önlemin, telif ödemeleri üzerindeki gelir vergisi stopajının ve KDV’nin kaldırılması olduğunu belirtti ve şunları ekledi: "Pek çok ülkede yaratıcı endüstrilerin gelişebilmesi için fikri ve sınai mülkiyet üzerindeki vergiler sıfırlanmakta veya en düşük seviyeye indirilmektedir. Bunun için, Gelir Vergisi Kanunu ve KDV Kanunlarında bu doğrultuda değişiklikler yapılmalı, Gelir Vergisi Kanunu’nun 94. maddesinin (a) bendi yürürlükten kaldırılmalı, KDV Kanunu’nun 17. maddesine eklenecek bir bent ya da fıkra hükmü ile “Gelir Vergisi Kanunu’nun 18. maddesi kapsamındaki telif hakları” KDV’den istisna edilmelidir." Türkiye Yayıncılar Birliği tarafından yapılan açıklamanın kalanında ise şunlara yer verildi: Basılı kitap ve dergi yayıncılığında en önemli girdi, yazarların telif hakları ve bu haklara ilişkin vergilerdir. Halihazırda yayıncıların telif hakkı ödemelerinde mükellef olduğu %17 gelir vergisi stopajı ve sorumlu sıfatıyla beyan edilen %18 KDV söz konusudur. Bu oranlar yayıncılık sektörünü ağır bir vergi yüküyle karşı karşıya bırakmaktadır.  KDV’nin kitap yayıncıları üzerinde finansman yükü oluşturmayan bir yapıya dönüştürülmesi, işlem maliyetlerinin azaltılması, sağlanan istisna ve indirimlerle daha fazla kitabın basılmasının ve erişime sunulmasının teşvik edilmesi, yayıncılık sektöründe işletmelerin gelişen teknolojiye yatırım yapabilmesinin özendirilmesi ve böylece ülkemiz kültür endüstrisinin ve ekonomisin kalkınmasına, okuma kültürünün yaygınlaşmasına katkı sağlanması hedefimiz olmalıdır. Telif gelirleri üzerindeki vergi yüklerinin kaldırılması, yayıncılık sektörünün ve kültür endüstrisinin gelişmesi adına yeni eserlerin kültür dünyamıza girişinin önünü açacaktır. Bu konuda mevzuat ve uygulamada gerekli adımların atılabilmesi ve sonuç alınabilmesi için, Maliye Bakanlığı’ndan kültür endüstrisine ve yayıncılık sektörüne destekçi bir tavır almasını rica ediyoruz.  Araştırma sektörü 21. kez buluşuyor
Türkiye Araştırmacılar Derneği’nin (TÜAD) düzenlediği 21. Araştırma Zirvesi, 27-28 Mart 2018 tarihlerinde İstanbul’da gerçekleştirilecek. "Derin Etki" ana temasıyla düzenlenecek zirvede seçkin konuşmacılar, pazarlama araştırmalarının derinlerdeki bilgiye ulaşabilme açısından önemi ve etkileriyle ilgili son bulguları ve deneyimlerini paylaşacak. 21. Araştırma Zirvesi’nin ilk gününde, TÜAD Başkanı Handan Esmer’in açılış konuşmasının ardından “Derin Etki” teması çerçevesindeki ilk konuşmayı İngiltere’nin sektör kuruluşu Market Research Society’nin CEO’su Jane Frost gerçekleştirecek. Günün devamında ise aralarında Çaytaş Yönetim Kurulu Üyesi ve Başkan Yardımcısı Yavuz Sütlüoğlu, Facebook Türkiye Ülke Direktörü Derya Matraş, Gemius Türkiye Ülke Müdürü İdil Kesten, Nielsen Medya Genel Müdürü Erdem Tolon ve ThinkNeuro CEO’su Yener Girişken’in de yer aldığı uzman ve yöneticiler konuşma yapacak. Zirvenin ikinci gününün ilk konuşmacısı ise Avrupa Düşünce ve Pazarlama Araştırmaları Birliği ESOMAR’ın Genel Direktörü FinnRaben olacak. Raben’in ardından CarrefourSa Genel Müdürü Hakan Ergin, Mindshare Türkiye CEO’su Bülent Yar ve Sia Insight Kurucu Ortağı Didem Okumuşoğlu’nun aralarında bulunduğu konuşmacılar sahnede yer alacak. İkinci günün konuşmacıları arasında sunucu Kadir Çöpdemir, “Rotasız Seyyah” Mehmet Genç ve “Yemeklere Fısıldayan Kadın” Sedef İybar da bulunacak. Araştırma sektörünün yanı sıra pazarlama, iletişim ve reklam dünyasından profesyonelleri bir araya getiren zirvenin moderatörlüğünü bu yıl da gazeteci, yazar Fatoş Karahasan yapacak. Çaykur ana sponsorluğunda hayata geçirilen 21. Araştırma Zirvesi’nde konuşmaların yanı sıra çeşitli performanslar ve ödül takdimleri de gerçekleştirilecek. Conrad Otel’de düzenlenecek zirveyle ilgili ayrıntılı bilgi www.arastirmazirvesi.com adresindeki web sitesinden alınabiliyor.  Ağıtlar yalan söylemez
DERYA AYDOĞANderyaaydogan6@gmail.com Yirmi yıllık bir müzik hayatını geride bırakan, Deniz Koydum Adını, Meyman, Dewrano gibi pekçok sevilen esere imza atan Metin-Kemal Kahraman kardeşler bugün Şişli Cemil Candaş Kent Kültür Merkezi’nde dinleyicileriyle buluşacak. Konserde eski çalışmalarının yeni sıra yeni çıkacak olan albümden de eserler seslendirecekler. Metin-Kemal Kahraman’ın uzun zamandır üzerinde çalıştıkları ‘Küskün Ağıtlar’ isimli yeni albümü önümüzdeki günlerde yayımlanacak. »Müziğinizle “Ben kimim?” sorusuna cevap arıyorsunuz. Ne zamandır kayıp olduğumuzu düşünüyorsunuz?  “Ben kimim?” sorusuna cevap arıyorsunuz şarkılarınızda. Ne zamandır kayıbız? K.K.:Evet bizim en temel sorulamızdan biridir “Ben kimim?” sorusu. Müziğe başlarken en çok ardına düştüğümüz soru buydu. Cevabı nerelerde aradığımıza bakarsak, ne zamandır kayıp olduğumuzun hikayesi çıkabilir. Biz “Ben kimim” sorusunun cevabını içinde yaşadığımız kültürde arıyoruz. Bizi biz yapan annemizde, babamızda, dedemizde, bir sosyal çevre olarak Dersim’de, Aleviliğin içerisinde arıyoruz; yani kültürel olrak şekillendiğimiz dünyanın içinde. 20-25 yıllık araştırmalarımız, çalışmalarımız bizi hiç ummadığımız yerlere çıkarttı. Bugün tarih bilimi kendini Sümer’le başlatıyor, yazı ile başlatıyor ya, bence biz asıl o zaman unutmaya başladık. Yazmaya başladığımız zamandan beri unutuyoruz. Unutmanın derinliği, kaybolmanın derinliği Sümer’e kadar gider. Artık marjinal kültür gruplarının sığındığı son kaleler de yok. O yüzden yıkım daha da hızlandı. Mesela daha birkaç sene önce Ezidiler yaşadılar bunu. Var olduklarından beri yaşadıkları bir zulüm süreci sonunda ellerinde kalan bir dağ vardı; Şengal dağları. Biliyorsunuz orası da birkaç yıl önce yaşanan İşıd terörüyle onlardan alınmış oldu. Son hayat alanının da ellerinden alınmasıyla birlikte bu inanç öğretisi çok şey kaybetmiş oldu.  Hem bir olalım, barışalım diyoruz hem de bizi biz yapan şeyleri korumak istiyoruz. Kültürümüzden bir şeyler kaybetmeden bir olabilmek neden bu kadar zor? Hem bir olmak hem de farklılıkların sorun olmaması ? K.K.:Mesela Alevi öğretisi ya da Pir Sultan Abdal “Gelin canlar bir olalım” demiş; bu kılıç çalmakla da bütünleşince sanki bize şiddet uygulayana karşı bir olalım, sanki bir hegomanya savaşına girelim gibi algılanıyor. Oysa bu doğru değil. Pir Sultan, Alevi öğretisi içerisinde konuşan biri olarak Hacı Bektaş’ın da söylediği gibi, Tayyip’in de anlamadan telaffuz ettiği gibi “Bir olalım, iri olalım, diri olalım.” meselesi şöyle bir algı farkına dayanır. Mesela Aleviler de “Allah birdir.” Derler. Bütün Ortadoks gelenekler de “Allah birdir.” der. Fakat iki grubun bu cümleden anladığı taban tabana zıttır. Çünkü iki anlayışın “bir” e verdiği mana farklıdır. Bir nedir? Yani Allah’ın “bir” olması ne demektir? Ortodoksiye göre kurumsal süreçlere dayanan devlet dini olmuş Yahudilik, Hrıstiyanlık, Müslümanlık gibi dogma dinleri bir’i, sen ben oluşlarından öte, bütün bu çokluk ve çeşitlilik alemlerinden öte, yukarda bir yerlerde durup, her şeye hakim olan farklı mutlak olarak algılar. Bizden öte, aşkın bir “bir”. Aleviye göre ise “bir” Seyid Süleyman Şahin gibi çok önemli bir kaynak kişimiz 90’lı yılların ortasında öldü, o der ki, “yaradan, yaradılan ayrımı yapmak ikiciliktir.” Yani yaradılan çokluk ve çeşitlilik yaradan brliğinin içindedir; ondan öte değildir. Her şey nuru vahid yani teklik nur’undan gelmiştir ve her şey vahdet-i vücut içindedir. Çünkü siz yaradan ve yaradılan diye iki bir tarif ediyorsanız o zaman artık “birci” değilsiniz. Bugünkü terminolojiye göre farklılıklarımıza göre “bir” olmak, bugünün modern siyasi çözümlerine göre vatandaşlık zemininde “bir” olmak, kanun karşısında “bir” olmak, eşit olmak, bütün bunların önündeki engel bizzat siyasi erki elinde bulunduranların, yani devletin bir red ve inkarı yüzünden mümkün değil. Siz farklılıkları kabul edemeyen bir tarif yapmışsınız “vatandaşlık” tarifinizde. Dolayısıyla da “bir” olamıyoruz. Hep konuşuyoruz birbirimizle ya hatta siyasi erk de bunu söylüyor, Amerika’nın oyunları, Rusya’nın hesapları var, Avrupa art niyetli, Yahudi lobisi şöyle böyle diye… Hep kendi dışımızda bir günah keçisi bulup onlara yükleniyoruz. Doğrudur, herkesin bir çıkarı var, herkesin bir hesabı var ve gücüne göre bu hesabını halletmeye çalışıyor. Ama bütün o niyetlerin gerçekleşmesine siz imkan veriyorsunuz. Siz duvarınızı sağlam örmezseniz, çatlaklar bırakırsanız tabii ki dışardan o duvarı yıkmaya çalışırlar. Siz hala Kürtlüğü reddederseniz olmaz. Geçen gün Diyanet İşleri Başkanı’nın söylediği gibi aradan bin yıllar geçti hala değişmeyen bir söylemi devletin bir kurumu, dini temsil eden bir kurumunun yöneticisi bugün hala “Camiler Aleviler’in de ibadet merkezidir” diyebiliyor. Ve bunu dayatmayı, Alevinin köyüne camii yapmayı devlet politikası olarak uygulayabiliyor. Toplum da bunu meşru görüyor.  Varoluşunu bir manaya dayandıran insan olma hali geriliyor. Eğer Darwin’in söylediği gibi bir evrim varsa bu ilkel bir maymundan evrimleşmiş insana doğru bir yol değil, Çok daha gelişmiş bir varlık olarak insandan maymuna doğru bir evrim var. Biz aslında ne kadar geriye doğru gidersek o kadar tanrıya yakın bir insan oluşumu ile karşılaşıyoruz.  Sanatın insanlığın değişimine katkısı olacağına inanırken sanatçılar ise aslında hep durumu anlatılar. O gün den bahsettiler. Bir aktarım yoluydu. Sizin yaptığınız müzikte bu çok daha net ortaya koyuluyor sanırım.  K.K.:Bana kalırsa kendi zamanını ve anını yaşamayan sanatçı kendi yaşadığı anda var olmayan sanatçı ne geçmişin ne de geleceğin vizyonuna sahiptir. Siz bugünle ne kadar organik bir ilişki kurabilirseniz o an sizi geçmişle de bağlantı kurduracaktır. Zaman silsilesi içinde bir zincirin parçası olmanızı sağlayacaktır. Bu yüzden bana sorarsanız ne kadar geriye giderseniz o kadar insan olma haline yaklaşıyoruz ve geleceğe projeksiyon sunmuş oluyoruz. Bizim yaptığımız her şey, dökümanter albümlerimiz de dahil bu ilerleme fikrinin ne kadar yanlış anlaşıldığını göstermekle ilgili.  Peki kim olduğunuz neden bu kadar önemli?  K.K.:Bence insanoğlunun en temel varoluş sorusu budur. Bütün inanç öğretilerinin çıkış kaynağı budur. Modern tarih yazıcılığı dinlerin tarihi ile ilgili konuştuğunda hep insanoğlunun çaresizliklerini görür. Tanrı fikrine nereden ulaştı insanoğlu, diye sorulduğunda çaresizliklerimizle temellendirir. Yıldırımı tarif edememek bir şimşek tanrısına, dağların yüceliği bir dağ tanrısına sebep oldu gibi… İnsanlık çaresizlikler ve tarif edemedikleri üzerinden bir tanrı fikrine ulaştı gibi. İnanç öğretilerine baktığımızda ise bunun doğru olmadığını görüyoruz. Tanrı fikrinin çıkışında insanoğlunun en temel varoluş soruları yatar. Ben kimim? Hayat nedir? Ölüm nedir? Neden geldim, neden gidiyorum? Bu alem nedir? Güneş, ay, yıldızlar nedir? Bu zaman nerede başlar nerede biter? Ve ben neden bu soruları soruyorum? Bugünkü modern bakış açısı Aleviye baktığında bir dağı kutsal bilmesini işte eski Şamanizm’den kalmış doğa tanrıcılıktan görüyor. Halbuki bunun temeli bütün bu alem o birliğin içindedir. Bizim görevimiz bu güneş, bu ay, yıldızlar nedir, suyun manası nedir ve ben kimin sorusuna cevap vermektir. Bu anlamda “bilmek“, “kendini bilmek” insan olmanın en temel var oluş sorusudur; en yüksek soyutlamalarıdır. Başta şehir hayatı, gittikçe hızlanan zaman, modernite bizi biz yapan sorularımızdan uzaklaştırmıştır. Bugün bu soruları sormak saflık ya da bir can sıkıntısının yansıması, gereksiz şeyler gibi görülmüştür.  Dilini bilmediğiniz bir şarkının acısını, sevincini hissederiz , bu kadar insani bir şey iken anlattığı şeyler iktidarla, politik olandan da uzak kalamayan bir şey.  K.K.:Müzik bir enerjidir diyelim, bir dil gibi analitik ve yapısal bir durum değildir. Bir şeyi üç boyutluluğu ile burada bu anda, söylendiği anda var edebilen bir imkan. Bir taşıyıcı, bir medyum… Dili anlamaya gerek olmadan da sizi, sarıyor, şu anda, burada, sizin de bulunduğunuz bu mekanda bütün boşukları dolduran, her şeyi saran bir enerji akımı. Müziğin gücü büyüktür. Bir tılsımdır, gerçeğin, hakikatin bildirilmesi de değil, bir kez daha var edilmesi.  Metin Kahraman: Müzikten korkuyorlar değil mi? MESAM’a apar topar kayyum atadılar. Bir meslek birliği kayyum ile yönetiliyor. Sanat alanında böyle bir şeye sanatçıların da meyil etmeleri, sarayın ön ayak olmasıyla böyle bir operasyon yapmaya kalkmaları özellikle burayı “kızılbaşlar yönetiyor, bunu kabul edemeyiz.” gibi açıklamalar inanılmaz bir durum. Memleketin sözüm ona en kıymetli sanatçıları bunları yapıyor. Korkunç bir zamandayız.  Kemal Kahraman: Bir ipini koparmışlık var. MESAM gibi bir kuruma kadar geldiler artık. Bu bir meslek örgütüdür. Bir takım spekülasyonlar yaratılarak hedef haline getirdiler ve bir kararla sanki seçim yokmuş gibi sanki binlerce müzisyen sorunları halledemezmiş gibi devleti seferber ettiler, göreve çağırdılar… Tabii ki müziğin, sanatın gücü çok büyük. Bu türden ideolojikleştirilmiş Ortodoks inançlar ya da insanları yönlendirmek üzerine araçsallaştırılmış formülasyonlar bireyi sevmezler. Kendi adına cümle kurmayı sevmezler, kuranları da sevmezler. Oysa sanat temelde bireysel bir faaliyettir. Tabii ki paylaşmak üzerine kuruludur ama temelde kendi cümleni bulmak demektir. Ve paylaştığınızda bu herkese de kendi bireyselliğini hatırlatan bir şeydir. O zaman siz onların oluşturmak istedikleri itaatkar ortama, herkesi asker yapmak istedikleri ya da herkesi imam görmek istedikleri bir projeye kibrit çakmış oluyorsunuz. Kendi adınıza bir cümle söylüyorsunuz. Tarihte de bu görülmüştür. Çok sürprizleri olmuştur sanatın. Bir kişinin söyleyeceği bir şarkı her şeyi değiştirebilir. İlginç bir örnektir değil mi Lili Marleen şarkısı. 2.dünya savaşı yıllarında, aslından bir Alman şarkısı ve Naziler’i ve faşistleri övmek isteyen bir şarkı. Bir anda direnişin şarkısı oluyor. İnsana ait bir şey taşıdığı için.  22 yıl Almanya’daydınız. Bu benim için biraz kaçıştı demişsiniz. Şimdi burada konserlere başladınız.  K.K.:20 yıl kaldım Almanya’da ilk 10 yılım Türk okullarında öğrendiklerimi unutmaya çalışmakla geçti. Bildiklerimi yıkmadım, her öğrendiğimi tekrar sordum. Türk okullarında öğrendiğim hiçbir şey bana yardım etmedi. Herkes kendi içine dönsün. Masallara dönsün. Benim için Dersim Merkez’de çalmak çok özel bir duygu oldu. Büyük bir beklentim yoktu küçük bir salondaydık ama bambaşka bir atmosfer oldu. Ama sanki düşününce her şey yerli yerine oturdu diyebilirim. Başta konuştuğumuz konudaki gibi, bir olma halini yaşadığımız anlar oluyor. Performanslarda mekanların çok önemi etkileri, farkları oluyor. Şarkılarınız yaparken öncesinde bir araştırma yapıyorsunuz. Ama tarih kitaplarından daha çok ağıtlardan, türkülerden yol buluyorsunuz. Bugün şahit olduğumuz tarih farklı aktarıldığını görüyoruz, nasıl şüphe duymayız geçmişten?  K.K.:Kesinlikle. Televizyon programı izlediğimizde bir aydın olma haline de bakıyorum ben. Mesela İlber Ortay’lı deniliyor en önemli tarihçimiz. Acaba İlber Ortaylı ne diyor diye merak ediyor insan. Şunu söyleyebilirim ki İlber Ortaylı’dan tarih adına öğrenebilecek hiçbir şey yok. Ne yazık ki bizim en büyük değerimiz olarak gördüğümüz, bu topraklarda bizim ne olduğumuzu, nerden geldiğimizi söyleyecek olan tarihçimiz İlber Ortaylı’nın tarih anlatıcılığı siyaset tarihidir. Osmanlı hakkında konuşurken biz Osmanlı’yken oraya girdik, şuraya gittik gibi, şimdi Afrin hakkında konuşurken de “biz oraya gireceğiz, alacağız vereceğiz” diyor. Burada devletle bütünleşen bir hafıza var. Burada bir sorun var. Bizim bütün tartışmamız ideolojik hafızayla olan tartışmadır. Bize dayatılan hafızadır ve bu Türkiye’nin en büyük tarihçisi için de bir aidiyet, bir kimlik olabiliyor. “En iyi Türk böyle olur” tariflerinin dayatılmasıdır. Cumhuriyetle birlikte bir ulus devlet yarattık ve şimdi de bir ulus yaratacağız söylemleri en yıkıcı şeydir. Aydınlar da bu yıkımı bir değer olarak gösteriyorlar. Bu bana çok tuhaf geliyor. Sarayda yapılanları biz şöyle yapardık böyle yapardık diye anlatmak çok tuhaf geliyor. Peki senin dedenin dedesinin dedesi gerçek anlamda soruyorum 300 yıl önce İlber Ortaylı’nın dedesi acaba nasıl bir hayat yaşıyordu? Bize rağmen bizi tarif etmek… Türklük hafızası üzerine çalıştılar. En güzel Türk’ü tarif ettiler hep ama bugün Tayyip Erdoğan’a göre başka, Devlet Bahçeli’ye göre başka Kemal Kılıçdaroğlu’na göre başka bir iyi türk referansı var. Türkiye’deki 3 temel siyasi partinin başındaki 3 kişiye göre de Türklük başka bir tarif. Tayyip Erdoğan’a göre en iyi Türk’ün referansları Mekke-Medine’ye doğru gider, Bahçeli’ye göre Orta Asya’da aramak gerekir, Kemal Kılıçdaroğlu’na göre ise Avrupa’da aramak gerekir. Modern zaman modern akıl, çağdaş, dünya ile bütünleşmiş filan ama hiç kimse buralı değil diyorum. Kimse kendini Anadolu’nun referansları ile refere etmiyor. Buranın sahibi biziz ama biz buralı değiliz diyorlar.  Son çalışmalar, araştırmalar neler?  K.K.:Dersim politik ağıtları, çalışmamız var. Son 100 yıllık siyaset tarihini ağıtlar üzerinden okuyoruz. Bizim temel tezimiz şudur, sözün hafızası yazının hafızasından daha derin ve daha durudur. Bize göre yazı tarihte ve tarih yazıcılığında en büyük manipülasyon enstrümanıdır; siyaset enstrümanıdır. Her zaman siyasi erkin elinde bir araç olmuştur. Sözlü gelenekte hafıza taşıyıcı olan toplumun hepsidir.  Ağıtlar yalan söylemez mi? K.K.:Evet öyle diyoruz biz. Onun taşıyıcısı bizzat toplum olduğu için ve toplum da o söylenene şahit olduğu için kendi şahitliği dışındaki bir şeyi kabul etmez. Şahit olduğu şeyi kendinden sonrakine devam ettirir. O yüzden ağıtlarla, türkülerle yalan söylenmez. Hepsi hakikat deklerasyonudur. Haber verme derdinde olan bir yayın ne ise, ağıtlar da aynı görevi üstlenir. Pir Sultan deyişleri laf olsun diye söylenmedi, bir hakikati var etmek ve aktarmak için söylendiler. 100 yıldır yapılan çalışmalar, medyumlar sadece birer folklor muamelesi gördü. Birer mana taşıyıcı olarak görülmedi. Bunlardan bir şey öğrenebileceğimiz söylenmedi, biz de bu gözle bakamadık bunlara. Ciddi kaynaklarımız sandıklara konuldu. Bütün güzelliklere nasıl davranıyorsak onlara da öyle davrandık. Mesela; biz Erkan Oğur’a saygı duyuyoruz, Türkiye’deki müzik piyasası denildiğinde “Acaba Erkan Oğur ne diyor.” diye de bir bakıyoruz. Fakat bizi çok şaşkına uğratan bir tercihi var. Anlamaya çalışıyorum ama anlayamıyorum. Bizim sazımıza o “kopuz” dedi. Birden bire gençler arasında saygınlığı sayesinde de bu isim rağbet gördü. Mesela Anadolu’da Türklük adına övünürken diyoruz ki, 7 bin 8 bin türküden oluşan bir repertuvarımız var. Bu kadar zengin Türkçe repertuvar yaratan bu halk kendisi bu saza ne isim vereceğini bilmemiş mi ki biz hala isim babalığı içinde oluyoruz. Kopuz ideolojik bir tercihtir. Buna “kopuz” demek ne orjinallik kazandırdı? Bin yıldır kendi gücüyle gelme dinamiğini reddetti. Pir Sultan “Öt benim sarı tamburam. Senin aslın ağaçtandır” demiş, “tanburam” demiş… “İki telli” de, “üç telli” de bağlama de en güzel Türkçe ile. Ben kendi adıma söylüyorum bu sazın adı “bağlama”dır. Neden bağlamadır? Çünkü o bağlanmıştır, kurulmuştur, bir işi yapmak üzere hazırlanmıştır.  Nasıl olabilirdi?  K.K.:Bir kere her şeyden önce bu siyaset mekanizması, yani devlet olmasa bizim bir sorunumuz olmaz. Bin yıllar boyunca Ermenisi de Sünnisi de Kürtü de orada yaşamış beraber. Ben kendi bölgem için konuşuyorum. Ne zaman devletin, siyasetin fitne fesatı ile birileri bizden olmuş birileri şunları halledelim, kıralım demiş işte orda bu toplumun hafızası çatırdamaya başlamış. Biz olma durumumuz kopmuş. Nasıl olabilirdi? Bugün hala nasıl olabilir? Bir kere inkardan vazgeçeceğiz. Kürtçeyi, Zazacayı yasaklamayı kendi çocuklarımız için en büyük kayıp göreceğiz. Kürçesiz Türklüğü anlatamazsın, Türkçesiz de Kürtlüğü anlatamazsın. Kabul etmekle başlayacak her şey. Bir Şahmaran masalı var mesela, biz albümünü yaptık. Çok ciddi bir tartışmadır Şahmaran tartışması. Bence Şahmaran insanlığın elindeki en eski kutsal metindir; Glgameş’in kaynağıdır. Dinlerin çıkış temeli insanın temel varoluş sorularıdır. Şahmaran şöyle bir masaldır, insan olmanın en temel varoluş sorularını sorar ve cevap arar. Hayat nedir, Ölüm nedir, Ölümsüzlük mümkün müdür, Aşk nedir? Bu soruları sorar ve sizin hiçbir kitapta karşılaşmayacağınız şekilde bir hikaye olarak bunu anlatır. Çok derin zamanlarda insanoğlunun bilme yöntemindeki farklılığı da gösteriyor. Şahmaran Binbir Gece Masallarında da vardır, yazılı bir versiyon olarak. Okumak isteyenler için söyleyelim, en güzel Türkçe versiyonu Erzincan’lı ilkokul mezunu amcamız İsmail Büyüktaş’ın yazdığıdır; Şahmaran ve Hatemtay Hikayesi. Bu yazılı versiyonların çoğu yaklaşık 70-80 sayfadır. Şahmaran’ın Zazaca derlenmiş bir versiyonu vardır Mursaé Sılemani 20 sene önce Mustafa Düzgün derlemişti; bu versiyon 6 sayfadır. Ama sözlü geleneğin aktardığı bu 6 sayfalık Zazaca versiyon kurgu olarak en dokunulmamış versiyonu temsil eder. Doğrusu yazılı versiyonlar üzerinden baktığınızda bir birine bağlanmış, ilave edilmiş alakasız 3 masal gibi değerlendirilir. Ancak Zazaca versiyonu okuduğunuzda bu 3 hikayenin birbirini zorunlu kılan iç içe ek masal olduğunu anlayabilirsiniz.  Masalın kahramanı daha Muhammed’in gelmediği zamanlarda Muhammed’in adına aşık olur. Muhammed adı İslam ve tarihsel Muhammed ile başlatıldığı için geldikten sonra yazılmış her türlü versiyonda tarihsel Muhammed üzerinden algılandığı için sanılıyor ki tarihsel Muhammed ile bu kavram Şahmeran’a girmiştir. Oysa ki Muhammed kavramı dinler tarihinde çok daha öncesinden beri Güneş’in bir sıfatı olarak vardı. Güneşin bir sıfatıdır Muhammed. Aşık olunan Muhammed senin insan olarak ulaşmak istediğin en üst mertebedir; Aleviliğe göre insan-ı kamil olma hali başka bir kavramla “makam-ı mahmudanına ermişlik.” olarak söylenir. Yani Muhammedlik herkesin ulaşması gereken bir “övülmüş makam”dır. O yüzden Muhammed’in adına aşık olur Belqıya ve bütün ömrünü onu bulabilir miyim diye harcar. Fakat sonunda, yani bütün yolun sonunda kendisi Muhammed olur. Yani aradığına dönüşür. Şunu anlatmaya çalışıyorum: Şahmaran masalı çok önemli bir kültür mirası taşır; bugün Muhammed adına mülkiyet olarak sahip çıkıp, onun adına Aeviler’i camiiye çağıran Diyanet İşleri Başkanına söylüyorum; Makam-ı Mahmudanını buldun mu; bunun ne demek olduğundan haberin var mı? İşte biz çocuklarımızı bu masallardan mahrum ediyoruz, bu dillere, kültürlere düşmanlığımız yüzünden. Geçmişe dalmak tehlikelidir
Sular yükseliyor ve yaşadığımız yüzey sular altında kaldıkça hep daha yükseğe çıkmak zorunda kalıyoruz. Küresel ısınma nedeniyle buzların eridiği ve kentlerin sular altında kaldığı distopik bir gelecekten söz etmiyorum. Eriyen zamandır; yükselen sularsa geçen zaman. Anılarımız, “eski güzel günler” suların altında kaldı. 2008 tarihli animasyon filmi “Küçük Küpler Evi” (La maison en petits cubes), yükselen sulara rağmen tek başına yaşam mücadelesi veren yaşlı adamın kişisel hikâyesini anlatıyor, hepimizin hikâyesini. Sular yükseldikçe evine bir kat daha çıkarak kurtarabildiği eşyalarını inşa ettiği kata taşıyan bir Sisifos. Yaşlı adam ağzından hiç düşürmediği piposunu suların içine düşürür bir gün. Ve piposunu aramak için edindiği dalgıç giysisiyle sulara dalar, geçmişe yolculuk başlamıştır. Alttaki kata indiğinde boş odada eski bir yatakla karşılaşır, anıları canlanır birden; hasta karısını görmüştür yatakta. Daha derin katmanlara indikçe her katmanda bir nesne geçmişe gömülü kişisel anılarını bilince çıkaracaktır. Ve en alt kata indiğinde, yeryüzünün henüz sularla kaplı olmadığı zamanı hatırlar, duvarlar da yoktur. Çıplak ayakla toprakta alabildiğine koşturduğu zamanlar. Çocukluğunun yüzeyine inmiştir, oyunların zamanına; yeryüzünün henüz hiyerarşik katmanlarla örtülmediği ve duvarlarla örülmediği zamana. Geçmişi, şimdiyi ve geleceği bir anda yakaladığımız o müthiş an. Kişisel tarihinin derinliklerine yaptığı yolculuktan tekrar yüzeye çıktığında masaya kendi kadehinin yanına bir kadeh daha koyar. Geçen yıllar yükselen sulardır. Ve bellek suların altında kalmıştır. Belleğe yapılan yolculuk derin sulara dalmaktır. Biz de derinden çıkardığımız geçmişimiz için masaya bir kadeh daha koyalım. Şimdi için de bir kadeh ve şimdinin geleceğe, ihtimaller alanına açılan ucu için de bir kadeh. Ve geçmişe, şimdiye ve geleceğe kaldıralım kadehlerimizi. Geçmişi ve geleceği aynı anda yudumlayalım. Duvarsız zamanları hatırlayalım. Kişisel tarihimizi bir kenara bırakalım ve toplumsal tarihe dönelim, diyeceğim ama olmuyor ve ikisini birbirinden ayırmak zor, iç içe geçmişlerdir. Toplumda yükselen sular, tahakküm ilişkilerinin, hiyerarşilerin, insanın insana ve doğaya boyun eğdirmesinin tarihidir. Tüm dayanışmacı değerlerimiz, kurumlarımız, mücadele alanlarımız, bizi birbirimize ve doğaya yatay olarak bağlayan ne varsa sular altındadır. Baskıyla, savaşla, kentsel dönüşümle yerinden yurdundan edilenler. Geçmişe dair yapılar birer birer yok oluyor. Toplumsal bellekle birlikte kişisel belleklerimiz de. Ama geçmiş asla kaybolmuyor, nesnelerin içinde gömülü, yeniden keşfedilmeyi bekliyor: “Aklın, bize geçmiş diye sunduğu şey aslında geçmiş değildir. Hayatımızın her saati, tıpkı kimi halk efsanelerindeki ölülerin ruhları gibi, ölür ölmez somut bir nesnenin içine gizlenerek onda vücut bulur. Oraya hapsolur ve biz o nesneye rastlamazsak, temelli olarak orada hapis kalır. Biz nesne aracılığıyla onu tanır, çağırırız, o zaman kurtulur” (Marcel Proust). Geçmiş yok edildiğinde, zorbaların yarattığı belleksiz mekânlar kaplıyor her yeri; sular yükseliyor, şimdinin katmanında çaresizce bekliyoruz, yüzümüz geleceğe dönük. Godot’nun gelecekten geleceğini düşünüyoruz. Gelecek dediğimiz, geçmişin uzantısıdır. Godot geçmişte saklı. Umudu geçmiş büyütüyor. Geçmişe, derin sulara dalıyoruz ama dalmak tehlikelidir. Derine indikçe ciğerleriniz patlayacak gibi olur, kan basıncınız artar ve kalp atışlarınız hızlanır; bilinç bulanıklığı yaşarsınız . Ve hızla su yüzeyine çıkarsanız vurgun yiyebilirsiniz. Kanda sıvı halde bulunan azot, basınçtan dolayı gaza dönüşerek damarlarınızı tıkar. Damar tıkanmaları beyinde gerçekleşirse felç olursunuz. Bugün egemen olan, geçmişe hızla dalıp çıkanların bilinç bulanıklıkları ve vurgun yiyenlerin söylemleridir. Geçmişin bir anını, bir nesnesini, bir kişiliğini zaman ve mekânın tüm ilişkilerinden koparıp yüzeye çıkaranların. Beyin damarları tıkalı olanlar, toplumun, bireylerin damarlarını, düşünce akışlarını tıkamaya çabalıyor. Oysa akışkan ortama dalmak özen ister. Düşünmek, yaşadığı zaman ve mekân içindeki mevcut şeyleri, gizil kuvvetlerle, dip akıntılarıyla ilişkilendirmek ve aklın sınırlarına rağmen gelmekte olanı görebilmektir; geçmişte donup kalmak değil, oluşun, akışın hareketini yakalayabilmek. Henüz yüzeye çıkmamış kuvvetlere, yüzeye çıkmalarıyla birlikte despotik düzeni değiştirecek olanlara kaldıralım kadehlerimizi, yani geçmişe. Geçmiş sizsiniz, gizil kuvvetler de siz. Kayyum olarak atanan Recep Ergül, MESAM'dan atıldı
KÜLTÜR SANAT SERVİSİ Orhan Gencebay'ın Arif Sağ'ı ve yönetiminde bulunduğu Türkiye Musiki Eser Sahipleri Meslek Birliği’ni (MESAM) hedef alan açıklamaları sonrasında kuruma Kültür Bakanlığı tarafından atanan kayyumun içinde bulunan Recep Ergül, yönetim kurulundan atıldı. Kültür Bakanlığı tarafından Arif Sağ başkanlığındaki seçilmiş MESAM yönetimin yerine geçici olarak atanan yönetim kurulu üyelerinden Recep Ergül, MESAM Haysiyet Kurulu tarafından üyelikten ihraç edildi. İhraç işleminin gerekçesinde, 2 defa toplu istifa eyleminde bulunarak yasayla tanınmış bir hakkı iyi niyet karinesi dışında kötüye kullandığı, MESAM çalışanları ile ilgili mobbing niteliğindeki söylemlerde bulunduğu, MESAM Haysiyet Kurulu üyesi Kadir Tapucu’nun yüzüne karşı tehdit, baskı ve veya mobing olarak nitelendirilebilecek söylemleri ve anılan eylemleri ile MESAM’ın çalışmasını ve amaçlarını gerçekleştirmesini engelleyici fiillerde bulunduğu ile ilgili tespitlere yer verildi. Daha önce de Arif Sağ başkanlığındaki seçilmiş yönetim kurulunun çalışmasını engellemek amacı ile toplu olarak yapılan başka istifaları da organize ettiği iddiaları ile gündeme gelen Recep Ergül’ün Haysiyet Kurulu’nun kararını yargıya taşıması bekleniyor. MS hastalığına dikkat çekmek için tiyatro oyunu: "bir garip MaSal"
"MS’li Sahne" tiyatro grubu" grubu tarafından 1 Nisan Pazar günü Bakırköy Altan Erbulak Sahnesi'nde "bir garip MaSal" adlı tiyatro oyunu sanatseverlerle buluşacak. MS hastalığının yaşantı sürecini konu alan oyunda Elif Seçgin, Enes Güler, Özlem Tengiz, Önder Kınalı, Defne Ural ve Osman Kement oynarken oyunun anlatıcılığını da Murat Kocacık yapıyor. Özlem Tengiz'in yazdığı ve yönettiği oyun Bakırköy Altan Erbulak Sahnesi'nde saat 15.00'te başlayacak. *** MS’Lİ SAHNE MS’li Sahne tiyatro grubu, çoğunluğunun engellilerden oluştuğu MS hastalarının yapabileceklerinin farkındalığını arttırmak adına, tamamının MS hastası veya engelli olduğu 2016 yılında kurulmuş bir tiyatro grubudur. 12 Haziran 2016 yılında ilk oyunları olarak Çehov’un ‘’Sevgili Doktor’’ isimli oyununu sahneye koymuş olan grup, yoğun istek üzerine doğrudan MS’i anlatan bir oyun sahnelemeye karar vermiştir. 2017 yazında ve tamamının MS’lilerin hikâyelerinden oluşturularak Fatma Özlem Türkyılmaz tarafından yazılan ‘’bir garip MaSal’’ isimli oyun ilk olarak 10 Aralık 2017 tarihindeTürkan Saylan Kültür Merkezinde 480 kişilik salonun 400 sandalyesini doldurarak hedeflerine ulaşma anlamında umutlu adımlar atmıştır. Amacımız bundan sonrasında da elimizden geldiği kadarıyla çok insana ulaşarak MS’li veya engelli insanların ve ailelerin hiçbir konuda çaresiz olmadıklarını anlatmak, MS’li veya engelli olmayan insanların ise farkındalıklarını arttırarak birbirimize saygı çerçevesinde mutlu bir toplum olarak yaşamanın mümkün olduğunu göstermeye çalışmaktır.  Sónar İstanbul 6-8 Nisan'da Zorlu PSM'de
 Elektronik müzik sahnesinin sevilen isimlerinin bir araya geldiği SónarLab 6-8 Nisan 2018 tarihleri arasında Zorlu PSM’de gerçekleşecek Barselona merkezli müzik, yaratıcılık ve teknolojiyi buluşturan Sonar Festivali, ikinci kez Türkiye’de 6-8 Nisan 2018 tarihleri arasında Zorlu PSM’de gerçekleşecek. Geçtiğimiz sene dubstep dehası Kode 9, Prins Thomas ve Helena Hauff gibi isimlerle müzikseverleri buluşturan Red Bull Music bu yıl da SónarLab Sahnesi’nin kürasyonunu üstleniyor. Erol Alkan, Lanark Artefax, Shigeto, Fatima Yamaha, Flava D, Nosaj Thing, Honey Dijon, Courtesy ve Magna Pia gibi isimlerin yanı sıra yerli sahnenin tanıdığı ve sevdiği Levni, Zeynep Erbay, Kerem Akdağ ve Analog Kültür Experiment projesi ile Kaan Düzarat yanında Salih Topuz, Özgür Yılmaz and Hasan Erginöz de Red Bull Music programlamasıyla SonarLab sahnesinde olacaklar. Sónar +D’de Red Bull Amaphiko Hikayeleştirme Atölyesi ve Sosyal Etki üzerine bir panel de var Sónar Festivali’nin yaratıcılık ve teknolojiyi birleştiren alanı Sónar +D’de bu yıl sosyal girişimcilik ve teknolojinin konuşulacağı bir panel de yer alacak. Sosyal girişimleri büyüten ve geliştiren uluslararası bir platform olan Red Bull Amaphiko’nun Impact Hub Istanbul ile beraber üstleneceği panelde katılımcılar teyit.org ve Reflect İstanbul’un katkılarıyla eleştirel düşünme ve bilgi doğrulama/aktarımı konularında bilgilenecekler. 7 Nisan saat 11.00’da gerçekleşecek panele katılım Sonar +D katılım formu üzerinden sağlanacak, etkinlik ücretsiz gerçekleşecek. Panelin yanı sıra sosyal girişimcilerin Aralık ayında gerçekleşen Red Bull Amaphiko Connect etkinliğinde çok ilgi gösterdiği Red Bull Amaphiko Hikayeleştirme Atölyesi de sosyal girişimcilere ücretsiz olarak açık olacak. Sosyal girişimcilere fikirlerini projelendirme ve kendilerini daha iyi ifade etme konularında önemli ipuçları verecek. 7 Nisan saat 14:30’da gerçekleşecek atölyeye kayıtlar www.redbull.com üzerinden yapılacak. SonarLab by Red Bull Music Programı 6 Nisan 2017 Cuma 20:45 Analog Kültür Experiment (Live) 22:20 Levni (Live) 23:25 Lanark Artefax (Live) 00:30 Shigeto (Live) 01:40 Honey Dijon 03:40 Erol Alkan 7 Nisan 2017 Cumartesi 19:30 Zeynep Erbay 20:50 Kerem Akdağ (Live) 21:55 Nosaj Thing (Live) 23:15 Fatima Yamaha (Live) 00:40 Flava D 02:25 Courtesy 04:25 Magna Pia Tuhaf bir güzellik
EYLEM ATA GÜLEÇ Tuhaf Şeyler Oluyor’u okumak yazarın ne yapmaya çalıştığını anlamakla da ilgili bir deneyim. Okur hem kendi hem yazarın derinliklerinden söktüklerini yeniden örerek yol almak zorunda. Elinizde iyi bir kitap tuttuğunuzu hissettiğiniz ancak kitabın ruhuna ulaşamadığınız, metni zihninizde bir yere oturtamadığınız durumlar olmuştur. Kelly Link’in Tuhaf Şeyler Oluyor isimli öykü kitabı böylesi bir kitap. Link’in öyküleri sakin bir okuma süreci istiyor. Öykülerde belirsizlik öylesine baskın ki olta suya hızlı daldırılırsa yok denecek kadar az balıkla yetinmek gerekecektir. Atmosferi yakalamak, olayları takip etmek, karakterlerin portresini çizmek epey zor olsa da öykülere bir yerinden dâhil olmayı başardığınızda metni sökmeye elverişli hale geliyorsunuz. Öykülerdeki parçalı anlatımsa sökme işinin epey incelik gerektirdiğini gösteriyor. Ölü bir adamın karısına yazdığı mektupları içeren Karanfil, Zambak, Zambak, Gül öyküsünde anlatıcı nasıl öldüğünü de karısının ismini de unutmuştur. Ama dördüncü sınıfta dayak yediği kızın adını -Looly Bellows- hatırlıyor. Hatta karısının kedisinin adını bile hatırlıyor. (Dikkatli okur bu isimleri akılda tutmalı, tekrar karşısına çıkabilir.) Öyleyse bu adam hakkında okur ne düşünmeli? Nasıl biri var karşımızda? Ölü adamın zihni neden önemli şeylere kapalıyken önemsizlere açık? Yoksa asıl önemli olanların önemsiz gibi görünmesinden mi? Bilmiyoruz. Ama anlamaya çalışmaktan başka çare yok. Bu öyküdeki mektubun ikinci paragrafında “Omzumda küçük bir iz var. Celeste? Son seviştiğimizde beni ısırdığın yerde” dedikten sonra dördüncü paragrafta tatilde kumsala isimler yazdıklarından bahsediyor. İsimler arasında Looly Bellows’un adı da var. Anladığımız kadarıyla anlatıcının zihni pek oynak. Mektuplarda daldan dala sıçrayıp önemsiz gibi görünen pek çok detaydan söz ediyor. Okur bu parçalardan hangisinin imgesiyle yola devam edeceğinden emin olamıyor ama okumayı sürdürmek için güçlü bir istek oluşmuş durumda. Satırları didikledikçe, anlatıcının Looly Bellows’tan dayak yeme nedeninin kızın peruğunu kaldırması olduğunu öğreniyoruz. Sonra kafasından yumurta büyüklüğünde bir tümör çıkarıldığını ve kızın öldüğünü de. Ama bu öykünün Looly’nin ölümünü anlatmak için yazılmadığı belli. Didiklemeyi sürdürmek zorunda olduğumuzu anlayıp devam ediyoruz. Ölü adamın hatırladığı şeylerden biri, karısının kedisi, Ağaç. Bulunduğu yerde hortlakların ona verdiği isim de Ağaç. Mektuplardan birinde karısının odasına girmek için bahçedeki ağaca tırmandığını okuyoruz. Sonunda sabırlı okurun kucağında hortlakların, Looly’nin, Ağaç’ın ve başka pek çok ayrıntının düğüm olmuş harika yumağı kalıyor. Kitaptaki öykülerin giriş cümleleri -iyi bir öyküden beklendiği şekilde- ilgi çekici. Mesela Uzmanın Şapkası iki çocuğun garip diyaloğuyla başlıyor. “Samantha, ‘Ölüysen o zaman dişlerini fırçalamak zorunda değilsin…’ diyor. Claire, ‘Ölüysen, diyor, bir kutuda yaşarsın ve etraf daima karanlıktır ama asla korkmazsın.” Bu öykünün okuru bilindik, gerçek düzlemden kopmaya başka bir boyuta taşınmaya ikna eden bir anlatımı var. Aynı zamanda yazarın üslubuna yaklaşmak için de fırsat veriyor. Öyküde babalarının bakıcıya emanet ettiği iki kız çocuğunun bakıcıyla oynadıkları oyun anlatılıyor. Bakıcı kuşku uyandıran bir karakter, çocukların ölü olma oyununa doğallıkla dâhil oluyor. “Bakıcı ‘ölüysen diye tersliyor, hava hep çok soğuk ve rutubetlidir, ayrıca çok ama çok sessiz olman gerekir, yoksa Uzman seni kapar.” Üçü birlikte tavanarasına çıkıyorlar. Tavanarasında çiviye asılı bir nesneyi kurcalıyorlar. Bakıcı bunun Uzman’ın şapkası olduğunu ve her türlü sesi çıkarabildiğini söylüyor. Oyunu coşkuyla sürdürüyorlar. Öykü hayali, üst bir boyutta ilerlerken birden okuru iterek gerçeğin kucağına düşürüyor. Nasıl mı? Bakıcının ikinci düzlemde şapka tarafından ısırılan elindeki kanı gerçek düzlemde emmesi sağlanarak. “Bakıcı avucunu emerek, ‘Hayır, diyor, yatma vakti geldi.” Link’in öykülerinde gerçek olanla tekinsiz olan iç içe durumdadır. Olmayacak şeyler metinde yaratılan atmosferin gücüyle olduruluyor. Anlatının sunumuna ikna olduğunuzda abartılı durumlar öyküye coşkulu bir ritim kazandırıyor. Örneğin, anne babasına duyduğu özlemin gücüyle görünmez olan çocuğu, kötü şans kokan pelerini, çeşit çeşit takma burnu olan babayı, tavus kuşları köşeye sıkıştırdığı için havuza düşüp ölen anneyi yadırgamıyorsunuz. Kitabın sonlarına doğru imgeler -yazar tarafından bilinçli olarak- iyice savruluyor. Okur tam bir debelenme halinde kalıyor. Çatallanmış pek çok yoldan hangisinde yürüyeceği konusunda fikir vermemekte direnen yazarın baskısını üzerinde hissediyor. Bu deneyimin nasıl sonuçlanacağı okurdan okura ve kaçıncı okumanın yapıldığına bağlı olarak değişecektir. Tuhaf Şeyler Oluyor’u okumak yazarın ne yapmaya çalıştığını anlamakla da ilgili bir deneyim. Okur hem kendi hem yazarın derinliklerinden söktüklerini yeniden örerek yol almak zorunda. Önder Abay'dan sokağın hikâyeleri: Bırak Sokaklar Anlatsın Bizi
Büyükada Rum Yetimhanesi Avrupa’nın Tehlike Altındaki 7 Kültürel Miras alanı arasında
15 Mart 2018 – Avrupa’nın kültürel mirasının korunmasında öncü olan Europa Nostra ve Avrupa Yatırım Bankası, 2018 yılı için Avrupa’nın en fazla tehlike altındaki miras alanlarını belirledi. Voskopoya ve Vitkuki’deki Bizans Sonrası döneme ait kiliseler (Arnavutluk), Viyana Kenti Tarihi Merkezi (Avusturya), Buzludzha Anıtı (Bulgaristan), David Gareji Manastırı ve İnzivası (Ermitajı) (Gürcistan), Constanta (Köstence) Gazinosu (Romanya), Büyükada Rum Yetimhanesi (Türkiye) ve Grimsby Buz Fabrikası (Birleşik Krallık) 2018 yılı için Avrupa’nın Tehlike Altındaki 7 Kültrel Miras Alanı olarak seçildi. Avrupa’nın kültürel mirasının bu kıymetli örneklerinin bazıları bakımsızlıktan veya yetersiz yatırımlardan, bazıları uzman ve kaynak yoksunluğundan dolayı ciddi tehlike altındalar. Europa Nostra ve Avrupa Yatırım Bankası, programın diğer ortakları ve aday gösterenler, önümüzdeki aylarda seçilen 7 alanı ziyaret edecek ve paydaşlarla görüşecek. Çeşitli disiplinlerden uzmanlardan oluşan ekipler teknik tavsiyelerde bulunacak, bu alanların kurtarılmasına destek olacak olası maddi kaynakları belirleyecek ve geniş bir desteği harekete geçirecek. Uzmanlar, seçilen alanlarda uygulanabilir eylem planlarını bu yılın sonuna kadar oluşturacaklar. 7 Tehlike Altındaki Miras listesi, Avrupa’nın ortak kültürel mirasını – Avrupa’da, ulusal, bölgesel ve yerel düzeyde- kutlamak, Avrupa yurttaşlarını kültürel mirası keşfetmeye ve bağ kurmaya teşvik etmeyi amaçlayan 2018 Avrupa Kültürel Miras Yılı içinde açıklandı. Daha önceki listeler 2013, 2014 ve 2016 yıllarında açıklanmıştı. Europa Nostra’nın başkanı Plácido Domingo, “Açıklanan yeni 7 Tehlike Altındaki Miras listesi, Avrupa’nın yok olma tehlikesi ile karşı karşıya olan eşsiz hazinelerini içermektedir. Yerel gruplar ortak mirasımızın bu önemli örneklerini korumak için derin bir adanmışlık içindeler ancak bütün Avrupa’dan daha geniş bir desteğe ihtiyaçları var. Avrupa’nın kamu ve özel sektördeki yerel, bölgesel, ulusal ve Avrupa düzeyindeki paydaşlarına, bu alanların geleceğini garanti altına almak üzere çağrı yapmak istiyorum” açıklamasını yaptı. Avrupa Yatırım Bankası Enstitüsü Dekanı Francisco de Paula Coelho, “Sürmekte olan Avrupa Kültürel Miras Yılı, 7 Tehlike Altındaki Miras listesinin dördüncüsünü açıklamak için ideal bir çerçeve sunuyor. Daha önceki yıllarda listede yer almış alanlar üzerine son zamanlarda yapılmış değerlendirmeler, seçilen alan ve anıtlarda etkileyici gelişmelerin olduğunu gösterdi ve kültürel mirasa yapılan yatırımların, başta sosyo-ekonomik düzeyde olmak üzere çok çeşitli düzeylerde yararlar sağladığını doğrulamış oldu” şeklinde konuştu. 2018 yılı için Tehlike Altındaki 7 Kültür Mirası, tarih, arkeoloji, mimarlık, koruma, proje analizi ve finans alanlarından uzmanların oluşturduğu bir heyetin belirlediği 12 alandan oluşan bir listeden Europa Nostra yönetim kurulu tarafından seçildi. Adaylık başvuruları Europa Nostra’nın Avrupa çapındaki ağının bir parçası olan sivil toplum kuruluşları veya kamu kurumları tarafından yapıldı. Tehlike Altındaki 7 Kültür Varlığı programı, Avrupa Yatırım Bankası Enstitüsü’nün kurucu ortaklığı ve Avrupa Konseyi Kalkınma Bankası’nın bağlantılı ortaklığı ile, Europa Nostra tarafından 2013 yılı Ocak ayında başlatılmıştır. Programın oluşumunda, ABD Doğal ve Kültürel Çevreyi Koruma Vakfı’nın (US National Trust for Historic Preservation) yürüttüğü bir projeden ilham alınmıştır. Tehlike Altındaki 7 Kültür Varlığı programı finansman sağlama amacını taşımamaktadır. Programın amacı faaliyete geçilmesini hızlandırmak ve örnek olmanın gücünü sergilemektir. Tehlike Altındaki 7 Kültür Varlığı programı, Europa Nostra’nın Kültürel Mirasın Ortaklaşması - Değerlerin Paylaşılması başlıklı ağ oluşturma projesinin parçası olarak Avrupa Birliği’nin Yaratıcı Avrupa (Creative Europe) programı tarafından desteklenmektedir. Büyükada Rum Yetimhanesi, Istanbul Büyükada Rum Yetimhanesi Avrupa’nın en büyük dünyanın ise ikinci en büyük ahşap yapısı olarak kabul edilmektedir. Bu etkileyici yapı Prens Adaları’nın en büyüğü olan İstanbul açıklarındaki Büyükada’da yer almaktadır. Beş kata yayılmış binada toplam 206 oda bulunmaktadır. Ahşap karkas strüktür, yapının büyük salonundaki ahşap işlemeli sütunlar ve ahşap tablalı, profilli tavan ile zenginleştirilmiştir. Yapının yakınında üç katlı ahşap bir de ilkokul binası bulunmaktadır. Yapı, İstanbul’un önemli mimarı Alexander Vallaury tarafından 1899 yılında, lüks bir otel ve kumarhane olmak üzere inşa edilmiştir. 1900’lerin başında Prens Adaları kentin kozmopolit karakterini yansıtan, İstanbul’daki değişik dini ve etnik kökenden gelen cemaatlerin tercih ettiği yazlık bir mekâna dönüşmüştür. Yetimhane o dönemi ve dönemin toplum yapısını yansıtması açısından önemlidir. 1903’te Sultan II. Abdülhamid yapının orijinal işlevine izin vermemesi üzerine, yapı önde gelen bir Yunan bankerin eşi tarafından satın alınıp yetimhane olarak kullanılması şartıyla İstanbul Rum Ortodoks Patrikhanesi’ne bağışlanmıştır. 1964’te kapanana kadar bu işlevini sürdürmüştür. O zamandan beri ihmal edilmiş olan yapı giderek yıpranmıştır ve bugün ağır hasarlı durumdadır. Mülkiyetine ve kullanım biçimine dair çözümsüzlükler, yapının bakımını ve konservasyonunu zora sokmuş, kullanılma girişimlerinin önünde engel olmuş ve yapının durumunun iyileştirilmesi yönündeki çabaları sonuçsuz bırakmıştır, ancak sonuçta mülkiyet konusunda bir anlaşmaya varılmış, dolayısıyla yapının korunması yönünde yapılacak çalışmaların önündeki engeller kalkmıştır. 1980’deki yangın ile zarar gören yapı bugün olumsuz hava şartlarına tümüyle açık durumdadır ve denize yakın oluşu durumunu daha da kötüleştirmektedir. Sonuç olarak strüktürel elemanlar ciddi derecede tehlike arz etmektedir. Çatının bazı bölümleri ve köşe dikmeleri düşmüş durumdadır ve Yetimhane bütünüyle çökme tehlikesi ile karşı karşıyadır. Güvenlik ve erişilebilirlik sorunları yapı için uygun bir yeniden kullanım işlevi bulmayı zorlaştırmaktadır. Yapıyı 2018 yılı En Tehlikede 7 Kültürel Miras programına aday gösteren Europa Nostra Türkiye / Bizim Avrupa Derneği yapının acil onarım ve bakımının yapılmasını ve bu amaçla, ilgili bütün tarafların kaynak ve çabalarının bir araya getirileceği bir kampanyanın öncelikle yürütülmesini önermektedir. Patrikhane tarafından daha önce kurulması öngörülmüş olan Çevre ve Dinlerarası Diyalog Merkezi, Yetimhane’nin ilerideki olası kullanım biçimlerinden en uygunu olarak düşünülebilir. Yapı kullanım dışı kaldığı sürece bozulma ve harabiyeti artmaktadır; bu nedenle olumsuz hava koşullarından korumak üzere acilen önlemler alınmazsa bu simgesel yapıyı tamamen kaybetmek söz konusu olacaktır. Ezginin Günlüğü'nün yeni albümü Aşk Zamanı çıktı
Netflix dizisinde ilginç diyalog: Kırıkkale dünyanın en berbat yeri
Vasıf Kortun’un yeni kitabı 20 SALT’tan e-yayın olarak çıktı
Sanat ve kent, kültür politikaları ve kurum pratikleri üzerine son 15 yıldan çok yönlü eleştiri ve söyleşi metinlerini içeren kitap PDF ve EPUB formatlarında erişime açıldı. Küratör, eğitmen ve yazar Vasıf Kortun’un SALT e-yayını olarak çıkan kitabı 20, İstanbul’da görsel sanatlar sektörünün tarihi, 1990’lardan bugüne güncel sanat, sanatçı üretimleri, kültür politikaları, kurum yapılanmaları ile İstanbul Bienali ve uluslararası sergilere katılımları inceliyor. 10 ve Ofsayt Ama Gol! e-yayınlarını içeren dizinin bu son kitabı, 2003 ile 2017 yılları arasına tarihlenen 26 yazıdan oluşuyor. İstanbul sanat ortamının Taksim-Galata hattına konuşlanması ve tarihî yarımadayla bütünleşmenin meydana getirdiği “gerdanlık modeli”ni tanımlayan Kortun, kentte endüstri yapıları ile kültür kurumlarının ilişkisini Londra ve Bilbao’dan örneklerle ayrıntılandırıyor. 1992’de 3. İstanbul Bienali’nin yöneticisi, 2005’te Charles Esche ile 9. İstanbul Bienali’nin eş küratörü olarak bienal projesinin kırılma noktalarına bakarken Türkiye’de güncel sanatın yayılmaya başladığı dönemde ABD’den Polonya’ya, Brezilya’dan Ürdün’e farklı coğrafyalardaki süreçleri yorumluyor. Can Elgiz, Can Altay, Erden Kosova, Seçil Yersel, Cevdet Erek, Hüseyin Bahri Alptekin ve Rumeysa Kiger’le kapsamlı söyleşilere Hale Tenger, Gülsün Karamustafa, Nevin Aladağ, Sibel Horada ve Banu Cennetoğlu başta olmak üzere pek çok sanatçının üretimine dair etraflı değerlendirmeler eşlik ediyor. Kitapta aynı zamanda, Bard College bünyesindeki Museum of the Center for Curatorial Studies ile Platform Garanti Güncel Sanat Merkezi, Proje4L İstanbul Güncel Sanat Müzesi ve SALT Araştırma ve Programlar’ın direktörlüğünü yapmış olan Kortun’un kurum pratiklerini tarihsel ve güncel bağlamlarda irdelediği eleştiriler yer alıyor.   İrfan Değirmenci'den distopik bir roman: Herlanda
BirGün yazarı İrfan Değirmenci yeni romanı Herlanda, İnkılâp Kitabevi’nden çıktı. Romanda distopik ülke Herlanda’nın değişmez lideri Her Şey’e karşı kadınların öncülüğünde başlayan özgürlük arayışı işleniyor.  Basın bülteninden: "Kaybolan(!) çocuklar, Herleştirme ünitelerinden geri dönemeyen muhalifler… Kara sınırları gibi duvarlarla örülmüş ülkenin sahilleri, bu sahillerin tek bağlantı noktası olan Her Şey şatolarının limanlarından yükünü alan gemiler… Gemilerde kaybolan(!) çocukların, muhaliflerin parçalanmış cesetlerinden alınan organlar, bu organ ticaretiyle ömür uzatıcı tedavisini sürdüren ülkenin lideri Her Şey. Herlenda’da şarkıların, kadınların kocalarından izin kâğıdı almadan sokağa çıkmalarının, okulların kız ve erkek okulları olarak ayrılmasının, yurtdışında eğitimin yasaklanmasının üzerinden yüz yıl geçmişti… Herlanda’da tüm mahkemeler, elçilikler kapatılmış, seçimler kaldırılmıştı. Sanatın her dalı, internet erişimi, TV yasaklanmıştı. Hiçlanda Özgür Kadınları’nın (HÖK) mücadelesi 37 yıl önce yaşanan o korkunç gecenin ardından ülkede bütün isimlerin Her’le başlamasının reddiyle ve kendilerini “Hiç” olarak ifade etmesiyle başlamıştı. “Kimsin sen?” “5 milyon 430 bin 128 Hiç” Hiçler sadece çocuklarını numaralandırmayla, isimlerini değiştirmekle kalmadılar, o korkunç geceden sonra takvimlerine varana kadar yaşam şekillerini de değiştirdiler. Hiçliği kendi istekleriyle bir kimlik olarak seçtiler ve Herlanda’ya ait ne varsa reddettiler. 185 yıllık hayatında ilk kez iktidarını kaybetme korkusu yaşıyordu Her Şey. O’na bu korkuyu yaşatansa ülkenin Hiçlerinin yeni mücadele yöntemleriydi. Yıl 2141. Flamingolar yola çıktı, duvarları aşıp geliyorlar…" ARKA KAPAK YAZISI Herlanda’da karnını herkesten iyi doyurup herkesten iyi yaşamanın tek koşulu vardır: Yaşamını Her Şey’e adayıp itaat puanını yükseltmek. Her Şey’in yüz yılı aşan süredir devam eden iktidarını sarsan tek tehlikeyse ülkenin Hiçlerinin yeni mücadele yöntemleridir. Herlanda’nın Hiçleri, tarihin akışını değiştirmekte kararlıdır. MS 2141, bardağın taştığı yıl olacaktır. İrefan Değirmenci, okurlarını distopik ülke Herlanda’nın özgürleştirdiği o yıla tanıklık etmeye çağırıyor… İngiliz dizisi 'Collateral'den: ‘Kırıkkale dünyanın en berbat yeri’
Raflar dolusu yazar
Çağatay Uslu Kütüphane yazarlık gizilgücünü ortaya çıkaran en önemli unsurlardan biridir kanımca. Kitaplarla kurulan ilişki yavaş yavaş yazı evrenine doğru bir kayış gösterir. Nitekim birçok yazar, yazarlığının kaynağı hakkındaki sorulara çocukluğunda okuduğu kitaplarla ilgili bilgiler vererek başlar cevaplamaya. Angel Esteban’ın, Yazar ve Cenneti isimli kitabına önsöz yazan Mario Vargas Llosa da kendi metinlerini oluşturma yolunu anlatırken “Çocukken, özellikle Noel zamanında Tanrı’ya mektup yazıp ondan kitap isterdim” sözleriyle okuma tutkusunun gücünü anlatıyor. Mario Vargas Llosa gibi Jorge Luis Borges de kütüphaneyi çok erken tanıyan bir yazar. Üç yaşında İngilizce okumayı söküp sekiz yaşına geldiğinde çoktan Lewis Caroll, Stevenson, Dickens, Edgar Allan Poe, Don Kişot ve Binbir Gece Masallarını zihninin labirentlerinde gezdirmeye başlamıştır. Bu labirentlerin ucunda ise ilk verimleri durur. Daha dokuz yaşında Oscar Wilde’ın Mutlu Prens’inin İspanyolca çevirisini yayımlar. Borges’in kaderi kitaplarla bir kez kesişmişti ve artık hayatının büyük bir bölümü kütüphanede geçecekti ve bir şiirinde de söylediği gibi bu onun cennet tasavvuruydu. Bu cennetin içerisinde melankoliye düşmüş hatta bu melankolinin kitabını yazarak iyileşmeye çalışmış bir yazar daha vardı. Robert Burton kendini böyle bir hastalığa sürükleyen kütüphaneden Melankolinin Anatomisi ile çıkmış bir anlamda sürüklenişini yine okuyup yazarak dindirmeye çalışmıştır. Borges Babil Kütüphanesi öyküsüne Burton’dan bir alıntı ile başlar. Burton da kitabındaki atıf sayısı ve neredeyse sonsuz sayıda varyasyona müsaade eden yirmi üç mektubuyla Borgesyen kitap metaforunu handiyse elle tutulur hale getirir. Marcelino Menendez Pelayo daha çocukken kitap, el yazması biriktirmeye başlar. Babası Pelayo’nun kitapları için bahçeye üç blok inşa eder. Pelayo öldüğünde gerisinde kırk beş bin ciltten fazla kitap bırakmış ve bunları kitapların kaderi ve bakımıyla ilgili uyarılar ve yasaklar içeren bir vasiyetname ile Santander Belediyesi’ne bırakmıştır. 1923 yılında İspanya Kralı XIII. Alfonso tarafından açılışı yapılan bir saray inşa edildi ve Pelayo’nun mirası olan kütüphane kuruldu. Burası Pelayo’nun kitapları için babasının üç blok inşa ettiği bahçedir. Juan Carlos Onetti’nin edebiyat ile ilişkisini evliliğe benzettiği Mario Vargas Llosa için kütüphaneler her şeyden önce yazı serüveninin mekânıdır. Birçok kitabını ve makalesini kütüphanelerde yazan Llosa 1955-1958 yılları arasında Lima Milli Kulübü’nde kütüphaneci olarak da çalışmıştır. Kütüphane çalışmalarında edindiği bilgileri kendi özel kütüphanelerinde de uygular Llosa. Bu kütüphanelerden biri Lima’da diğeri de Madrid’dedir. Angel Esteban’ın aktardığına göre Llosa “sürekli kitap dolu valizlerle tüm dünyada seyahat eder. Bu, onun yazıya vücut vermesinin yoludur. Bilgi ve araştırma olmadan roman olmayacaktır.” Sözgelimi Kelt Rüyası’nı yazarken Avrupa, Amerika ve Afrika’da sayısız kütüphane ve arşiv gezer. Kütüphaneler keşif mekânlarıdır. Kitapların, belgelerin içinde inşa edilmiş mikro-kozmoslar ilgilisini bu dünyadan koparacak kadar etkili olabilir. Bu kitapta bir araya gelen otuz yazar da böyle bir dünyanın içinde kendi dünyalarını yaratmışlardır. Angel Esteban’ın Yazar ve Cenneti’nde anlattığı yazarların yanında kütüphaneler de dikkat çekicidir. İspanya, Fransa, Güney Amerika kütüphanelerini Türkiye’deki kütüphaneler ile karşılaştırılınca insan imrenmeden edemiyor. Güç ile korkaklık arasındaki bağ
Bireyin sorunlarına odaklanmış, toplumsal muhalefetten uzaklaşmış, burjuva estetiğini sahiplenmiş, tüketim toplumunun ihtiyaçları ve isteklerine uygun sanattaki anlam; egemen sınıfların egemen pozisyonlarını devam ettirmelerini sağlayan mistifikasyonun meydana geldiği yerdir. Böylelikle güzellik, sanat ve saflık nosyonları devamlılık kazanır, yönetilen kitleler bir yandan reklamcılığın diğer yandan da ‘güzel’, ‘yüceltilmiş’, ‘iyi’, ‘hayranlık uyandıran’ın yaylım ateşine maruz kalarak “çatışmanın olmadığı şiddetsizlik’ durumunda tutulur. Dolayısıyla sistemi gerçek anlamda eleştiren, karşı çıkan, yalnızca ilerici/bütünlüklü bir sanatın değil, aynı biçimde belgeselin ve fotoröportajın da geliştirilmesinin önündeki engel, estetik burjuva estetiği olur. Bu tarz bir üretimi benimsemiş sanatçı ve görüntü üreticileri, egemenlerin dilini ve tekniğini kullandıkları içindir ki, sanatçıları öznel olarak ilerici gibi görünseler de üretimleri burjuva olmaya, burjuva tüketim toplumunun ihtiyaçlarını karşılamaya devam etmektedirler. Güç ile korkaklık arasında bir yerlerdedirler. Nerede durdukları, nereye baktıkları belli değildir. Başka bir açıdan bana; “nereden bakıyoruz,” sorusu, Charlie Chaplin’in göçmen filminden bir sahneyi çağrıştırıyor. Fırtınaya yakalanmış ve şiddetle sallanan bir geminin tüm yolcularının iskele-bordaya yüklenip deniz tuttuğu sahne... Herkes kusarken Chaplin, seyirciye arkası dönük şekilde, bacakları geriye tekmeler savurarak sancak-bordadan sarkmaktadır. İzleyici onu deniz tuttuğunu düşünürken Chaplin birden kendini yukarı çeker ve bastonuyla bir balık yakaladığını görürüz. Yönetmenin ustalığı; çekimin yapıldığı açı ve kamerasını konuşlandırdığı yer tercihidir, ki izleyicinin algısını da yönlendirir. İkinci sahneyi göstermeseydi, izleyici birinci durumdan başka bir şey düşünmeyecekti. Fotoğrafçılar/fotomuhabirleri ve olaylara tanıklık eden kameramanların, kendi güvenliklerini düşünerek tomaların ardında konuşlanarak görüntü üretmeleri gibi... Bir yerde nereden baktığımız nasıl baktığımızı belirliyor. Nasıl baktığımız da nereden baktığımıza bağlı. Direnişin içinden iktidar ve güç nasıl görünüyor? Bakmak şart... Ne yazık ki, neoliberallerin aydınları ve sanatçıları ve tabii ki iktidar medyasının fotomuhabirleri ve habercileri de hiç bu açıdan bakmadılar, bulundukları yerde iyi beslendiler, güvenlilerdi bir de. .. İktidarlar; kendisi için daha ileri bir demokrasiyi hayata geçirmek, geçmişi anmak/unutturmamak, onların açtığı yoldan yürümek, haklarının mücadelesini vermek, eşit ve adil bir gelecek adına ortak paydada birleşen topluluklardan korkarlar. Karşılığında başvuracağı şiddet ise otoritenin ‘gösterisi’ne dönüşür. Weil, İlyada’yı çözümlerken: “Şiddet başat olduğunda güçlü tam anlamıyla güçlü olmadığını, güçsüz tam anlamıyla güçsüz olmadığını düşünmez...” der. İktidar; elindeki toması, akrebi, gazı, mermisi, hapishaneleri, yasaları ve yasaklarıyla güçlü olduğunu düşünür, ama aynı zamanda güç için o kadar çok enstrümana sığınmasının, korkaklıkla arasında bir bağ olduğu iktidarın aklından geçmez. OHAL yasalarıyla kültür yapılarına kayyum atarken de, ülkeyi aynı zeminde seçime götürürken de, barış isteyeni içeri tıkarken de, savaş çığlıkları atanlarla ittifak kurarken de böyleydi bu. Faşizm gelirken, güç ile korkaklık arasındaki bu bağ şiddeti yükseltir, faşizm elini kolunu sallayarak tırpanıyla kol gezer, ölüm fabrikalarından faşizmin kara dumanı püskürtülür. Üstelik Nazilerden farklı olarak artık toplama kampları yaşam alanlarımızdır. Alkışlar Salon’a
Memleketimizin diğer şehirlerinde yaşayan müzik severleri kırmak istemem ama özellikle Türkiye ve memleketin canlı müzik sektörü İstanbul’da ve hatta İstanbul’un da göbeğinde atmıştır. Bazı bazı metal grupları Bursa, Eskişehir, İzmir ve Ankara’da sahne almıştır ama bu gruplar da öyle kariyerinin zirvesinde olan gruplar değildi. İstanbul’da Beyoğlu çevresinde gelişti konserler genellikle. Bir dönem Yeni Melek vardı. Testament, Greg Dulli ve Mark Lanegan’dan oluşan The Gutter Twins’i de Skid Row’un solisti Sebastian Bach’ı da The Alan Parsons Project’i orada izlemiştik. Bazı büyük konserler Maslak’ta yapılırdı. Parkorman’da az coşmadık. O zamandan bu zamana kadar kariyerinin zirvesindeyken bizim sahnelere gelen grup sayısı azdır. Hiç olmadı demiyorum ama özellikle metal gruplarının pek çoğunu kariyeri düşüşe geçtikten sonra memlekette ağırlamıştık. Mesela Aerosmith son son iyi işini Get A Grip albümüyle 1993’te başarmıştı. Sonraları iyi birkaç single yaptıysa da genelde cepten yedi. Grubun İstanbul’a getirilebildiği yılsa 2014’tü. Konserden bir gün önce Soma maden faciası yaşanmıştı ve grup İstanbul’a geldiği halde konser ulusal yas sebebiyle gerçekleştirilmemişti. Davulcuları Joey Kramer Hard Rock Cafe’de hayranlarıyla buluştu, gitarist Joe Perry boş boş dolaştı, Steven Tyler Karaköy’de baklava yedi ve bilmeden bir markanın reklam yüzü olup Türkiye’den ayrıldı. Koca bir baklavayı bütün halinde yutmaya çalışırken bunları düşünmediğine eminim. 1990’larda kariyerinin zirvesinde birkaç çok önemli isim Ahmet San sayesinde İstanbul’a geldi. Michael Jackson, Metalica ve bu çaptaki birçok isim… Dile kolay. Hakikaten daha öncesinde bırakın stadyum konserini büyük çapta konser gerçekleştirilmemiş Türkiye için çok büyük olaydı. Ahmet San anlatılanlara göre yurtdışında konser promoterlarının katıldığı fuarlara elinde nakit parayla gidip teklif edeceği konserlerin yarı parasını nakit olarak promoter önüne koyarmış. Nakti gören promoterlar da anında imzayı atarmış. Güven kredisi sağlam, stabil ülke ve şehirler için böyle uygulamalar tabii ki geçerli değil. Son yıllarda Salon İKSV, Bengi Ünsal döneminde müthiş bir konser taktiği geliştirmişti. Kariyeri büyümeye başlamış ve ismi/grubu patlatan albümünü yayınlayarak gözleri ilgi odağı olan gruplarla uğraşmıyordu çünkü konser bütçesi, Salon’un bilet kapasitesi durumu maddi açıdan gereksiz zorlayacaktı. Böyle durumlarda mekân tıklım tıklım dolsa bile konser zarar edecekti. Bunun yerine Bengi Ünsal müthiş bir müzik kaşifi ve öngörüsü yüksek bir müzik insanı olduğundan, palazlanan grupları onları yükselten albümlerini yayımlamadan önce keşfedip Salon’a getiriyordu. Uzun süre bu mekânın sıkı bir politikası olmuştu. Biz de birçok böyle grup izleyerek sonradan “E ama biz onları kaç yıl önce izledik hem de Salon’a gelmişlerdi” dedik. Salon’a gelen iyiydi ve ileride patlayacak isimlerdi. Bu hem dürüst hem de sıkı bir kulaktan kulağa yayılma yaratan politikaydı. Bengi Ünsal’ı İngiltere’ye Southbank Centre’a transfer ettikten sonra yerine Deniz Kuzuoğlu ve Egemen Eti, Salon’da yönetimi devraldı. Kuzuoğlu ve Eti’den kuşkumuz yoktu fakat neticede bir atak bekliyordu herkes. Onlar üstlerindeki baskıyı gole çevirip King Gizzard & the Lizard Wizard’ı getirerek mucize gerçekleştirdiler. Grup müzik dünyasının son birkaç yıldır en çok konuşulan olayı. Bir yılda birden fazla albüm yayımlamaları ve bu albümlerin hakikaten hepsinin gerçekten iyi olması gruba saygıyı çok hızla artırdı. Salon İKSV’nin bu grubu getirmesi, biletlerin anında tükenmesi filan gerçekten hayal gibi. Önce 14-15 Mart tarihleri (dün ve bugün) açıklandı. Biletler ses hızını geçercesine tükendi. Sonra 13 Mart Salon için yeni tarih açıklandı. Onun da biletleri tükendi ve son olarak müziksever kitleyi bu 3 gün kesmeyince yeni tarih açıklandı: 5 Ağustos, Gezgin Salon kapsamında Küçükçiftlik Park. Salon için değil memleket için hayal gibi bir durum bu. Çünkü son yıllarda sınırlarımız dışındaki müzik sektöründe kredimiz gayet kötü vaziyette. Bu konserin olması gelecek için umuttur. Deniz Kuzuoğlu ve Egemen Eti’yi zamanında tebrik etmiştik ama bir daha etmekte hiç sakınca yok. Bu arada King Gizzard & the Lizard Wizard’ı biletleri tükendiği için izleyemediyseniz üzülmeyin. Avustralyalı ekip yukarıda belirttiğim gibi Gezgin Salon kapsamında 5 Ağustos’ta Küçükçiftlik Park’ta tekrar sahne alacak. Onun da biletlerini kaçırmazsınız artık. Seray Şahiner ve Barış İnce "Günün Edebiyata Etkileri" başlıklı söyleşide bir araya geliyor
Yazar Seray Şahiner ve gazeteci-yazar Barış İnce Kadıköy'de Caddebostan Kültür Merkezi'nde (CKM) “Gündemi Yeniden Kurmak: Günün Edebiyata Etkileri” başlıklı söyleşide bir araya geliyor. 17 Mart Cumartesi günü CKM'de gerçekleşecek söyleşi 15.00'de başlayacak. Seray Şahiner 1984 yılında Bursa'da doğdu, İstanbul'da büyüdü. İlköğrenimini Oruçgazi İlköğretim Okulu'nda, liseyi Pertevniyal Anadolu Lisesi'nde okudu. 2003 yılında İstanbul Üniversitesi İletişim Fakültesi, Gazetecilik Bölümü'ne girdi. Aynı yıl giridiği Aylık Paldır Kültür Dergisi Hayvan'da üç yıl çalıştı. Aylak Öykü Dergisi'nin yayın kurulunda yer aldı. Arkadaşlarıyla birlikte, Kaygan Zemin ve Kara Kuıtu isimli fazinleri hazırladı. Marie Claire Dergisi'nde yazı işlerinde çalıştı. Televizyona dizi senaryosu yazdı. Senaryo Yazarları Derneği'nin açtığı atölyede Macit Koper ve Ümit Ünal'dan senaryo dersleri aldı. Uzun süre gitar ve resim dersi aldı, izcilik ve dağcılık yaptı. Dönemsel olarak, garsonluk, konfeksiyonda el işçiliği ve makinecilik yaptı. 2006 yılında Varlık Dergisi'nin düzenlediği Yaşar Nabi Nayır Öykü Ödülleri'nde "Gelin Başı" isimli öykü dosyası "Dikkate Değer" bulundu. Hâlâ Birgün Gazetesi'nde muhabir olarak çalışmakta ve İstanbul Üniversitesi İletişim Fakültesi Gazetecilik Bölümü dördüncü sınıfta okumaktadır. Barış İnce 1982’de İzmir’de doğdu. İlköğrenimini İzmir Mustafa Reşit Paşa İlköğretim Okulu’nda, ortaöğrenimini İzmir Karşıyaka Anadolu Lisesi’nde tamamladı. İstanbul Üniversitesi’nde İngilizce İktisat Bölümü’nden mezun oldu. Yıldız Teknik Üniversitesi’nde Siyaset Bilimi Bölümü’nde yüksek lisans yaptı. Uluslararası ekonomi dergisi BusinessWeekdergisinde muhabirliğe başladı. 2007’de BirGün gazetesinde editör olarak işe başladı. Bu gazetede haber müdürlüğü, yazıişleri müdürlüğü gibi görevlerde bulundu. 2013’te Çağdaş Gazeteciler Derneği, 2014’te ise Türkiye Gazeteciler Cemiyeti tarafından Yılın Başarılı Gazetecisi Ödülü’ne layık görüldü. Yedi Yetmiş çocuk edebiyat dergisini çıkardı.Neye Göreadlı bir tiyatro oyunu bulunmaktadır. Bavul Dergi’de öykü ve denemeleri, BirGüngazetesinde makaleleri yayımlanmaktadır. İlk romanı Çelişki, 2017 yılında Can Yayınları etiketiyle yayımlandı.  Fazıl Say'ın ilk Şarkıları ve Güz Şarkıları aynı sahnede
Dünyaca ünlü sanatçılar ve caz müziğin usta isimlerini bir araya getirecek Akra Caz Festivali, 2- 12 Mayıs'ta Antalya'da gerçekleştirilecek. Akra Hotels Antalya'nın bahçesine kurulacak açık hava sahnesinde bu yıl ilki düzenlenecek Akra Caz Festivali, modern ve klasik cazın yanı sıra caz müziği; funk, rock, latin, soul ve elektronik tarzla harmanlayan renkli bir müzikal yelpazeyle izleyici karşısına çıkmaya hazırlanıyor. Festival, dünya müziklerini muhteşem bir uyumla harmanlayarak, dinleyenlerini Sefarad müziğine kadar uzanan geniş bir coğrafyada yolculuğa çıkaran Yasmin Levy'in sahneye çıkacağı konserle başlayacak. 2 Mayıs Çarşamba akşamı saat 20.00'de Akra Hotels'de izleyenlerle buluşacak olan Yasmin Levy; sahnesinde batı müziği enstrümanlarını, doğunun ritmleriyle harmanlayarak, benzersiz ve özgün bir tarzla dinleyenlerinin karşısına çıkacak. Aynı gece ayrıca; Akra Jazz Band ile birlikte Türkiye'nin önde gelen müzisyenlerinden trompetçi İmer Demirer ve saksafoncu Serhan Erkol de sahnede olacak.'ELECTRO DELUXE' KONSERİ Funk, soul, hiphop ve elektro müziği, caz müzikle birleştiren Fransız grup Electro Deluxe de 4 Mayıs Cuma günü müziklerindeki enerjiyle dinleyenlere sıra dışı bir deneyim yaşatacak. Thomas Faure (saksafon), Gael Cadoux (piyano), Arnaud Renaville (davul), Jeremie Coke (bas), Vincent Payen (trompet), Bertrand Luzignant (trombon) ve vokalde ise James Copley'den oluşan grubun konseri saat 20.00'da başlayacak.'ÇIPLAK AYAKLI DİVA' CESARIA EVORA GECESİ 5 Mayıs Cumartesi saat 20.00'da ise 'Çıplak Ayaklı Diva' olarak hafızalarda iz bırakan Grammy ödüllü Cesaria Evora'nın anısına 'Cesaria Evora Gecesi' düzenlenecek. Yıllarca efsane isimle çalışan Lura, Teofilo Chantre, Nancy Vieira, Lucibella, Elida Almeida gibi müzisyenlere gecede, Cesaria Evora Orkestrası eşlik edecek. Gecede; Portekiz'in fadosu, Brezilya'nın sambası ve caz müzik başta olmak üzere Latin müziklerinin bir karışımı Morna'nın dünyadaki bir numaralı temsilcisi sayılan Cesaria Evora'nın şarkıları seslendirilecek.FAZIL SAY'IN İLK ŞARKILARI & GÜZ ŞARKILARI AYNI SAHNEDE Festival programı kapsamında 9 Mayıs'ta saat 20.00'da dünyaca ünlü besteci ve piyanist Fazıl Say sahneye çıkacak. İlk Şarkılar'da Fazıl Say'ın piyanodaki cesur ve özgün yorumuna, solist Serenad Bağcan'ın güçlü sesi eşlik edecek. Güz Şarkıları'nda ise yaratıcı bir yorumcu olan Ece Dağıstan piyanoya hayat verirken, Güvenç Dağüstün etkileyici sesiyle solist olarak sahnede olacak. Orkestrada ise Ediz Hafızoğlu (davul), Volkan Hürsever (kontrbas), Gürtuğ Gök (saksafon), Derya Türkan (kemençe), Hakan Güngör (kanun) gibi usta isimler yer alacak.CAZIN USTA İSİMLERİ AYNI SAHNEDE Festivalde, 11 Mayıs Cuma akşamı ise cazın Türkiye'deki usta isimleri aynı sahnede buluşacak. Türkiye'nin en iyi caz vokallerinden Elif Çağlar, quartetiyle sahne alırken; aynı gecede yerli müzik sahnesinin en başarılı davulcuları arasında sayılan Ediz Hafızoğlu, 'Nazdrave & Friends' adını verdiği projesinde, Türkiye'nin en iyi caz vokallerinden Jülide Özçelik ve Ülkü Aybala Sunat ile birlikte dinleyenlerin karşısında olacak.FİNALDE DANY BRİLLANT SAHNEDE OLACAK Festivalin final günü 12 Mayıs Cumartesi saat 20.00'da ise Küba, Porto Rico, Akdeniz ve Fransız ritmlerini cazla harmanlayarak hayat veren Fransız şarkıcı Dany Brillant sahnede olacak. Brillant; nostaljik şarkıların yanı sıra, Latin, salsa, swing ve caz melodilerinin hakim olduğu Fransızca şarkılarla dinleyenlere harika bir konser deneyimi yaşatacak. Aynı gece Türkiye'nin duayen gitaristlerinden Neşet Ruacan da konser verecek.BİLETLER, BİLETİX'TE SATIŞTA 2- 12 Mayıs 2018 tarihleri arasında Akra Hotels Antalya'da gerçekleşecek Antalya Akra Caz Festivali'nin biletleri yurt içinde ve yurt dışında Biletix'te satışa sunuldu. Antalya Akra Caz Festivali'nin tek konser biletleri 100 TL'den, tüm konserleri kapsayan kombine biletleri ise 450 TL'den Biletix gişelerinden ya da www.biletix.com adresinden alınabilir. Cameron Diaz, sinemayı bıraktı
Hezarfen Ensemble, 15 Mart'ta Borusan Müzik Evi’nde
50'nci SİYAD Ödülleri sahiplerini buldu!
Sinema Yazarları Derneği (SİYAD) Ödülleri sahiplerini buldu. 2017 yılında vizyona giren tüm yerli filmleri değerlendiren SİYAD üyeleri arasında yapılan oylama sonucunda Reha Erdem’in yazıp-yönettiği 'Koca Dünya' en iyi film seçildi. 50. SİYAD Ödülleri’nde En İyi Film başta olmak üzere dört dalda ödül kazanan “Koca Dünya”yı üç ödülle Pelin Esmer’in yönettiği “İşe Yarar Bir Şey” ve iki ödülle Ceylan Özgün Özçelik’in ilk uzun metraj çalışması “Kaygı” izledi. Senarist-yönetmen Duygu Sağıroğlu ve oyuncu-şarkıcı Deniz Türkali’ye Onur Ödülü, film afişi ressamı İbrahim Enez’e Emek Ödülü’nün takdim edildiği törende ayrıca, Türkiye’de geçen yıl vizyona giren yabancı filmler arasından SİYAD üyelerinin oylarıyla En İyi Yabancı Film seçilen “Yaşamın Kıyısında” (Manchester by the Sea) filminin ithalatçısı Fabula Films’e de ödülü verildi. Deniz Türkali ödülünü, kadınlara adadı 50. SİYAD Ödül Töreninde yapılan konuşmalarda Türkiye’nin karanlık bir dönemden geçtiği vurgulandı, kadın cinayetlerine, taciz ve tecavüz olaylarına dikkat çekildi. Törende konuşan SİYAD Başkanı Prof. Dr. Zeynep Tül Akbal Süalp, kadın cinayetlerinde ve çocuklara cinsel istismar vakalarında Türkiye’nin dünyada üçüncü sırada olduğunu dikkat çekerek “Umarız güneşli sabahlara ulaşacağımız en karanlık noktadayızdır. Umarım aydınlığa ulaşır ve sözümüzü sinemaya bırakırız” dedi. Törende Onur Ödülünü sunulan Deniz Türkali ise, ödülünü kadınlara adadı. Türkali, “Bu ödülü tacize, tecavüze uğramış, öldürülmüş tüm kadınlar için alıyorum.” şeklinde konuştu. İşte, 50. SİYAD Ödülleri'ni kazananlar: Şebnem Dönmez, yıllar sonra hangi diziyle ekranlara dönüyor?
İstanbul Film Festivali, 37. kez sinemaseverlerle buluşacak
İstanbul Kültür Sanat Vakfı (İKSV) tarafından düzenlenen İstanbul Film Festivali, bu yıl 37. kez sinemaseverlerle buluşacak. 6-17 Nisan tarihleri arasında gerçekleştirilecek festivalde, Türkiye ve dünya sinemasının en nitelikli ve başarılı örneklerinin yanı sıra usta sinemacılarla söyleşiler yer alacak. 37. İstanbul Film Festivali dünya sinemasının en yeni örnekleri, kült yapıtlar, usta yönetmenlerin son filmleri, yeni keşifler ve gizli hazinelerin aralarında olduğu 198 uzun metrajlı ve 12 kısa filminden oluşan zengin programıyla festival takipçileriyle buluşacak. Festival kapsamında 12 günde, 18 bölümde 43 ülkeden 218 yönetmenin toplam 210 filmi gösterilecek. Festivalde gösterimlerin yanı sıra konuk yönetmen ve oyuncuların katılımıyla gerçekleştirilecek sohbetler, konserler ve özel etkinlikler de yer alacak. “SEYİRCİSİYLE VE KENTLE BÜTÜNLEŞMİŞ BİR FESTİVAL” 37. İstanbul Film Festivali’nin programı, bugün Taksim’de bir otelde düzenlenen basın toplantısıyla açıklandı. Toplantının açılış konuşmasını yapan İKSV Genel Müdürü Görgün Taner, “İstanbul Film Festivali, seyircisiyle ve kentle bütünleşmiş, bir kuşak sinemacının ve izleyicinin yetişmesine önemli katkılarda bulunmuş bir etkinlik. Özenle hazırlanan bölümleri ve nitelikli seçkisiyle festivalimizin daha nice sinemacı ve film izleyicisinin düşünce dünyasını zenginleştireceğine inanıyoruz. 37. İstanbul Film Festivali’nin düzenlenmesindeki katkıları için başta Türkiye Cumhuriyeti Kültür ve Turizm Bakanlığı ile bu yıl festival sponsorluğunu üstlenen Vodafone Red olmak üzere tüm destekçilerimize içten teşekkürlerimizi sunuyoruz. Siz değerli basın mensuplarına da festivalimizin duyurulması konusundaki destekleriniz için teşekkür ediyoruz” dedi. Festival programı ve etkinlikleriyle ilgili ayrıntılı bilgileri aktaran İstanbul Film Festivali Direktörü Kerem Ayan da, Uluslararası Yarışma, Sinemada İnsan Hakları Yarışması, Ulusal Yarışma, Ulusal Belgesel ve Ulusal Kısa Film Yarışması’nda yer alan filmleri açıkladı. Köprüde Buluşmalar Yöneticisi Gülin Üstün ise festival kapsamında bu yıl 13. kez Türkiye’den ve komşu ülkelerden yapımcı, yönetmen ve senaristlerle, uluslararası sinema profesyonellerini bir araya getirecek “Köprüde Buluşmalar” ortak yapım platformu hakkında bilgiler aktardı.  FESTİVALDE TEKNOLOJİK YENİLİKLER 37. İstanbul Film Festivali’nin açılış töreni, kırmızı halı ve ödül töreni gibi birçok etkinlik dijital ortamdan canlı izlenebilecek. Ayrıca bu yıl Yapı Kredi Kültür Sanat’ta yer alacak Festival Merkezi’nde gerçekleştirilecek söyleşiler ve festivalin ulusal ve uluslararası konuklarıyla yapılacak seçili röportajlar da dijital ortamda takip edilebilecek. Ayrıca bu yıl festivalde ilk kez Sanal Gerçeklik (Virtual Reality - VR) deneyimleri yer alacak. Yurt dışındaki önemli festival programlarında yer bulan VR içerikler, özel sanal gözlükler aracılığıyla İstanbul Film Festivali takipçilerine interaktif deneyimler yaşatacak. FESTİVAL FİLMLERİ, 9 SALONDA SİNEMASEVERLERLE BULUŞACAK İstanbul Film Festivali’nin bu yılki gösterimleri Beyoğlu’nda Atlas Sineması (iki salon), Beyoğlu Sineması, Pera Müzesi, Nişantaşı’nda Cinemaximum City’s (iki salon), Gayrettepe’de Cinemaximum Zorlu ve Kadıköy’de Rexx Sineması ve Kadıköy Sineması olmak üzere 9 salonda yapılacak. Festival gösterimleri saat 11.00, 13.30, 16.00, 19.00 ve 21.30’da yapılacak. Festivalde bu yıl da hafta içi 11.00, 13.30 ve 16.00 seanslarının öğrenci biletleri 1 lira üzerinden satışa sunulacak. ONUR ÖDÜLLERİ VE SİNEMA EMEK ÖDÜLÜ SAHİPLERİ BELLİ OLDU İstanbul Film Festivali tarafından sinemaya gönül ve emek veren isimlere takdim edilen Sinema Onur Ödülleri bu yıl oyuncu Perihan Savaş, yazar ve senarist Osman Şahin, yönetmen Aram Gülyüz ve yapımcı Arif Keskiner’e verilecek. Festivalin en eski sinemalarından Atlas Sineması’nın 22 yıldır müdürlüğünü sürdüren Cevdet Pişkin’e ise Sinema Emek Ödülü verilecek. Ödüller, 6 Nisan Cuma gecesi yapılacak 37. İstanbul Film Festivali Açılış Töreni’nde takdim edilecek. KÖPRÜDE BULUŞMALAR 6-13 NİSAN TARİHLERİNDE Türkiye'den sinemacıları uluslararası sektör profesyonelleri ile buluşturan ilk etkinlik olan ve bu yıl 13’üncüsü düzenlenen “Köprüde Buluşmalar” ortak yapım platformu İstanbul Film Festivali kapsamında, 6-13 Nisan tarihlerinde düzenlenecek. “Köprüde Buluşmalar Film Geliştirme Atölyesi”, “Work in Progress” ve “Komşular” atölyelerinde Türkiye’den ve komşu ülkelerden uzun metraj kurmaca ve belgesel projeleri ile post-prodüksiyon aşamasındaki filmlerin uluslararası film sektörüne ilk sunumları 12 ve 13 Nisan tarihlerinde yapılacak. Köprüde Buluşmalar kapsamında uzmanların katılımıyla düzenlenen ve görsel-işitsel sektörün yeniliklerinin ve film yapımına dair konuların irdelendiği “Sinema Konuşmaları”nın yanı sıra uluslararası market ve fon temsilcileri ile tanışma programları da yer alacak. “Köprüde Buluşmalar Atölye Ödülleri”nin sahipleri 13 Nisan akşamı yapılacak kapanış resepsiyonunda duyurulacak. FESTİVALDE YARIŞMA HEYECANI  37. İstanbul Film Festivali’nde yarışma heyecanı 8 Nisan’da başlayacak. Uluslararası Yarışma, Sinemada İnsan Hakları Yarışması, Ulusal Yarışma, Ulusal Belgesel ve Ulusal Kısa Film yarışmalarında ödül kazanan filmler, 17 Nisan Salı akşamı düzenlenecek İstanbul Film Festivali Ödül Töreni’nde açıklanacak. 37. İstanbul Film Festivali’nin bu yılki yeni bölümlerinden biri de Çiçek İstemez oldu. Kahramanı güçlü kadınlar olan filmlerin bir araya geldiği bölüm kapsamında gerçek hayatta da sinemada da baskılara boyun eğmeyen, kendi yolunu çizen, kendi ayakları üzerinde duran kadınların hikâyelerini anlatan filmler yer alacak. Çiçek İstemez bölümünde İran’dan Belçika’ya Arjantin’den Gürcistan’a 10 film bulunuyor. BERGMAN ANILACAK 37. İstanbul Film Festivali, dünya sinemasının en saygın yönetmenlerinden Ingmar Bergman’ı, doğumunun 100. yılında özel bir bölümle anacak. Bu yılın özel bölümlerinden biri olan “Bergman 100 Yaşında” için Türkiye’den 10 yönetmen, çağdaş sinema sanatının en etkileyici filmlerine imza atan Ingmar Bergman’ın kendilerini en çok etkileyen filmlerini seçti. Kazım Öz, Emin Alper, Semih Kaplanoğlu, Reha Erdem, Can Evrenol, Ümit Ünal, Aslı Özge, Melik Saraçoğlu & Hakkı Kurtuluş ve Yeşim Ustaoğlu seçtikleri filmlerin gösterimlerini bizzat kendileri sunacak. DÜNDEN BUGÜNE TÜRK KLASİKLERİ’NDE İPEKÇE İstanbul Film Festivali, ilk kez Türk sinemasının en önemli yapıtlarını yeniden sinemaya kazandıracak. Bu yıl, öncü yönetmenlerden Bilge Olgaç’ın 1987 yapımı başyapıtı İpekçe’nin restore edilmiş kopyasının gala gösterimi 10 Nisan Salı akşamı Nişantaşı City’s’de gerçekleştirilecek. (DHA) Erdal Güney ve Forantası 16 Mart'ta Kadıköy Sahne'de
Fransız pop-soul divası Imany, İzmirli sevenleriyle buluşuyor
‘Patates’ komedisi
Rap artık her yerde
BURAK ABATAY ​@abatayburak Hep Anı Sorular ve Tuzak gibi teklilerle dikkatleri üzerine çeken rap sanatçısı Kezzo, Karanlık ismini verdiği yeni albümünü Basemode Records & Sony Music etiketiyle yayımladı. Patron, Allame, Şanışer ve 9 Canlı düetlerinin yer aldığı Karanlık albümü üzerine Kezzo ile konuştuk. »Rap müzik üretim bolluğu yaşıyor resmen. Nasıl bir zaman dilimi ki bu, bir sürü yeni isim ve albüm duyuyoruz? Rap müzik Türkiye’de bin bir türlü imkânsızlığın içinde her zaman üreticiydi. İnsanlar bunun farkında değildi yalnızca. Çünkü sesimizi duyurabileceğimiz mecraların kapıları bizlere her zaman kapalıydı. Sosyal medya insanlara ulaşabileceğimiz tek yerdi ve biz de bunu çok iyi kullandık. Gün gelip sosyal medya gelirleri ortaya çıkınca ister istemez şirketler bizlerin farkına vardı ve artık bizlerle çalışmaya başladılar. Diyeceğim o ki rap müzik 2010’da da güzel işler çıkardı, 2005’te de... Sadece sosyal medya bu kadar etkin değildi. »Siz bu pastanın içinde kendinizi nasıl görüyorsunuz? Bu makinenin gerekli bir dişlisi olduğumu düşünüyorum. Gerek mutfağında gerek sokağında gerek sahnesinde, her yerinde. »Rap müzik alt kültürün ne kadarını doldurabiliyor? Bence sadece alt kültür değil. Artık üst kültürü de doldurabiliyor. Baksanıza dizilere, ünlü sanatçıların düet listelerine. Çoğunda rap var artık. »‘Kezzo’ nedir? Hiçbir özel anlamı yok. Üniversitede arkadaşlarımın taktığı bir lakap; aslı ‘kezzap’tı. Rap müzik takipçileri bilir ki eskiden çok asi, keskin köşeli, sert rapçi isimleri vardı (MC Çene, Karakefen, Susturucu vs). Ben de çocuk yaşta mikrofon başına geçtiğim için sahne adı olarak çok tehlikeli bir kimyasal olan ‘kezzap’ı seçmiştim kendime. Ve üniversiteye gittiğimde Bulgar arkadaşlarımın ve yabancı arkadaşların dili dönmediği için bir kısaltma yaptılar: Kezzo. Bence ismin önemi yok bu bir kapak, kapağı açtığınızda kutudan ne çıkıyor ona bakmak gerek. Çok şaşalı isimler de var fakat gerçek rap yok içinde takılmayalım isme cisme. »Kötü bir sahne adı olabileceğini düşündünüz mü? Hayır düşünmedim.»Nasıl başladı müzik kariyeriniz? Ufak tefek denemelerle başladı. 14-15 yaşlarındaydım. Çok sevdiğim bir arkadaşımın evinde 5 liralık dinamik mikrofonla şarkı kaydettik. Kulaklığımız yoktu. Hoparlörlerden gelen sesi de kaydediyorduk doğal olarak ve o zaman kullandığımız programda kaydı durduramıyorduk. Mesela ilk ben söylüyordum hemen mikrofonu arkadaşıma veriyordum ve o devam ediyordu. Komik ve zordu. Daha sonra çeşitli yazılımları kullanarak altyapılar yapmaya başladık. Sonra bir baktım 20’li yaşlardayım ve işi gücü bırakıp müzisyen olmuşum.  »Sesinizi ve tarzınızı Eypio ile Sagopa Kajmer’e benzetmek mümkün mü? Sesimin benzediğini düşünmüyorum ancak tarz olarak anlattığımız şeyler benziyor olabilir. Çok fazla dinledim ikisini de. İkisi de sevdiğim sanatçılardır. Eypio ile çok fazla projede beraber çalışma fırsatı buldum, esinlenmiş de olabilirim ama özellikle yaptığım “buna benzesin” diye uğraştığım söylenemez. Bahsettiğiniz şey melodik okumalar ise hiç alakamız yok. Üçümüzün de nakaratlarının ayrı bir havası var. O Eypio, öteki Sagopa Kajmer, ben de Kezzo’yum. »Arabesk rap, rap için bir tehlike mi? Hayır bence tehlike değil, bir şeyi gerçekten merak eden hakkında bir şeyler bilmek isteyen birisi bu kültürü de öğrenmek istiyorsa hangisinin gerçek olup olmadığını ayırt edebilir. Google’a sorarak bile… Arabesk rapin hitap ettiği kesim belli lakin benim o kesime söyleyecek, anlatacak bir şeyim zaten yok. Beni de, asıl gerçek rapi de bilmelerine gerek yok. Ha gel gelelim arabesk sample ile yapılan altyapıların üzerine. Çok güzel rap yapan sanatçılarımız da yok değil onları da başarılı buluyorum. »‘Karanlık’ albümü geldi. Neler bekleyecek bizi albümde? Üzerinde 1.5 yıldır çalıştığımız bir albüm oldu. Çok sıkı sanatçıların, enstrumanistlerin yer aldığı insanların 3-5 yıl dinleyebilecekleri bir albüm olduğunu düşünüyoruz. Gerek klasik 90 bpm dediğimiz eski kafa beatler, gerekse yeni double time 130-140 bpm trap altyapıların olduğu; bol bol canlı enstruman kullandığımız ve gerçeklerden söz ederek nakaratlarda insanları ayrı melodilere boğduğumuz bir rap müzik albümü oldu. Hedefim her zaman sadece ritmin üzerine bir şey söylemek değil; belki birkaç kişiye bir şeyleri düşündürtmek oldu. Belki de dünyada yanlış giden bir şeylerin düzelmesine vesile olmak. Umarım bu hedefe bu albümle biraz daha yaklaşırız. Sanatın çılgınlığı
Hayatta küçük, önemsiz gibi görünen tercihlerin orantısız ağır sonuçlarını, herhalde en iyi anlatan Philip Roth olmuştur. Roman karakterleri sürekli bir hastalıktan muzdariptir, intihar ve ölüm her zaman yanı başlarındadır, ama çoğu zaman bütün olup biten olumsuzlukların içinde gülümsetecek bir şeyler bulup çıkarmayı da ihmal etmez hiç Roth. “Hayalet Yazar” kitabında vardı, yazar “büyük insani anlaşmazlıklar”a odaklanan kişiydi, tıpkı Dickens ya da Dostoyevski gibi iptilalar, baştan çıkarılmalar, tutkular, hayallerle tutuşan insanlarla dolup taşardı yazar. Şimdi tutkusuz bir çağda, nasıl biriydi yazar; “küçük insani anlaşmazlıklar”a mı yoğunlaşmıştı? “Müzakereler” kitabında Deleuze, Foucault’nun iktidar ve güç tespitlerini anlatıyordu. Foucault, özne sözcüğünü, kişi ya da kimlik anlamında kullanmıyordu, bir süreçti özneleşme. “Kendilik” gücün kendisiyle ilişkisiyken, “iktidar” gücün başka güçlerle ilişkisiydi. Güçler çizgisinin kendilik ve iktidara göre oluşan kıvrımları, yani nasıl kıvrıldığı, insanın varoluş tarzını belirliyordu, yani sizin kendinizle ve diğer güçlerle ilişkinizdi önemli olan. Bu yüzden, özne olarak değil, sanat yapıtı olarak varoluşu savunuyordu Deleuze ve Foucault gibi düşünürler.  Philip Roth’un içinde büyüdüğü toplumla, ABD’deki yaşam kültürüyle alıp veremediği meselenin de özüydü bu. Yahudi değil de Arap olsaydı, Araplarla anlaşmazlığı olurdu. Kafka gibi o da babasıyla hesaplaşıp durmuştu romanlarında, çünkü baba sadece bir birey değildi, simgeydi. Büyük ya da küçük insani anlaşmazlıkların bir haritasını çıkarıp çıkış yolları aramıştı kendisine. Bu çağın bireysel mutluluk, kişisel özgürlük, özgüven gibi mitleriyle alay eden eserler yazmıştı. Sanat yapıtı olarak varoluşunu gerçekleştirmekti derdi. Ama bir sorun vardı, insan inanılmaz derecede kırılgan bir varlıktı, yaşamı sadece kendisinin ellerinde değildi, en ufak yapacağı bir hata, önemsiz görünen bir tercih, bir an öfkesini kontrol edememe ya da ağzından kaçan bir söz, hayatını darmadağın edebilirdi. Daha kötüsü, kendiliği (kendisiyle ilişkisi) kuşatma altındaydı, bu durum insanı daha da kırılganlaştırıyordu. Tercih olarak gördüğü şeylerin ne kadarı kendi tercihiydi? Bireysel özgürlük, özgüven gibi yaratılmış mitler, sadece derin bir yanılsamaydı, iktidarın insanı oyalamasına yarayan. Philip Roth, kendi kırılganlığıyla baş etmek için ironiyi kullanır romanlarında, gücün kendisiyle ilişkisi en iyi bu sayede açığa çıkar, yeni yaşam olanaklarının belirmesi için. Günlerdir balıkçı kulübesine kapanmış, okuyup yazıyorum. Edebiyat, kendi kırılgan varlığımı koruyor mu, yoksa daha da hassas mı yapıyor? Belki, her ikisi de… Ama sanat yapıtı olarak varoluş için esin verdiği kesin. Sabahları, içeri dolan bahar güneşinin ve rüzgârının verdiği o iyimserlik, yaşanan savaş ve akıldışı olaylarla dolu gündemin ağırlığını bir parça olsun üzerimden alıyor. İnsanın kırılganlığını aşacak en önemli şey, tutkuları oldu her zaman. Deleuze, “Söz konusu olan kişiler ya da kimlikler değil, daha çok bir elektrik alanı ya da manyetik alan, (yüksek olduğu kadar düşük) yeğinliklerle iş gören bir bireyleşme, bireyleştirilmiş alanlardır. Foucault’nun başka vesilerle ‘tutku’ adını verdiği şey budur” diye yazmıştı. Philip Roth’un “Hayalet Yazar” romanında, Henry James’in karakterlerinden Dencombe de vardır, ünlü bir yazar olarak hayranı olan okuru Doktor Hugh’ya şöyle söyler: “İkinci bir şans, yanılgı olan bu. Bir kereden başka olmamıştır hiç. Bizler karanlıkta çalışırız -elimizden geleni yaparız-, neyimiz var neyimiz yok veririz. Kuşkumuz tutkumuz, tutkumuz da görevimizdir. Gerisi sanatın çılgınlığıdır.” Tiyatro oyuncusu evinde ölü bulundu
Gerçek Kesit: Manyak'tan ilk fragman geldi
Nazan Öncel'den yeni albüm: "Durum Şarkıları"
Rihanna, klip yıldızını Instagram'da buldu
Costica Bradatan 15 Mart'ta İstanbul Üniversitesi’nde
Kelebekler'in fragmanı yayınlandı
Cem Akaş’tan yapayalnız kalmak üzerine bir mücadele romanı: Y
Tekil ile genel: Analitik düşünmek
Hayatımda en zorlandığım şey ile yaşamak durumundayım: Kendimi insanlara tercüme etmek. İnsanlar okuduklarını anlamıyorlar ise ne yapmak gerekir? Kendinizi anlatmaya mı çalışırsınız? Ama çoğunlukla nafile bir çabadır bu, çünkü insanlar sizin dediklerinizden anladıklarını sizin söyleminizin hakikatine yeğlerler. Hayatım boyunca karşıma çıkan insanı sinirlendiren şeylerden birisi netti, bazı insanlara doğruyu anlatıyorsunuz, hatta o sezgisel olarak dediklerinizin hakikate dair olduğunu anlıyor ama dediklerinizi kendi kötü niyeti ya da aptallığı ile bir başka şeye yorarak çarpıtıyor. Bu tür bir çarpıtmanın hazzının kaynağı nettir: Kişi kendi çıkarı için gerçekliği yıkmak isteyecektir, yalan onun yalnızca savunma mekanizması değil, çıkarını korumak için aynı zamanda en güçlü kalkanıdır. “Ahlak değerlerinin öznelliğine ilişkin savlar nasıl çürütülebilir bilmiyorum ama keyfi bir zalimliğin yanlış olmasının tek nedeninin bundan hoşlanmayışım olduğuna da kendimi inandıramıyorum.” (Russell) Bir laftan anlamaza çok akıllı şeyler söyleseniz bile, o kişi akıllı insanı anlamak ya da kavramak yerine, yine kendi bildiğine tercüme edecektir, kısaca o kişi sizi anlayabilecek olsaydı, zaten kavrardı. Ne derseniz deyin, karşınızdaki sizin bilgeliğinize inanmak yerine yine kendi bildiği gibi yorumlayacaktır. Bu aptala yatmak değildir, tam tersine kavrayışın kudretsizliği ve çıkarın cazibesidir. 1960-80 arasında diyalektik ülkenin en temel sözlerinden birisiydi, kimlerin ne kadar anladığını bilmiyorum ama şunu söyleyeyim, sağcıların diyalektik yoktur demeleri ve onu inkâr etmeleri aptallığın boyutları kadar aptallığın koruyucu kalkan olmasından da kaynaklanır. Bu o kadar ileri boyutlara varmıştır ki bildiğiniz Soğuk Savaş filozofcuğu Popper bile diyalektiğin olmadığını ispatlamaya çalışmıştı, oysaki diyalektik düşünce binlerce yıldır topraktan türetilmiş bir derstir. Hiç okul yüzü görmemiş bir Anadolu bilgesinin sözlerini inceleyin, onun deyişlerinde bile diyalektiği görürsünüz. Parça bütün, tekil ile genel ilişkisi de budur. İnsanlar beni arayıp soruyorlar, bu haftaki yazında kastettiğin kim diye, kimi şu yönetmene kimi şu yazara yoruyor. Onlara yazının kişisel bazda bir kast içermediğini söylüyorum ama inanmıyorlar! Somut olarak yazılarımda nadiren tekil bir ismi hedef alıyorum, çünkü benim amacım sistemi anlamak ve sistemi deşifre etmek, ben tekil bir polemik havasında değilim, bunlar benim işim değil. Ben sistemin mantığını ve sistemin insanları nasıl yıktığını kavramaya çabalayan toplumculardanım. Ama eğer kimi çıkarını bilen sinemacılara sorarsanız, onlar “Kim inanır buna, Zahit Atam tam bir polemikçidir” diyecekler. Ne derseniz inanmazlar, bu da onların bildiğiniz anlamda en basit ve yalın savunma mekanizması. Herkes kendi zavallılığını örtmek için çırpınıyor sonuçta. Türkiye’de sistemi anlatıp, Yılmaz Güney’in ardından o şekilde dirençli ve bildiği doğruların ve davasının ardından sinemacıların gitmediklerini söylediğinizde, onlar düşünüyorlar ve doğru diyorlar, sonra da basit ve insanı sinir eden tuhaf şu soruyu soruyorlar: Böyle olamaz, bu sektörde tek bir önemli yönetmenin bile olmaması imkansız! Öyleyse, sence kim? Gel de anlat bu insanlara, Ey yiğitler, Yılmaz Güney belirli bir kuşağın üyesidir, bugün en ünlü sanatçıların bile açıkça işledikleri suçları, onun kuşağındaki en zavallılar bile işlemeye utanırdı. Açık açık insan satmak bugünkü sektörün olağan bir kuralı haline gelmiştir. Karşılıksız meta üretmeye koşullanmış bir sektördeyiz. Geçmişin sağcısının topluma dair görüşleri, bugünün solcularından daha toplumcu, bugünün liberalleri geçmişte karşılığı olmayan şeyler: İşte bu nasıl oldu? 1980 darbesi oldu, toplum tümden sağa çekti, milletin işi gücü “gemisini kurtaran kaptan” yarışında öne çıkmak. Geçmişte hepimiz aynı gemideyiz, bu milleti kalkındıracağız diyorduk, şimdikiler altına yat istiyor, milleti bütün, gemiyi de milletin teknesi olarak görmüyor. Sinema sektöründeki insanların çoğu da açık bir Faust’tur, yani ne demek Faust olmak? Faust, Mephistofeles ile müzakeresinde ne yapar? Sanatın manevi değerlerinden uzaklaşarak, halkı küçük görerek ün para ve haz uğruna, kısaca başarı uğruna, tam bir ‘Bir Amerikan Trajedisi’ romanında olduğu gibi, belirli maddi arzuları tatmin etmek için kendi sevdiği ve inandığı değerleri şeytana satar. Onun ardından ise başarının hazzını ve keyfini sürmeye çabalar. Faust’un en büyük korkusu nedir? Faust yaptığı kirli anlaşmanın ve kendi başarısının sırlarının açığa çıkmasından korkar. Peki, Faust niye şeytanla işbirliği yapar? Nedeni çok basittir, kendi yeteneği ve emeği ona şeytanın verdiği başarıyı getirmez çünkü! Buradaki paradokstan çıkan sonuç nettir: Faust Şeytana borçludur ve mahkûmdur. Bugünkü sistemde başarılı olmak isteyenler, başarı için Mephistofeles ile anlaşma yaparak işe başlıyorlar. Geriye de yıkıntı kalıyor. Niye? Çünkü manevi değerleri baştan satıyorlar ve bu insanların en büyük korkusu da kendi en yakınları! Niye mi, çünkü onlar bu insanların ‘iç dünyasını’ biliyor, çünkü en büyük korkuları da ‘deşifre olmak!’ Geriye ne kalıyor, bu millet sanattan ne anlar! Tam bir hipokrisi denklemi: Çözen beri gelsin. İşlerin yalan ve gizlilik ile yürümesinin nedeni budur. Bu sistem devam ettiğinde, zaten başarı için insanlar kendi ilkelerini baştan çiğnedikleri için, kervanı yolda düzmek yerine, kervandakilere saldırmak zorunda kalıyorlar! Bugünkü sanatçıların büyük bölümü ilkeleri kendileri için yük olarak görüyorlar. Sistemin kuruluşu sanatsal ilkeleri çiğnemek üzerine kurulu, bu sistemde insanlar kendi bireysel başarılarını kolektif değerleri çiğneyerek elde ettiği için, günümüzde Yılmaz Güney’in ardılı olan bir yönetmen bulamıyoruz. Bu kadar kolay ego şişiren bir yöntem, sistemin içinde ilkeli estetik ve hümanist bir yönetmen üretmez! Kısaca bünye hasta, dışarıdan meditasyon yaparak bu kişiyi ya da yönetmenleri tedavi edemezsiniz. Diyorum ki anlattığım en tekil olgular, belirli kişileri hedefe koymak yerine, sistemi içerinden deşifre etmek için numunelerdir, ben tekil tekil kişilerle polemik yapmak için yazmıyorum, hasta olan bünyenin bilimsel tahlilini yapıyorum. Bu kadar kifayetsiz muhterisin sektörü forse ettiği yerde, Yılmaz Güney’in ardılı olan çıkmaz, çünkü onun kuşağı ve davası kolektif olarak kuruldu, kolektif olarak savunuldu ve en keskin ilkelerle sınandı. Bu durum tekil değil kolektif idi, o kendi kuşağının ilkelerini ve mücadelesini kanı pahasına ciddiye alan bir yiğitti. O sadece yiğit ve mücadeleci bir kuşağın yiğit bir üyesiydi. Festivale tüm kadınlar davetli!
Oscar’ı ve benzerlerini geride bıraktık ama film festivali esintilerinin yüzümüze vurduğu bir haftadayız. 23. Türkiye Almanya Film Festivali Nürnberg’de başladı, 18 Mart’a kadar devam edecek. İstanbul Film Festivali’nin de eli kulağında. Bazı bölümleri duyurdular, yarın da bir basın toplantısıyla festival programının tümünü ilan edecekler. Ankara’da ise, 29. Ankara Uluslararası Film Festivali’nin Ulusal Uzun Yarışma filmleri belli oldu. 16. Uluslararası Gezici Filmmor Kadın Filmleri Festivali ise İstanbul günleri ile merhaba diyor. Gerçi festival başladı, 9 Mart’ta festival yürüyüşlerini yaptılar bile. Yürüyüş, Fransız Kültür Merkezi’nde sona erdi, çünkü burası 16. Filmmor Kadın Filmleri Festivali’nin şehrimizdeki evsahibi. İstanbul’daki tüm gösterimler ile etkinlikler burada gerçekleştirilecek. Bunları ücretsiz olarak izlemek için de Fransız Kültür Merkezi’ne kayıt yaptırmak yeterli. Çoktan başladılar demiştik. Evet, ilk hafta sonunu kaçırdık. Ama Filmmor’un İstanbul haftası 17 Mart’a kadar devam ediyor. Sonra da sırada 3’er günlük programlarıyla Antalya, İzmir, Trabzon, Bodrum, Mersin, Adana ve Diyarbakır var. Toplam 48 filmle, atölyeler paneller, forumlar ve söyleşilerle; Uçan Süpürge ile Filmmor dayanışmasının Festival Baharı başlıyor! Filmmor ile başlayacak, Uçan Süpürge ile sonlanacak. Ortak filmlerin de olduğu bu dayanışma çok umut verici. Umarız, devam eder. Bu arada, Festival’e tüm kadınların davetli olduğunu duyurmayı da ihmal etmeyelim. Programda Kadınların Sineması, Komşu Komşunun Filmine Muhtaç, Kadınlar Vardır, Bedenimiz Bizimdir Cinsel Taciz ve Cins-iyet-ler bölümleri var. Filmlerin kalitesine Program Koordinatörü Alin Taşçıyan’dan garantimiz var. Taşçıyan, Fiona Tan filmlerine de dikkati çekiyor. Endonezyalı sinemacı, ‘görüntü üreticisi’ Tan’ın Festival’de, dört filmlik Toplu Gösterimi yer alıyor: Gölgelerin Hükümranlığı, İlginç Zamanlar Göresin, Tarihin Geleceği ve Yükseliş. Fiora Tan ile Master Class da, bugün 17.00’de Fransız Kültür Merkezi’nde. Sanatçı, 1966’da Endonezya, Pekanbaru’da doğdu. Daha çok fotoğrafları, film ve video enstalasyonları ile bilinen bir görsel yaratıcı. Bu çok etkileyici estalasyonlarda Tan’ın anahtarları kimlik, hafıza ve tarih. Dünyanın en önemli galerileri ve müzelerinde solo sergiler düzenledi. 2009 yılında solo sunumu ‘Disorient’ ile Venedik Bienali’nde Hollanda’yı temsil etti. Filmmor’da, kendi deyişleriyle, “rekabet yok, dayanışma var.” Ama umut veren bir kadın sinemacı da bir ödülle destekleniyor: ‘Mor Kamera Umut Veren Kadın Sinemacı Dayanışma Ödülü’ bu yıl ilk filmi Ölçek’le Emine Gezici Üstündağ’ın oldu. Kadınlar Vardır bölümünün filmlerini destekleyen forum ne yazık ki geride kaldı ama bu yıl olmasa hayret edeceğimiz bir paneli, 14 Mart Çarşamba saat 17:00’deki ‘Film Endüstrisinde Cinsel Taciz’ panelini kaçırmadık. Bütün etkinlikler gibi Fransız Kültür’de düzenlenen bu panelle bir bütün oluşturan Bedenimiz Bizimdir ‘Cinsel Taciz’ film bölümünün varlığını da bir kez daha hatırlatalım. Filmmor Festival Direktörü Melek Özman ile Program Koordinatörü Alin Taşçıyan, sinema sektöründeki ayrımcılık, istismar ve tacizin Türkiye’de de etraflıca konuşulmasının vaktinin geldiğine basın toplantısında da dikkati çekmişlerdi (Cinsel politikanın kadınları sıkıştırmaya çalıştığı kalıplar itina ile kırılır). Kendine Ait Bir Cüzdan; Yeni Kuşak Kadın Yapımcılar panelinde bu kuşağın kadın yapımcıları konuşacak. Kısa Film Atölyesi ise, katılımcıların hikâyeleriyle 4 film yapmayı hedefliyor. Özel bir etkinlikle 16. Uluslararası Gezici Filmmor Kadın Filmleri Festivali yazımızı noktalayalım: Feminist Bellek; Kate Millett, Şirin Tekeli. Seksenlerden bu yana kadın hareketinin hep içinde, hatta önünde olan Tekeli ‘Feminist bir Hareketlilik’ videosu ile, Millett de Luce Guilbeault, Nicole Brossard, Margaret Wescott’un hazırladığı Some American Feminists ‘Kate Millett’ videoları ile ve şahsen Filmmor’da olacaklar. Tekeli, “21. yüzyıl kesinlikle kadınların yüzyılıdır. Geri çevrilmesi mümkün değildir” diyor. “Kadın hareketi döngüsel bir hareket oldu hep. Kazanımlar oldu sonra püskürtüldüler. Sonra yeniden başladı. Büyükanneler mücadele veriyorlar birtakım haklar kazanılıyor, anneler artık rahatız diyorlar, aslında hiçbir şekilde rahat değiller, birçok şeyi kaybediyorlar, torunlar geliyor, yeniden başlıyorlar. Yani bitmeyen bir mücadele bu aslında ama kesinlikle artık 21. yüzyılda kadınlar varlar” Başımızın üstünde yerleri var! Sanat aşk emeğiyse, aşkı sanat gibi düşünmeliyiz
BURAK ABATAY - @abatayburak Tüm zamanların en etkileyici müzikali olarak belirtilen ‘Notre Dame de Paris’ müzikali Zorlu PSM’de sahnelenmeye devam ediyor. Victor Hugo’nun 1831 yılında yazdığı ‘Notre Dame’ın Kamburu’ndan uyarlanan ‘Notre Dame de Paris’ Gilles Maheu’nun yönetmenliğinde İstanbullularla buluşuyor. Müzikleri Riccardo Cocciante tarafından bestelenen, sözleri Luc Plamondon tarafından yazılan müzikal, ‘ilk yılında en çok izleyiciye ulaşan müzikal’ olarak Guinness Rekorlar Kitabı’na girdi. 25 Mart’a kadar Zorlu PSM’de 21 kez izleyiciyle buluşacak olan müzikalde rahip Claude Frollo karakterine yaşam veren Robert Marien ile müzikali ve sahneden hareketle yaşamı ve aşkı konuştuk. »‘Notre Dame de Paris’ orijinal dilinde İstanbul’da seyirciyle buluşuyor. İstanbul’da olmak nasıl? Yeniden İstanbul’da olmak çok güzel. Geçen sefer gerçekten harikaydı. Bizimle beraber çalışan ekip ve izleyici müthiş misafirperverdi. Fransızca izlemek sanırım onlara da büyük keyif veriyor. »Fransızca oynayacak olmak nasıl? Anadilimde sahnede olmak beni çok mutlu ediyor. İngilizce ya da Fransızca… Aynı şekilde olmak zorunda ama unutmamak gerek ki metinler Fransızca yazılmış ve öyle okunmuş. Öte yandan şarkılar Fransız şiirinden doğmuş. Bu yüzden sanırım sahnede bir şeyleri daha doğal bulmak, İngilizce oynamamıza oranla daha mümkün. »Müzikaldeki erkek karakterlerin sizdeki yansımalarını merak ediyorum. Phoebus, Gringoire, Quasimodo ve Frollo… Sanırım tüm bu erkekler bir erkekte bulabileceğimiz farklı yönleri ve iç çatışmaları temsil ediyor. Tek tek şöyle ifade edebilirim: »Claude Frollo’nun Esmeralda’ya aşık olması, Frollo’nun tanrının cennetindense Esmeralda’nın cehennemini tercih etmesi aynı zamanda toplumun dinsellikle olan bir çatışması mı? Dindarlıktan öte, ben #metoo perspektifinde alırdım. Dini yasalar ve inançları tarafından yönlendirilen birisi var karşımızda. Ve bu yüzden de bu adam aşkı ve arzuyu kafa karıştırıcı şeyler olarak görüyor. Güzelliğin ve özgürlüğün can bulduğu bir kadının önünde aniden güçsüz hale gelen bir iktidar adamı Frollo. Kıskançlığından ve hasedinden içi içini yiyen bir adamın diğerleri tarafından sevilmesinin ve sayılmasının tek yolu kendi gücünü kullanması ya da o güce sahip olmasıdır. Tacizcilikten katilliğe ve cinsel avcılığa tam bir işkence edilmiş ruha sahip. Frollo sonunda bile hâlâ kendine yalan söylüyor. Esmeralda’yı büyücülük yaptığı için ölüme mahkûm etmekle, doğru olanı yaptığına ve onunla birlikte cehenneme düşmekten kurtulduğuna ikna olmayı sürdürdü. »Frollo bir ömür boyu kaybetmeye mahkûm bir karakter mi? Aşka aynı şekilde yaklaşmaya devam ederse, kaybetmeye mahkûm. Olaya objektif yanıyla bakarsak, gerçekten biriyle özel bir aşk yaşamak istiyorsa, sanırım bir rahip olmayı bırakmalı ya da aşkına izin veren bir din bulmalı. Ama o zaman bile, kendi benliğinde sevginin tanımını revize etmek zorunda kalacak. »Notre Dame de Paris’nin asla şanını kaybetmeyecek bir eser olması sizce nasıl yorumlanmalı? Çünkü Victor Hugo’nun başyapıtlarından biri. Konusu ve müziği evrensel ve zamansız; sanatçılara üst düzey bir performans sergileme şansı veriyor. »Sizin için en vazgeçilmez şarkı hangisi müzikalde? ‘Le Temps des Cathédrales’ diyebilirim. Fonetiği, atmosferi, tüm hikâyenin anlatıldığı yolu belirler. »Aşk nasıl bir dönüşüme girdi günümüzde? Aşk ancak saygıyla beraber daha iyi şekilde yürüyebilir. İlk görüşte ve büyük bir tutkuyla ortaya çıkan duygularsa, o zaman aşk bazen daha zordur, çünkü gelişmek zorundadır. Saygıyla yol kat edebilir ve ancak böyle gelişebilir. »Siz böylesi bir duygunun içerisine girebilmeyi hayal ediyor musunuz günlük yaşantınızda? Aşk, hayatımızı yönlendiren bir dinamik olmalı. Sanat bir aşk emeğiyse, aşkı sanat gibi düşünmeliyiz. Çatışmalardan sonra bile, daha iyi bir şey elde etmeliyiz, aksi takdirde işe yaramaz olur. Aşk, öz-teslimiyet ve özgürlüğün, sahiplenme ve bağımlılığın bir hareketi olmalıdır. 11. Eğitimde Edebiyat Semineri gerçekleştirildi
Çocuk ve gençlik edebiyatının uzman yayınevi Günışığı Kitaplığı’nın düzenlediği 11.Eğitimde Edebiyat Semineri, 10 Mart’ta yoğun bir katılımla gerçekleşti. FMV Işık Ortaokulu’nun ev sahipliğini üstlendiği seminere 40’a yakın ilden, 500’den fazla öğretmen, eğitim yöneticisi, kütüphaneci ve akademisyen katıldı. İletişim ve sosyal medya konularında dünyanın önde gelen uzmanlarından, Next Academy Başkanı Levent Erden, seminerin kapanış konuşmasında, geleceğin dijital dünyasının kapılarını eğitimciler için araladı: “Eskisi gibi bir nesil farkından bahsetmiyoruz. Çocuklar ve gençler, yaşlarından on yaş daha tecrübeliler. Hemen her sosyal mecrada yazıyorlar; yeni bir yazılı iletişim çağı yaşıyoruz,” diyen Erden, konuşmasını, “Hız, bugün hayatımızın en büyük parametresi. Zamana değil, hıza dayanıklı insanlar yetiştirmek zorundayız. Bu yüzden, gerçekçi olup imkânsızı istemek zorundayız,” ifadeleriyle noktaladı. Sabancı Üniversitesi Eğitim Reformu Girişimi (ERG) Direktörü, eğitim uzmanı ve analisti Batuhan Aydagül, “Yaşam İçin Eğitim: Niçin ve Nasıl?” başlıklı konuşmasında, ebeveynlerin çocuklara birer eşya gibi davranan “marangoz” yaklaşımından ziyade, her türlü dış etkeni düşünen ve doğal ortamı sağlayan bir “bahçıvan” gibi olması gerektiğinin altını çizdi. Nitelikli eğitim için “aktif yurttaş” yetiştirmenin önemini anlatan Aydagül, “Eğitim ve öğretimi sadece okuldan bekliyoruz. Öğretmenler işini iyi yapmasaydı, Türkiye eğitim sistemi Titanik gibi çoktan batmıştı. Onlara hak ettikleri değeri vermeliyiz,” vurgusunu yaptı. Seminerin çok konuşulan ve dikkati çeken oturumlarından biri “Özgür Çocuk Edebiyatı Mümkün mü?” başlıklı tartışmaydı. Çocuk ve gençlik edebiyatına uzun yıllardır emek veren yazar, yayıncı Mine Soysal; uzman klinik psikolog, pedagog İnci Vural ve blogcuanne.com adlı blog sayfasıyla tanınan veli, yazar Elif Doğan, son dönemde sıklıkla gündeme gelen “çocuk kitaplarında denetim” meselesini farklı açılardan ele aldı. Edebiyatta denetimin değil, eleştirinin aslolduğunu, en büyük eleştirinin de kitabı rafta bırakmak olduğunu hatırlatan Mine Soysal, özgür çocuk edebiyatı için, yaratıcı yazarların özgür veriminin, bu alanda uzman editörlerle yayınevlerinin ve buluşturucuların (eğitimci, kütüphaneci, kitapçı, medya vb) belirleyici olduğunu söyledi. Çocukları büyüdükçe bir edebiyat okuruna dönüştüğünü söyleyen Elif Doğan, “Bu çağın anne babalarının da edebiyat okuru olmayı öğrenmesi gerekiyor, ” dedi. İnci Vural ise, anne babaların, kendilerinde onaramadıkları şeyleri çocuklarında onarmaya çalıştığını, böylece, çocukların soyutlama becerilerini de körelttiklerini belirtti. 2015 Yunus Nadi Öykü Ödülü sahibi, çağdaş edebiyatımızın dikkati çeken ismi Gaye Boralıoğlu, büyük küçük her yaştan insanın yaşamında edebiyatı deneyimleme ihtiyacına ve önceliğine ilişkin gözlemlerini paylaştı. Edebiyatın çok derin bir hafıza olduğunu, her şeyi unutabileceğimizi ama bir kitapta anlatılan ruhun daima yaşadığını ifade eden yazar, edebiyatın tarihten daha hakiki olduğunu söyledi. “Neden yazıyorsun diye sorulduğunda, acaba bir edebiyat öğretmeni yüzünden mi yazıyorum diye düşünmeye başladım. O ilk karşılaşma çok önemli çünkü,” cümleleriyle eğitimcilere seslendi. Çocuk ve gençlik edebiyatının çok sevilen, ödüllü yazarlarından Gülsevin Kıral, “Edebiyatın Umut Sokakları” başlıklı konuşmasında çocuk kitapları yoluyla sevgi, dayanışma ve barış dilini kurmanın olanaklarını anlattı. Kıral, insan hikâyelerini hatırlamak için edebiyata sığınmaktan başka bir yol bulamadığını örneklerle aktardı. “Kurmacanın barışa katkı sağlayacağını söylemek iddialı olabilir, ama edebiyat diğerkâmdır. Karşımızdakinin neler yaşadığını ve hissettiğini anlatır. Kendimize ayna tutarak içimizdeki kötüyle yüzleşmemizi sağlar,” dedi. Zeynep Cemali Öykü Yarışması Proje Başkanı ve Günışığı Kitaplığı Yayın Yönetmeni Müren Beykan, yarışmanın sekizinci yılının teması “kararlılık” üzerine, öğretmen ve kütüphanecilere seslendi. Son başvuru tarihi 22 Mayıs olan yarışmaya ilişkin önemli ayrıntıları paylaştı. Seminerin “Yaratıcı Okuma Uygulamaları” bölümünde, Mudanya, Sarıyer, Kartal ve Nişantaşı’ndan öğretmenler, öğrencileriyle yaptıkları yaratıcı okuma uygulamalarını meslektaşlarına sundu. Kitap seçiminden uygulama adımlarına dek öğrencileri edebiyatla buluşturan, nitelikli, pratik yöntemleri ve kazanımları aktararak yeni ve etkili yollar örneklediler. 11. Eğitimde Edebiyat Semineri’nin tüm içeriği haziranda, edebiyat e-dergisi Keçi’nin YAZ 2018 sayısında, keciedebiyat.com adresinde yayınlanacak ve ücretsiz olarak okunabilecek.   Zeynep Selvili Çarmıklı'dan bilinçli farkındalığı üzerine kitap: Pembe Fili Düşünme
Zeynep Selvili Çarmıklı kitabında bilinçli farkındalık, öz-şefkat, kabul ve kararlılık gibi kavramlar üzerinden insanların tepkilerinin asıl kaynaklarını irdelediği kitabı Pembe Fili Düşünme, İnkılâp Kitabevi’nden yayımlandı. İnsanın kendini bir şeyi düşünmemeye zorladığında, zihnin nasıl işlediğini ve düşünmek istenilmeyen şeyin zihni meşgul ettiği anlatan Zeynep Selvili Çarmıklı, acı veren deneyimlerden kaçınmanın değerlere odaklanılmayı nasıl engellediğine dair saptamalarına yer veriyor. Kitabı okurların geçmişlerini, öğrendiklerini, deneyimlerini göz ardı ederek ezbere nasihatler vermek için değil, bir yol arkadaşı olmaya niyet ederek yazdığını belirten Çarmıklı, Pembe Fili Düşünme’ye dair şu ifadeleri kullanıyor: “Bu kitabı biricik olduğumuzu hatırlayalım ve onurlandıralım diye yazdım. En acı verici, en zor, en kurtulmak istediğimiz ama ne yaparsak yapalım kurtulamadığımız duygu ve düşüncelerimize açıklıkla, şefkatle yaklaşmanın yollarını keşfetmek için yazdım.”  Zeynep Selvili Çarmıklı 26 Haziran 1987’de İzmir’de doğan Zeynep Selvili Çarmıklı, psikolog olma hayaliyle büyümedi. Önceleri balerin olmak istiyordu. İlk köpeği hastalanınca da veteriner olmak istediğine karar verdi. Yedi yaşına kadar ailesiyle yılın yarısını İzmir’de, yarısını ise Miami’de geçirdi. Zeynep Selvili Çarmıklı psikolojiye İzmir Saint-Joseph Fransız Lisesi’nde okuduğu dönemde gittiği Princeton ve Georgetown üniversitelerinin yaz okullarında merak saldığını düşünüyor ama insan ruhuna olan merakının altında belki de annesinin hep tekrarladığı “Her şey insan için,” sözü yatıyor. Miami Üniversitesi’nde psikoloji ve sinema eğitimi alan Zeynep Selvili Çarmıklı, uygulamalı psikoloji alanındaki yüksek lisansını ise New York Üniversitesi’nde tamamladı. “Bilişsel Davranışçı Terapi” ve “Şema Terapi Uluslararası Sertifikasyon” eğitimlerini aldı. Bir yandan da “Mindfulness” (Bilinçli Farkındalık) ve “Öz-Şefkat” konularına odaklandı. “Kabul ve Kararlılık Terapisi”, “Şefkat Odaklı Terapi” ve “Öz-Şefkatli Farkındalık” konularında pek çok uluslararası eğitime katıldı. 2017 yılında Türkiye’nin ilk “Öz-Şefkatli Farkındalık” (Mindful Self-Compassion) eğitmeni olmaya hak kazandı ve Bahçeşehir Üniversitesi’nde 8 haftalık “Öz-Şefkatli Farkındalık” eğitimini vermeye başladı. Zeynep Selvili Çarmıklı artık iki kedisi, bir köpeği ve hayat arkadaşıyla birlikte İstanbul’da yaşıyor. Etik vejetaryenliği benimsemiş bir hayvansever olan Zeynep Selvili Çarmıklı’nın günlük hayat favorileri arasında insan hikâyelerini konu alan belgeseller, meditasyon, yalancı mantı soslu karabuğdaylı ıspanak ve yazı yazmak geliyor. Zeynep Selvili Çarmıklı kendi kendisinin en iyi arkadaşı olmanın yollarını keşfetmeye devam ediyor. Arka Kapak Yazısı Pembe fili düşünmemem gerekiyor. Tamam, o zaman kocaman, gri bir balina düşünürüm. Pembe fili düşünme. Balinalardı değil mi su püskürten? O kadar zaman nefeslerini mi tutuyorlar, ne yapıyorlar? Pembe fili düşünme. Geçenlerde aldığım kitabı da düşünebilirim. Pembe fili düşünme. Çok heyecanlıyım başlamak için. Pembe fili düşünme. Pembe fili düşünmemem lazım. Acaba kaç defa düşündüm? Pembe fili düşünme. Böyle de düşünmemem lazım galiba. Pembe fili düşünme. Pembe fili düşünme. Mini mini bir kuş donmuştu, pencereme konmuştu. Pembe fili düşünme. Of kaç dakika oldu acaba? Pembe fili düşünme. Dakika tutmayı unuttum galiba. Pembe fili düşünme. Pembe fili düşünme. Acaba telefonum nerede? Kılıfı da pembe! La la la la. Pembe fili düşünme. Pembe fili düşünme. Fi final yaptı; Ozan Güven böyle veda etti
Hakan Bıçakcı, Müge İplikçi, Başar Başarır ve Jale Sancak Pera Müzesi'nde
hep kitap ve Pera Müzesi’nin hayata geçirdiği Uydurmanın İncelikleri söyleşi dizisinin ikinci etkinliği 21 Mart Çarşamba akşamı 19.00’da Pera Müzesi Oditoryumu’nda gerçekleşecek. hep kitap’ın yayınladığı Uydurmanın İncelikleri: Kurmaca Üzerine Kişisel Yaklaşımlar kitabında deneyimlerini paylaşan yazarlardan Müge İplikçi, Başar Başarır ve Jale Sancak, Hakan Bıçakcı moderatörlüğünde bir araya gelerek uydurmanın sözcülüğünü üstlenenlere, yani karakterin ta kendisine dair dolu dolu bir sohbet gerçekleştirecek. hep kitap, Hakan Bıçakcı’nın hazırladığıUydurmanın İncelikleri: Kurmaca Üzerine Kişisel Yaklaşımlaradlı kitabında sadece yazmak isteyenler için değil, sevdikleri yazarların çalışma odalarına girip etrafa şöyle bir göz atmak isteyenler için de olağanüstü bir kaynak sunuyor. Kitapta Türkçe edebiyatın güçlü kalemleri, Bıçakcı’nın hazırladığı soruları yanıtlıyor. Başar Başarır, Doğu Yücel, Fuat Sevimay, Hakan Günday, İsmail Güzelsoy, Jale Sancak, Mahir Ünsal Eriş, Mario Levi, Mine Söğüt, Murat Özyaşar, Müge İplikçi, Nermin Yıldırım, Seray Şahiner ve Yavuz Ekinci gibi yazarların yer aldığı kitap, dünya edebiyatından örneklerden, teorik ipuçlarından ve en önemlisi yazarların samimi cevaplarından oluşuyor. Bu kitaptan yola çıkarak düzenlenen “Uydurmanın İncelikleri” başlıklı yazarlarla söyleşi dizisi, toplam 4 etkinlikten oluşuyor.Söyleşiler; kitapta yer alan yazarların yaklaşım, yöntem ve önerilerine bir adım daha yakından bakma olanağı sunuyor. İlki şubat ayında gerçekleşen söyleşilerin ikincisi ise mart ayında, edebiyatta uydurmanın sözcülüğünü üstlenenlere, yani karakterin ta kendisine odaklanan “Uydurmanın Sözcüleri” temasıyla edebiyat meraklılarını bekliyor. Karakter, okur ve yazar arasındaki bilgi hiyerarşisi, karakteri sevmek ya da sevememek, hikâyeyi kimin bakış açısından okuduğumuz her zaman olayların seyrini değiştirir. 21 Mart 2018, Çarşamba akşamı 19.00’da Pera Müzesi Oditoryumu’nda gerçekleşecek söyleşide; Müge İplikçi, Başar Başarır ve Jale Sancak, Hakan Bıçakcı moderatörlüğünde, bu önemli aktörün, karakterin uydurma sürecindeki yerini tartışacaklar. Yazarlar, söyleşi sonrasında okurlar için kitaplarını da imzalayacaklar. Katılımın ücretsiz olduğu etkinlik için yerler sınırlıdır. Adres: Meşrutiyet Caddesi No: 65 Tepebaşı, Beyoğlu, 34430 İstanbul Tel: (0212) 334 99 00 Şehir Tiyatroları'nda bu hafta neler var?
İstanbul Büyükşehir Belediyesi Şehir Tiyatroları, Mart ayının 2. haftasında 16 oyunla seyirci karşısına çıkıyor. 14-18 Mart 2018 tarihleri arasında sahnelenecek oyunlar şöyle: Makedonya Gamzesi, Karıncalar (Bir Savaş Vardı), Fehim Paşa Konağı, Ay Işığında Şamata, Hayal-i Temsil, Sızı, Şahane Züğürtler ve çocuk oyunları: Define Adası, Palyaço Prens, Pollyanna, Bir Kümes Hikayesi, Elma Kurdu Kırtık, Benim Güzel Pabuçlarım, Bir Gün Ayakkabımın Teki, Karagöz Çiftlik Bekçisi, Üç Kardeş ve Muhteşem Kurt. Mart ayının 2. haftasında sahnelenecek oyunlar ve konuları şöyle: MAKEDONYA GAMZESİ Batılılaşma yolundaki Osmanlı’nın sancılarını, II. Abdülhamit Han’ın son dönemleri ile İttihat Terakki’yi, mesleğine aşık bir asker olan Binbaşı Fehmi Aksaray’ın gözünden anlatan oyun, aynı zamanda hüzünlü bir aşkın da hikayesini konu alıyor. Aynı adlı romandan sahneye uyarlanan Makedonya Gamzesi, dönemin siyasi ve sosyal şartlarını o zamanların İstanbul'unu, sokaklarıyla, insanları ve yaşam koşullarıyla gerçekçi bir biçimde gözler önüne seriyor. Üstün İnanç’ın yazdığı Tarık Şerbetçioğlu’nun yönettiği oyunda; Ada Alize Ertem, Aslı Menaz, Aybar Taştekin, Nafiz Can Tarakçı, Cem Uras, Cemal Ahhan Şener, Çağlar Polat, Deran Özgen, Emrah Can Yaylı, Fahri Kıncır, Göksel Arslan, Mert Aykul, Emrah Özertem, Murat Bavli, Naci Taşdöğen, Nazif Uğur Tan, Özgür Dağ, Selen Nur Sarıyar, Sinan Bengier, Şeyda Arslan, Uğur Dilbaz, Yağmur Damcıoğlu Namak, Yeşim Mazıcıoğlu, Z. Bahar Çebi rol alıyor. Oyun, 14-17 Mart 2018 tarihleri arasında Harbiye Muhsin Ertuğrul Sahnesi’nde. KARINCALAR - BİR SAVAŞ VARDI Bir asker, nedenini bilmediği ve hiçbir şeyini anlayamadığı savaşta firar eder. Özgürlüğe koşup sevgilisine kavuşacağını sanırken ayağı bir mayına kilitlenir. İşgal için gittiği topraklarda kendine esir olan asker, hayatta kalabilmek için, topuğunu mayından ayırmamak zorundadır. "Burada ne kadar kalırım, bilemiyorum. Bildiğim bir şey varsa, artık ben seni bekliyorum!.." Boris Vian ve John Steinbeck'in metinlerinden yola çıkarak Gökhan Aktemur'un oyunlaştırdığı, Ergun Üğlü'nün yönettiği oyunda Mert Turak rol alıyor. Oyun, 14-17 Mart 2018 tarihleri arasında Fatih Reşat Nuri Sahnesi’nde. FEHİM PAŞA KONAĞI Turgut Özakman'a 1979 yılında Büyük Ödül kazandıran Fehim Paşa Konağı, 1908 yılında, 2. Meşrutiyetin arifesinde, Abdülhamit'in son günlerinde geçer. Eski Kabadayı Rasim Baba'nın oğlu Yusuf gölge oyunuyla ilgilenmektedir. Bu durum Rasim Babayı rahatsız etmektedir. Oğlunun da kendisi gibi Fehim Paşa'ya bağlı ünlü bir kabadayı olmasını isteyen Rasim Baba, oğlunu Fehim Paşa'nın konağına götürür. Fakat Yusuf'un karagöz oynatıcısı olduğu öğrenilince, Rasim baba büyük bir hayal kırıklığı yaşar. Oğlu Yusuf, konaktaki kadınları eğlendirmek için bizzat Fehim Paşa tarafından gölge oyuncusu olarak görevlendirilir. Bir de üstüne Yusuf, Fehim Paşa'nın kızına âşık olunca büyük siyasi karışıklıkların, iktidar kavgalarının ortasında eğlenceli bir olaylar dizisi gelişir. Turgut Özakman’ın yazıp Kemal Kocatürk’ün yönettiği oyunda; Ali Karagöz, Bahtiyar Engin, Cihan Kurtaran, Çağatay Palabıyık, Gülsün Odabaşı, Hamit Erentürk, Murat Ozan, Murat Üzen, Nazan Yatgın, Nevzat Çankara, Orhan Hızlı, Pelin Budak, Pınar Demiral, Selçuk Soğukçay, Serkan Bacak, Volkan Ayhan ve Zeynep Ceren Gedikali rol alıyor. Oyun, 15-17 Mart 2018 tarihleri arasında Kağıthane Sadabad Sahnesi’nde. AY IŞIĞINDA ŞAMATA Çalışkur apartmanında yaşayan Çalışkur ailesi'nin ve apartman sakinlerinin sahte ilişkilerini ve yozlaşan aile yapısını gösterirken, küçük dünyalarından dış dünyaya bakışlarını eleştiren, seyirciyi eğlendiren, güldüren ve sürprizlerle şaşırtan bir oyun. Haldun Taner’in yazıp Naşit Özcan’ın yönettiği oyunda; Lale Kabul, Arda Aydın, Aziz Sarvan, Berrin Koper, Ceysu Aygen, Derya Çetinel, Sefa Turan, Emre Narcı, Ertan Kılıç, Esra Ede, Gökhan Eğilmezbaş, Gökhan Mete, İbrahim Can, İbrahim Ulutaş, Mehmet Bulduk, Nilay Yazıcıoğlu, Hasip Tuz, Özge Midilli, Samet Hafızoğlu, Savaş Barutçu, Şenay Saçbüker, Şevket Avşar, Tuğçe Açıkgöz ve Yonca İnal rol alıyor. Oyun, 14-17 Mart 2018 tarihleri arasında Kadıköy Haldun Taner Sahnesi’nde. HAYAL-İ TEMSİL Eski makyör Dikran Efendi'nin; hayalle hatırayı iç içe geçiren masalı; sahnenin "ilk kadın"ları Afife Jale ve Bedia Muvahhit'i; çocuklukları, aşkları, tutkularıyla, ilk kez seyirci karşısına çıktıkları sahnede, Darülbedayi sahnesinde bir araya getiriyor. Ahmet Sami Özbudak’ın yazıp Yiğit Sertdemir’in yönettiği oyunda; Hümay Güldağ, Şebnem Köstem, Yiğit Sertdemir rol alıyor. Oyun, 14-17 Mart 2018 tarihleri arasında Üsküdar Musahipzade Celal Sahnesi’nde. SIZI Yıl 1913, Anadolu Coğrafyası dış güçlerin yaratmaya çalıştığı bir kaosun eşiğindedir. Yıllarca yan yana yaşamış, birbirini kardeş bilmiş halk kışkırtılmaktadır. Bir gurup Ermeni Ailesi bunun bir parçası olmamak için önce İstanbul’a, sonra Paris’e gitmek zorunda kalır. Yıl 1941, dünya siyaseti daha da büyük bir çıkmaza sürükler onları. Büyüdükçe büyüyen tehlike, yaklaşan savaş, Anadolu özlemi, içinden çıkılmaz bir hale gelince ne yapacaklardır? “Her karanlığın sonunda güneş yine doğar, her acıdan geriye derin bir sızı kalır.” Salih Efiloğlu’nun yazıp Kubilay Penbeklioğlu’nun yönettiği oyunda; Ali Murat Altunmeşe, Emel Bertan, Erhan Özçelik, Ersin Sanver, Esin Umulu, İrem Erkaya, Kamer Karabektaş, Mert Asutay, Musa Arslanali, Oğuzhan Oğuz, Ömer Naci Boz, Samet Silme, Seda Yılmaz, Şirin Asutay, Yasemin Tunca ve Yılmaz Aydın rol alıyor. Oyun, 15-17 Mart 2018 tarihleri arasında Ümraniye Sahnesi’nde. ŞAHANE ZÜĞÜRTLER Rusya'daki devrimden sonra pek çok Rus asilzadesi batı ülkelerine kaçtı. Ouratieff çifti de bu ailelerden biridir. Çar'a ait yüklüce bir serveti de beraberinde getiren çift bu paraya dokunmaz, çeşitli evlerde hizmetçilik ve uşaklık yaparak hayatlarını sürdürmeye devam ederler. Ancak bu parada herkesin gözü vardır ve Ouratieff çifti parayı korumak için büyük bir gayret içindedir. Neticede, çok büyük bir servete hükmetmekle beraber yoksul bir hayat yaşayan çiftin başına akılalmaz olaylar gelir. Fransız bulvar tiyatrosunun öncülerinden aktör, yazar ve yönetmen Jacques Deval'in 1933'te yazdığı komedi, eğlenceli iki saat geçirmek isteyenler için kaçırılmaz bir fırsat. Jacques Deval’ın yazıp Haldun Dormen’in yönettiği oyunda; Can Başak, Müge Akyamaç, Hakan Güner, Süeda Çil, Dilay Taşkaya, Özgün Akaçça, Çağrı Hün, Ceylan Çete, Engin Akpınar, B. Çağatay Çakıroğlu, Can Doğan, Onur Şirin ve Buğra Can Ildırışık rol alıyor. Oyun, 15-17 Mart 2018 tarihleri arasında Gaziosmanpaşa Sahnesi’nde. ÇOCUK OYUNLARI DEFİNE ADASI (7+Yaş) R. L. Stevenson’ın yazıp Cem Karakaya’nın yönettiği oyunda, efsanevi korsan Kaptan Flint'in sakladığı define haritasını bulan Jim Hawkins ve o haritayı ele geçirmek için onun peşine düşen Uzun John Silver ve Kaptan Flint'in eski tayfalarının hikayesi anlatılıyor. Oyunda; Alp Tuğhan Taş, Asrın Gurur Kuyucak, Ayşem Yağmur Ulusoy, Barış Çağatay Çakıroğlu, Ahhan Şener, Çağatay Palabıyık, Dilay Taşkaya, Direnç Dedeoğlu, Gizem Akkuş, Gülce Çakır, Reyhan Karasu, Selim Can Yalçın, Şeyda Arslan, Şirin Kılavuz Sevinç, Engin Akpınar, Selen Nur Sarıyar rol alıyor. Oyun, 18 Mart 2018 tarihinde Harbiye Muhsin Ertuğrul Sahnesi’nde. PALYAÇO PRENS (+3 YAŞ) Palçayo prens, çocukların hayal dünyalarının masal olgusu ile beslenmesi için kurguladığımız bir oyun. Kahramanlar, olaylar, olup biten her şey bir masal. Tiyatro, bu masalın onlara anlatılabilmesi için kullandığımız araçlardan sadece biri. Günümüzde prensler, prensesler yok ama masalımızda onlara ait gördüğümüz tüm duygular hala var. Şefkat-acımasızlık, iyilik-kötülük, mutluluk-mutsuzluk... En önemlisi sevgi... O hep vardı, hala var. Palyaço prens sevgiyi renklerle anlatan bir oyun. Oyunda; Arda Alpkıray, Aslı Şahin, Aybar Taştekin, Ayşecan Tatari, Deniz Yeşil Mavi, Doğan Şirin, Hakan Gümüş, Hazal Uprak, Musa Arslanali, Özgün Akaçça, Özgür Dağ rol alıyor. Oyun, 18 Mart 2018 tarihinde tarihlerinde Fatih Reşat Nuri Sahnesi’nde. POLLYANNA (7-77 Yaş) Annesi yıllar önce yaşamını yitirince, yardım derneği himayesinde yaşamaya başlayan Pollyanna, babasını da kaybettiği haberini alır. Bu hayat dolu küçük kız, katı ve kuralcı biri olarak tanınan Polly Teyzesiyle birlikte yaşayacaktır. Pollyanna’nın konağa gelmesiyle beraber çevredeki herkesin hayatı değişmeye başlar. Dünya çocuk edebiyatının en önemli eserlerinden biri olan Pollyanna, her tür olumsuz durumda bile ”mutluluk”un yaratılabileceğini; çözüm üretebilme yeteneği kazandıktan sonra hayata umutla bakılabileceğini anlatıyor. Eleanor H.Porter'ın aynı adlı eserinden Binnur Şerbetçioğlu'nun uyarlayıp yönettiği oyunda; Aslı Menaz, Yılmaz Aydın,Berk Samur, Canan Kübra Birinci, Çağrı Hün, Destan Batmaz, Dolunay Pircioğlu, Emrah Derviş Soylu, Ezgim Kılınç, Nazan Yatgın Palabıyık, Onur Şirin, Ömer Barış Bakova, Serap Doğan, Yeşim Mazıcıoğlu, Bahar Çebi rol alıyor. Oyun, 18 Mart 2018 tarihinde Kağıthane Sadabad Sahnesi’nde. BİR KÜMES HİKAYESİ(5+ Yaş) Kümeste yaşayan hayvanların dünyasına çocukların gözünden bakan oyun, kümes sakinlerinin maceralarını keyifli, eğlenceli ve eğitici bir dille anlatırken; çocuklara, birlik beraberlik içinde yaşama, arkadaşlık ve yardımseverlik gibi konular üzerine de önemli mesajlar veriyor. Hilmi Zafer Şahin’in yazdığı Ebru Üstüntaş’ın yönettiği oyunda; Enes Mazak, Erkan Akkoyunlu, Esra Ede, Fatma İnan, Hasip Tuz, Kamer Karabektaş, Mana Alkoy ve Neşe Ceren Aktay rol alıyor.Oyun, 18 Mart 2018 tarihinde Kadıköy Haldun Taner Sahnesi’nde. ELMA KURDU KIRTIK (4-7 Yaş) Elma Kurdu Kırtık 7 yaş altı çocuklara yönelik, kuklaların kullanıldığı, canlı müzik eşliğinde oynanan eğlenceli bir çocuk oyunudur. Haylaz bir elma kurdunun mükemmel elmayı bulmak için çıktığı yolculuğu anlatır. Sahip olduklarına değer vermeyen, çevresindekileri hor gören Kırtık bu yolculukta aradığı mükemmel elmaya ulaşmak yerine çok daha kıymetli bir şeyin farkına varır. Çocukların sosyal çevreleriyle olan ilişkilerine dikkat çeken oyun somut nesnelerle soyut kavramları ilişkilendirerek çocuğun algısını geliştirmeyi amaçlamaktadır. Çocuğun günlük yaşamında yaşadığı çelişkileri renkli bir hayal dünyasında yeniden yaratan oyun çocuğa kendi gerçekliğine dışarıdan bakabilme şansı verir. B. Çağatay Çakıroğlu ve Ö. Barış Bakova’nın yazıp B. Çağatay Çakıroğlu’nun yönettiği oyunda; Elyesa Çağlar Evkaya ve Seda Çavdar rol alıyor. Oyun, 18 Mart 2018 tarihinde Üsküdar Musahipzade Celal Sahnesi’nde. BENİM GÜZEL PABUÇLARIM (3+) Günün birinde sirke, bir robot palyaço gelir ve sevimli palyaço sirkten kovulur. Bu kadarıyla da kalmaz, parası olmadığı için çok sevdiği pabuçları elinden alınır. Palyaçomuz pabuçlarını geri almak için iş aramaya başlar. Girdiği işlerden çocuksu duyarlılığı nedeniyle bir bir kovulur. Pabuçlarına asla kavuşamayacağını düşünüp umutsuzluğa kapıldığında, imdadına çocuklar yetişir ve onların desteğiyle pabuçlarına ulaşır. Yeniden çocuklarla birlikte kahkaha dolu gösterisini gerçekleştirmeye devam eder. Dersu Yavuz Altun’un yazıp yönettiği oyunda; Ayşe Günyüz, Çağrı Büyüksayar, Oğuzhan Oğuz, Samet Silme, Sefa Turan rol alıyor. Oyun, 18 Mart 2018 tarihinde Ümraniye Sahnesi’nde. BİR GÜN AYAKKABIMIN TEKİ (3+ Yaş) Rengarenk bir mutfak… Ama her yer çok dağınık… Oyuncu mutfağı toplamaktan sıkılıp gitmeye karar verir ama ayakkabısının tekini bir türlü bulamaz. O da ne, önce ayakkabısının diğer teki, sonra mutfaktaki her şey konuşmaya başlar. Kayıp ayakkabı, Kaptan Cook’u aramaya gitmiştir ve kim bilir başından ne maceralar geçmektedir… Derya Yıldırım’ın yazdığı, Özgür Kaymak’ınyönettiği oyunda Derya Yıldırım rol alıyor. Oyun, 15 Mart 2018 tarihinde Üsküdar Kerem Yılmazer Sahnesi’nde. KARAGÖZ ÇİFTLİK BEKÇİSİ (3+ Yaş) Karagöz uzun zamandır işsizdir ve iş aramaktadır. Sonunda kendisine bir çiftlikte iş bulur. İşi hayvanların bakımını yapmaktır. Ama ortada bir sorun vardır. Karagöz, hayvanları tanımamaktadır. Özgür Atkın’ın yazıp yönettiği oyunda İrem Erkaya ve Tankut Yıldız rol alıyor. Oyun; 15, 16 Mart 2018 tarihlerinde Kağıthane Küçük Kemal Çocuk Sahnesi’nde. ÜÇ KARDEŞ VE MUHTEŞEM KURT (3+ Yaş) Üç Kardeş ve Muhteşem Kurt, çocuk seyirci için oldukça eğlenceli bir el kuklası oyunu. Oyun, üç afacan kardeşin, yaramazlıklarını ve herkesin korktuğu Muhteşem Kurt ile tanışıp arkadaş olmalarını, mümkün olduğunca yalın biçimde, çocukların gözünden anlatıyor. Okan Karaca’nın yazıp yönettiği oyunda; Okan Karaca ve Pınar Aygün rol alıyor. Oyun; 15, 16 Mart 2018 tarihlerinde Gaziosmanpaşa Ferih Egemen Çocuk Sahnesi’nde. Haldun Taner’in 103. yaş gününde Haldun Taner Müze Evi açılıyor
Kadıköy Belediyesi, tiyatro ve edebiyat dünyasının büyük ustası Haldun Taner’in 103. Yaş gününde Haldun Taner Müze Evi’ni açıyor. Kadıköy Belediyesi sanat ve edebiyat dünyasının önemli isimlerini yaşatıyor. Belediye tiyatro ve edebiyat dünyansın büyük ustası Haldun Taner ismiyle Müze Evi açıyor. Usta yazarın eserlerin sergileneceği Haldun Taner Müze Evi’nde tiyatro dünyasına yeni eserler katılmasını sağlayacak kurs ve seminerler gerçekleştirilecek. Kadıköy Belediyesi'ne ait Feneryolu Mahallesi’nde bulunan ikinci derece tarihi eser olan bina restorasyonu yapılarak Müze Evi haline getirildi. Haldun Taner Müze Evi, 16 Mart Cuma günü saat 15.00’de büyük yazarın eşi Demet Taner, dostları, Kadıköy Belediyesi Başkanı Aykurt Nuhoğlu ve Kadıköylülerin katılımıyla açılacak. Tarihi binada büyük edebiyatçı ve tiyatro yazarı Haldun Taner'in anısını yaşatacak şahsi eşyaları ve yaratımlarına dair belgeler, afişler, fotoğraflar yer alacak. Başta Kadıköylüler olmak üzere sanat ve edebiyat dünyasına ilgi duyan herkesin ilgi göstereceği Haldun Taner Müze Evi’nde, usta yazarın kişisel eşyalarının sergilenmesi dışında edebiyat ve tiyatro sanatına dair etkinlikler gerçekleştirilecek. Tiyatro yazarlığı alanında Türk Tiyatrosu’nun ihtiyacı olan oyunların yazılması için özellikle genç yazarların teşvik edileceği Haldun Taner Müze Evi’nde dönemsel hikaye ve oyun yazarlığı kursları düzenlenecek. Edebiyat ve tiyatro ile ilgili sergiler düzenlenmesini; eksikliği duyulan yepyeni ve faydalı bir hizmet olarak genç yazarlarla, tiyatro icra topluluklarını; yani tiyatro sanatının iki temel ayağını buluşturmayı hedefleyen Haldun Taner Müze Evi’nin bir başka projesi de Haldun Taner Müze Evi Genç Yazarlar Arşiv/Kitaplığı.Müze Evi bünyesinde yeni ve yerli tiyatro oyunlarından oluşturulacak kitaplık kurulacak. Kadıköy Belediye Başkanı Aykurt Nuhoğlu Haldun Taner Müze Evi açılışına dair şunları söyledi:“ Bir toplum yazarlarına, düşünce insanlarına, sanatçılarına değer verdiği ölçüde gelişir. Haldun Taner edebiyat ve tiyatromuzun çok değerli isimlerinden. Onu eserleri ve değerleri ile yaşatmak istedik.Ailesinin desteği ve katılımıyla ikinci derece tarihi eser olan binamızı Haldun Taner Müze Evi haline getirdik. Bu yerin genç yazarlarımıza ufuk açacağına, buradan çok değerli oyunlar çıkacağına inanıyorum. ‘Yazarak yaşatıyorum’
KADİR İNCESU Sinema yazarı Agâh Özgüç, sinema tarihimize çok önemli kitaplar kazandırmaya devam ediyor. Özgüç’ün Türk Sinemasının Marjinalleri ve Orjinalleri 2 ile Tuncan Okan’dan Haftanın Filmleri adlı kitapları Horizon International tarafından yayımlandı. Türk Sinemasının Marjinalleri ve Orjinalleri 2 adlı kitapta Suat Yalaz ya da Nam- Diğer Gi Toro, Tek Filmle Tarihe Geçen Bir Macera Adamı: Ulvi Doğan, Çizginin Şövalyesi Sör Münif Fehim, İdama Mahkûm Bir Sinemacı: Ali Efendi, Bizim ‘Cinema Paradiso’muz Şükrü Avşar, Sen Yeşilçam’da Ne Seksi Bir Komşumuzdun Müjde Ar Abla, Türk Sineması’nda Gerçek Star Kimdir Diyorsanız O Ayhan Işık’tır, And Introducting Fikret Hakan, Kadirizm’ Nedir, Kadir İnanır Kimdir? ile ‘Sürü’ ve ‘Yol’la Hep Öndedir: Tarık Akan başlıklı yazılar yer alıyor. Kitapta kullanılan görsellerin kalitesi de dikkat çekici. Tuncan Okan’dan Haftanın Filmleri kitabı da gerçek anlamıyla vefanın bir tanımı olarak adlandırılabilir. Özgüç, yıldızlı film değerlemesini ülkemizde ilk olarak yapan Tuncan Okan’ın yazılarının gazete arşivlerinde unutulmasına izin vermemiş. 57 yıldır sinemanın içinde olan Özgüç ile yeni kitapları üzerine konuştuk. »Yeni kitabınız Türk Sinemasının Marjinalleri ve Orjinalleri 2 bir üçlemenin eki olarak yayımlandı. Üçlemenin diğer kitaplarını da hatırlatalım okurlarımıza. Üçleme kapsamında Türk Sinemasında İstanbul, Türk Sinemasının Marjinalleri ve Orjinalleri ve Türk Sinemasında Yeşilçam Aşkları yayımlanmıştı. Yeni kitabım, Türk Sinemasının Marjinalleri ve Orjinalleri kitabının devam olarak yayımlandı. Üçlemenin ilk kitabı Türk Sinemasında İstanbul”u hazırlarken oluştu bu dizi düşüncesi. Bu kitapta İstanbul’da çekilen filmlerin mekânları, İstanbul adıyla çekilen yerli ve yabancı filmlerin listesi var. Gerçek İstanbul eski siyah beyaz filmlerde var. O filmleri izleyenler de gerçek İstanbul’u görecekler. Türk Sinemasının Marjinalleri ve Orjinalleri kitabımın ilkinde ise Yılmaz Güney, Metin Erksan, Türkan Şoray ve pek çok sanatçımızı derinlemesine anlattım. Ancak hangisi marjinal, hangisi orijinal, bunu da okura bıraktım. Söz okurda… Türk Sinemasında Yeşilçam Aşkları’nda ise gerçekten yaşanmış büyük aşkları anlattım. Türk sinemasında yaşanan en büyük aşk Fatma Girik ve Memduh Ün arasında yaşanan aşktır. »Türk Sinemasının Marjinalleri ve Orjinalleri’nin ikinci kitabında kimler var? Çok iyi tanımadığım kişileri yazmıyorum. Bazı kişiler vardır, hakkında yazacak iki satır şey bulamazsın, yaşamlarında yazacak bir olay yoktur. Kişinin sinema ve özel yaşamındaki olayları kimseyi kırmadan yazmalı. Bir insanı kötülemek için yazmamalı. Bu bana ters geliyor. Sinema oyuncuları iki kişilik taşırlar, o nedenle bazı şeyleri doğal karşılamak gerekiyor. Birinci kişilikleri, kendileridir. İkinci kişilikleri de oynadıkları rollerdir. Oynadıkları rollerin etkisi altında kalmamalarının imkânı yok. Edgar Morin’in bir sözünü hatırlatayım: “İnsanın özü, ikinci kişiliğidir. O gün bugündür ikinci kişiliğimiz bizimle böyle yaşıyor.” Yeni kitapta önemli isimler var: Suat Yalaz, Ulvi Doğan, Münif Fehim, Ali Efendi, Şükrü Avşar, Müjde Ar, Ayhan Işık, Fikret Hakan, Kadir İnanır ve Tarık Akan. Babasının filmlerinin dekorlarını yapan Münif Fehim, dünyada en çok kitap kapağı yapan bir ressam. 200’ün üzerinde kapağını yaptığı kitabı da topladım. Münif Fehim’in kitap kapaklarından bir sergi yapmak istiyorum. »Sinema tarihimiz için önemli bir şey yapıyorsunuz. Kimsenin yapmayı düşünmediği işler bunlar. Bir vefa borcu gibi sanki. Sinemayla ilgili yazan 3 kişi kaldık. Giovanni Scognamillo vardı, yitirdik, toprağı bol olsun. Şu anda Atilla Dorsay ve Burçak Evren de bu işi yapıyor. Sinemayı seviyorum. Sinemayla ilgili yaptığım çalışmalar bana güç ve mutluluk veriyor.»Kitabınızın sunusunda ‘Ah Yeşilçam, vah Yeşilçam’ diyorsunuz. Geçmişe bir özlem mi bu? Nostalji geçmişe özlem duymaktır. Yazılmadığı için kaybolacak pek çok insan var. Yalnızca ünlüler değil, kenarda kalmış önemli işler başarmış ilginç insanlar da var. Bir projem vardı; Suphi Kaner, Hayri Caner, Hulusi Kentmen, Erol Taş, Kadir Savun gibi isimleri yazmayı planladığım. Bu isimler yazılmalı. Başroller kolay bulunuyor ama o tipler kolay bulunamıyor. 60’lı yıllarda sinemamız tiplere dayalı sinemaydı. Örneğin Öztürk Serengil, Feridun Karakaya… Şimdi ise öyle değil. Kitaplarımda sözü edilen filmlerin de televizyonlarda gösterilmesi gerekiyor. Yeni bir seyirci kuşağı geliyor. Yılmaz Güney’i hâlâ tanımayanlar var. Onun için ben de yazarak yaşatıyorum. Unutulmasınlar istiyorum. Bu isimler kolay kolay gelmiyor. »Bir filmin başarılı olması için hangi özellikleri taşımalı? Her yapımcı yaptığı yatırımın dönmesini ister. Bu çok zor. Bir filmin sinemasal ve gişe açısından başarılı olması zor. Bizde kitle filmleri az. Kitle filmi deyince aklıma 1968’de çekilen Üç Arkadaş geliyor. Hem iyi, hem duygusal, hem de sinemasal açıdan başarılı. Ertem Eğilmez’in Arabesk filmi. Eğilmez, çok eleştirilen, fakat çok önemli bir yönetmen. Arabesk’i Emek Sineması’nda maç izler gibi ayakta izlediler. Sinema salonlarının birahaneye dönüştürüldüğü dönemde patladı Arabesk. Ardından Amerikalı, İstanbul Kanatlarımın Altında geldi. En büyük patlamayı da Eşkıya yaptı. Yavuz Turgul’un sinemasal açıdan da, konu açısından da iyi bir filmi. Masalsı bir gerçekliği vardı. Metin Erksan da Acı Hayat ile iyi iş yaptı. Yılmaz Güney’in Baba adlı filmi de çok önemli filmlerden birisidir. Bu filmlerin her zaman yapılması mümkün değil, bir yerde birikim meselesi. Burada önemli olan yönetmen ve konudur. Her iş yapan film iyi de olmayabilir. Hem kitleye ulaşmak, hem de sinemasal başarıya ulaşmak önemli olan. Türk sinemasında gökten zembille inen yönetmenler dönemi başladı. Yakında cep telefonuyla film çekilecek. Hatta geldi bile. Teknoloji işi ucuzlattı. Herkes film çekebilecek hale geldi. 10 bin liraya bir makine alınca film çekiyorsun. Ama o film mi? Tartışılır. Yeşilçam’ın başarısının temelinde ise yönetmelerin her kademede çalışmaları vardı. A’dan Z’ye bir yol izlediler. Stüdyolarda asistanlık yaptılar. Görerek, yaşayarak öğrendiler, başarılı oldular. Sinema tarihimizin en iyi yönetmenleri usta çırak ilişkisiyle yetişmişlerdir. Teknolojinin Türk sinemasına en büyük yararı, filmlerin temizlenmesi konusunda olmuştur. »Tuncan Okan’dan Haftanın Filmleri kitabı nasıl? Sinema oyuncularımız nasıl zamanla unutuluyorsa, sinema yazarlığımızı kurumsal hale getiren isimler de unutuluyor. Bugüne kadar eleştirmenlikten sinemaya geçen Metin Erksan, Giovanni Scognamillo ve Halit Refiğ için kitaplar yapıldı. Tuncan Okan da yıldızlama değerlemesini Batı’dan ülkemize getiren isim oldu. Tarzıyla okur kitlesi oluşturdu. Tuncan Okan’ın yazılarından bir seçki oluşturduk. Bugün Ali Gevgilili, Tarık Dursun K. ve Rekin Teksoy için de bu yapılmalı. Bu tür kitaplar satılmaz ama başvuru kitabıdır. Sinemayla ilgili yazıları, belgeleri zamanında topladığım için hazırlıklar zor olmuyor. Bu işe en çok sahip çıkan kişilerden birisi de Atilla Dorsay’dır. Yazdıklarının kitaplaşması konusunda çok titiz. »Yeni çalışmalarınız var mı? Türk sinemasında kamera arkası diye bir şey düşünüyoruz. 1960’lı yılların filmlerinin kamera arkası fotoğraflarından oluşan bir çalışma. Arka planda yaşananları anlatan… Kameramana, “Flu çek de sanat filmi olsun” diyen yönetmen dahil pek çok olayı anlatacağım. Phantom Thread
Son yılların en popüler masalı bana öyle geliyor ki ‘Güzel ve Canavar.’ Masal Türkçeleştirilirken bizde nedense canavar yerine çirkin sözcüğü seçilmiş. Oysa güzel kızın, ‘büyüsünü’ bozup, insanlaştırdığı yaratık, çirkin bir adam değildir. Çirkinden öte bir şeydir, acımasız, yarı aslan yarı insan bir varlıktır. Lanetlenmiştir ve bu laneti ancak bir kadının gerçek aşkı, sevgisi bozabilir. Hasta çocuğuna bakan bir annenin sevgisi gibi. Masalda, Güzel zamanında Canavar’ın yanına gitmeyerek onun hastalanmasına neden olur. Ama Güzel, son anda yetişir, hasta çocuğuna bakan bir anne gibi gözyaşı döker ve Canavar’ı kurtarır. Canavarı lanetleyen büyü bozulur ve bir prense dönüşür. Onlar erer muratlarına biz çıkarız kerevetine. Buna benzer bir hikâyeyi ‘Grinin Elli Tonu’ anlattıydı bize. Canavar zengin bir işadamıydı bu kez. Suyun Sesi’nde ise, hayvan ya da canavar insanlaşmıyordu, insan hayvanlaşıyordu ve sevgililer yine muratlarına eriyordu. Bir de tabii başrolünde Emma Watson’ın oynadığı, doğrudan masalın bir uyarlaması olan Güzel ve Çirkin var. Bunların hepsi son birkaç yılın ürünü. Bundan sonra yazacaklarım spoiler olabilir, uyarıyorum. Phantom Thread’in öyküsünün de, Güzel ve Canavar masalının bir versiyonu olduğu söylenebilir. Akla Pygmalion efsanesi de geliyor ama Güzel ve Çirkin, Phantom Thread’e daha çok uyuyor. Phantom Thread’in ‘Güzel’ine de, ‘Canavar’ı hazırladığı ‘iksirle’ önce hasta edip, sonra aşkıyla/sevgisiyle iyileştirmek düşüyor. 1950’ler Londra’sındayız. Reynolds Woodcock (Daniel Day-Lewis), asillerin terzisi olarak bir kadın ordusu çalıştırıyor yanında. Kontesler gidiyor, baronesler geliyor Woodcock’ın ‘ev’ine. Henüz yüksek moda bugünkü gibi sanayileşmemiş, el işi hâlâ işin temelini oluşturuyor. Woodcock’ın baş yardımcısı kızkardeşi Cyril (Lesley Manville). Filmin başlarında Reynolds kardeşine hep benim “falancam” (my so-and-so) diye hitap ediyor nedense, sonra adıyla hitap etmeye başlıyor. Evde, bir ara özel bir yeri olduğunu anladığımız ama artık Reynolds’un hiçbir şekilde radarına girmeyen Johanna adlı, genç ve güzel bir kadın daha var. Johanna’nın, Reynolds’ın sürekli değişen gözdelerinden biri olduğunu anlıyoruz. Ve artık Johanna’yı da göndermenin zamanı gelmiş. Cyril, kızı gönderirken, Reynolds da kafa dinlemeye taşrada bir otele gidiyor. Burada, sarsakça içeri girişiyle dikkatini çeken garson kız Alma (Vicky Krieps) dikkatini çekiyor Reynolds’ın. Ve flört başlıyor ikili arasında. Alma’nın yabancı, muhtemelen Alman aksanı dışında bir özelliğini bilmiyoruz. Bir de annesinin öldüğünü. Alma muhtemelen İkinci Dünya Savaşı’nda yakınlarını kaybetmiş, ardından İngiltere’ye göç etmiş yoksul ve yalnız bir kadın. Ama Alma, hiç ezik, hiç güçsüz bir kadın değil. Reynolds, birkaç kişiyi doyuracak kadar çok şey sipariş ettiğinde, ona “aç çocuk” diye hitap edebilecek kadar cesur daha en baştan. Oysa ki aralarında hem yaş, hem statü, hem de sınıf farkı var. Alma kolay lokma değil. Reynolds’a ilk söylediği sözlerden biri “bana karşı hep dikkatli ol” şeklindeki bir uyarı. Alma, Johanna gibi kullanılıp atılacak geçici gözdelerden biri olmadığını en baştan gösteriyor. Alma, Reynolds’ın kendine çok güvenli görünümünün altındaki zayıflığı, o ‘persona’nın ardında saklanan küçük çocuğu daha ilk anda görüyor. Alma, nasıl bu kadar güçlü olabilmiş? Belki zamanın koşulları ona başka çare bırakmadığından... Herkesi, memleketini kaybeden ve yine de ayakta durabilmek için güçlü olmak zorunda olan bir mülteci o, muhtemelen. Oyuncu Vicky Krieps, Alma’yı böyle tasarlamış; senaryoda olmayanları hayal etmiş. Birlikte geçirdikleri ilk gecede Reynolds, Alma’yı onla seks yapmak için değil, yeniden giydirmek için soyuyor. Onun nasıl bir canlı model olacağını anlamaya çalışıyor, kırıcı olmayı hiç umursamadan. “Memelerin yokmuş”, diyebiliyor Alma’yı utandırarak. Oysa Alma’nın küçük memeleri, Reynolds’a daha geniş olanaklar tanıyor, dikeceği elbiselerde. Onları büyük göstermek mesele değil, ama büyük olanı küçültmek daha zor. Reynolds’ın hayatında iki önemli kadın var. Birisi annesi, daha doğrusu onun hayaleti. Çoktan ölmüş annesinin yukardan kendisini gözlediğini ve koruyup, kolladığını düşünüyor Reynolds. Onun saçını ve resmini ceketinin astarına dikmiş, kalbinin üstünde taşıyor her an. Bir tür Psycho da diyebiliriz Reynolds’a. Annesinden kopamamış bir çocuk o. Diğer önemli kadın ise kardeşi Cyril. Ne Cyril ne de Reynolds hiç evlenmemişler. Reynolds annesini, Cyril ise Reynolds’ı hiç aldatmamış bu anlamda. Diğer herkes geçici. Ama Alma’nın geçmeye niyeti yok. Kalabilmek için ise Reynolds’ın annesiyle rekabet edebilmesi gerektiğini erkenden fark ediyor. Reynolds’ın, sevmeye ve sevilmeye açık olduğu tek anın, gardının hastalık ya da yorgunluk nedeniyle düştüğü anlar olduğunu fark ediyor Alma. Reynolds’ın özenle sakladığı ana kuzusu o anlarda sahne alıyor. Alma da stratejisini, o çocuğun muhtaç olduğu anne rolünü oynayarak doldurabileceğini görüyor. Reynolds’ı başka kadınlarla gerçek bir yakınlaşmadan alıkoyan lanetin, annesinin hayaleti olduğunu fark ediyor ve hayaleti kendi vücudunda ete kemiğe büründürerek yeniyor. Lanetin büyüsünü bozuyor. Bütün bu yazdıklarım çok mekanik ya da çok Freudyen görülebilir. Yönetmen P.T. Anderson ile Lewis ve Krieps bu iktidar mücadelesi gibi görünen şeyi insanileştirebiliyorlar; sevmeye ve sevilmeye, korunup, kollanmaya ihtiyacı olan iki insanın bunu yapabilecekleri tek davranış biçimini bulmalarının, birlikte yaşamayı başarmalarının hikâyesi haline getiriyorlar. Yani herşeye rağmen romantik bir film Phantom Thread. Filmin adı ‘hayalet iplik’ gibi bir anlama geliyor. Bu Reynolds’ın içinde sırlar sakladığı kumaşla astarı arasındaki görünmeyen dikişleri işaret ediyor olabilir. ‘Hayalet izlek’ gibi bir çeviri de mümkün. Bu da Reynolds’ın annesinin hayaletinden Alma’ya uzanan izleğe işaret ediyor olabilir. Ya da görünen Reynolds ile asıl Reynolds arasındaki farka işaret edebilir. Görünen mi hayalet, saklanan mı? Bonnie Prince Billy ‘Wolf among Wolves’ adlı şarkısında “She loves a soul/ That i’ve never been/ A dog among dogs/ A man among men/ And every day/ When i come home to her/ She holds a phantom/ She kisses and she hugs him/ And I am not/ Averse to how she loves him/ Why must I live and walk unloved as what I am” diyor. Kısaca: “O, hayalinde yarattığı bir hayaleti seviyor. Onun öpüp kokladığı kişi ben değilim. Ben itin tekiyim ve neysem o olarak sevilmek istiyorum” diyor şarkıcı/oyuncu Bonnie Prince Billy yani Will Oldham. Tesadüf Oldham, son olarak bir ‘Bir Hayalet Hikâyesi’ adlı filmde oynadı. Alma ise ‘it görünümlü hayaletin’ arkasındaki insanı görüyor ve onu seviyor. Hayalet belki de böyle bir anlama geliyor. Film, Anderson’ın kariyerindeki sert ve acımasız erkekleri anlattığı ‘Kan Dökülecek’ ve ‘The Master’la akraba ama onlardan çok daha yumuşak bir film. Daniel Day-Lewis’in son filmi, Vicky Krieps’in ise ilk ‘büyük’ filmi. Krieps’i 2014’te Montreal Film Festivali’nde ‘Das Zimmermaedchen Lynn’ (Oda Hizmetçisi Lynn) filmiyle ödüllendiren jürinin başkanıydım. Anderson, bu filmi seyrettikten sonra Krieps’i oynatmaya karar vermiş. Saçma ama ben de kendime pay biçiyorum, bir yeteneği önceden görebilmiş olmakla. Ben filmi sevdim, umarım siz de seversiniz. Ne güzel durumu olan dilediği hareketi yapabiliyor
Hülya Koçyiğit: Tarihteki bir kadın yöneticiyi canlandırmak isterim
Hülya Koçyiğit, günümüzde tarihi diziler yapılmaya başlandığını ve teklif gelmesi durumunda bu dizilerde rol alabileceğini belirtti. Koçyiğit, “Tarihteki bir kadın yöneticiyi canlandırmak isterim” dedi. Birçok filmde rol aldığı ancak uzun yıllar beyaz perdeden uzak kaldığı hatırlatılan Koçyiğit, bir televizyon dizisi için teklif gelmesi durumunda oynayıp oynamayacağı sorusu üzerine şunları söyledi: “Gerçekten çok benimsediğim, ‘Aman illa ben de olayım’ diye heyecan duyduğum pek bir proje yok. Genellikle dikkat ediyorum da aşağı yukarı benim yaş seviyem, yaşıtlarımın oynadığı rollere bakıyorum, yani her biri birer cadı, çok kötüler. O yaş grubu için o tarz roller daha çok var. O nedenle ok cazip bir proje yok. Günümüzde tarihimizi öğrenmek için bir hevesimiz, bir heyecanımız var ve bu tür de diziler yapılıyor. Tabi ben tarihteki bir kadın yöneticiyi canlandırmak isterim mesela.” Koçyiğit açıklamalarını, “Mesleğinizi çok uzun yıllar doya doya yaptığınız için daha seçici olmaya başlıyorsunuz, daha kalite arıyorsunuz. Daha gerçekten çok içten projeler olmasını istiyorsunuz, yapay işler içinde olmak istemiyorsunuz. İkincisi; gelen projelerde benim yaş gurubum için çok da fazla özenebileceğim roller yok. Şu anda hepimiz seyrediyoruz, televizyonda bakıyoruz orta yaş kadınların hepsi birer cadı. Mesela dün akşam izliyorduk İstanbullu Gelin de. Mesela oradaki kayınvalide. Ben öyle rollerde oynamak istemem” diyerek bitti. (DHA) Nur Subaşı hayatını kaybetti
Gençliğin 45’lik plakları Moğollar ve Cahit Berkay
Hakan Cerrahoğlu Gerçek aşk ve gerçek arkadaşlığa çok ender rastlanır. Kanatsız sevgi gibidir, onların dostluğu... Daima temiz hesaplarla kurulmuş olan... Onlar, gençliğin 45’lik plakları... Bağımsızlık ve özgürlük anlayışı ve kardeşçe bir bakış açısıyla haksızlığa baş kaldıran delikanlılardır, aynı zamanda.. Hayatın imecesinde kitap adamlar olarak tanımlanan... Kimden mi bahsediyorum? Toplum ve halkın nezdinde büyük itibarı olan, müziğin hazinesi ‘Moğollar’dan... Bazen değil de her zaman, onlarla sohbet etmenin, onların müziğini dinlemenin iyi geldiğini düşündüğümüz o anlarda, adam olmanın, dostça dostluklarla kardeş olmanın, sevgi ve hoşgörü kavramının adını Moğollar’ın şarkılarında daha fazla hissederiz. İkinci Dünya Savaşı yıllarında 60’lı 70’li yılların ünlü grupları, Rolling Stones, Beatles, Jimi Hendrex, Led Zeppelin, King Crimson, Yes, Deep Purple, Pink Floyd’un müzik dünyasında fırtınalar estirdiği o unutulmaz yıllarda... Ülkemizde de; 1968 Kuşağı’nda; Cahit Berkay, Engin Yörükoğlu ile Anadolu Rock’ın temellerini atan, günümüzde ise, Taner Öngür, Kemal Küçükbakkal, Serhat Ersöz ve Emrah Karaca ile devam eden Moğollar; Kurucu İkon: Gitar, Bağlama, Cura, Yaylı Tambur’un kült ismi Cahit Berkay’ın estirdiği rüzgârla, Barış Manço ve özellikle Cem Karaca ile hafızalardan silinmeyen birçok şarkıyla efsane olmuştu. Özünde sevgi olan Moğollar’ın herkes tarafından sevilmesi sebepsiz değildir. Ve Cahit Berkay.... Olağanüstü düşünceleri yalnızca müzik dünyasında sınırlı kalmayan, felsefeden edebiyata, sosyal bilimlerden tüm sanata bilgi ve kültür birikimi ile Türk müzik ve sanat dünyasının yaşayan efsanesi... Öncü, lider, yol gösterici, birçok orkestra eseriyle geniş bir repertuvarı olan, yarışmacı, bir dolu film müziği kariyeri olan, ödüller alan, uluslararası başarıları olan, çağdaş eserler yapmak için ömür boyu çalışan, gerçekten güçlü kişiliği, mert duruşuyla tam bir ‘Atatürk’ sevdalısı olan, ‘Atatürk’ün devrimleriyle büyük onur ve gurur duyan, bu duruşuyla da milyonların sevgilisi olan, kendine özgü müthiş bir korteks kullanımıyla zeki, güleryüzlü, karizmatik, espritüel ve son derece sempatik ve çağdaş, güzel insan, “Moğollar’ın Kaptan Pilotu” sevgili abimiz Cahit Berkay... Bu yıl müziğinin 50. sanat yılını kutlayan Charles Cros Academy ödüllü efsane grup Moğollar’ın kurucu ikonu Cahit Berkay ile Kaktüs Cafe’nin majestic ambiansında samimi duygularla bir röportaj yaptım. »Zorlu PSM’de 50. sanat yılınızı kutladınız. Anadolu Rock ve çağdaş müzikle ilgili neler söylemek istersiniz? Her şeyden önce bu grup 50. yaşını kutladı, 50. yıla yakışan bir konser oldu. Önemli müzisyen arkadaşlarımız, sinemadan dostlarımız ve bizi sevenlerle birlikte müthiş bir katılımla 3.5 saat süren bir konserde sevenlerimizle, dostlarımızla birlikte olduk. Yankıları hâlâ sürüyor. Kuşaktan kuşağa toplumların hafızalarını taşıma görevi yapan müzik kültürün bir parçası. »Zorlu yılların insanısınız. Çocukluk yıllarınızı anımsayacak olursanız... 1946 Isparta doğumluyum. Mutlu bir çocukluğum oldu. Annem babam terziydi. Babam manto, tayyör; annem entari, elbise, gelinlik dikerdi. İstanbul’a gider gelirlerdi. Bana ilk önce ağız armonikası ve teneke trampet getirmişlerdi. Daha sonra radyo getirdiler. Müziğin içinde türkülerle şarkılarla büyüdüm. »Piyasa şarkıcıları ve şarkıları? Bugünkü müziği ve yorumları nasıl değerlendiriyorsunuz? Her kuşak kendi tarzıyla, kendi ifade biçimiyle dünyada yürüyen süreç şekliyle sunuluyor. Biz 67-68’li yıllarda nahif, dünyada aşkın, sevginin, barışın ön planda olduğu bir yaşam biçimiyle, toplumsal bir yapı hedefleyerek, özleyerek onun özlemiyle müzik yapardık. Kendimize özgü tarzımızla toplumsal mesajlar içeren pozitif duygularla şarkılar üretirdik; kitlelere ulaşırdık. »Müziğinizde, şarkılarınızda Anadolu motiflerini, değerlerini anlatan çok güzel sözler, anlamlı mesajlar var. Müziğinizi yaparken bu seçimi yapmanızın sebebi neydi? -Bilinçli bir yol tutuşumuz vardı. Amacımız özgün olmak, kimseye benzemeyen müzik yapmak, kimseyi taklit etmemekti. Hedefimiz dünyaya açılmaktı. Fransa’ya gittik. İlk yaptığımız albümle Akademik Şarkılar Ödülü’nü kazandık. Müziğe yeni bir nefes getirmiştik. Akademik bir yorumumuz vardı. Bu ödülü 1971’de aldık. 1970’de Jimmy Hendrix, 1972’de Pink Floyd almıştı. Ne kadar özgün olursan o kadar benzemez olursun. »Geçmişe özlemle 70’ler projesinde Nostalgia albümü yapmayı ve Kesişleme, Dinleyiverin Gari, Güm Güm, Geri Sar, Issızlığın Ortasında gibi güzel parçalarınıza cover yapacak mısıınız? Cover yapma olayını 50. yılda gençlere bıraktık. Mor ve Ötesi 20 senelik grup olsa da onlar hâlâ genç. Hayko Cepkin var, birçok genç arkadaşımız kardeşimiz var. Onlar cover’ layacaklar, biz de dinleyeceğiz. »Müziğin insan yaşamındaki yeri ve kültürün bir parçası olmasındaki önemi nedir? Bu konuda kitaplar yazıldı. Müzik en büyük heykeltraştır, insanın ruhunu, yaşama bakışını daha olgun hale getiren, yaşatıcı, sevilesi bir bakış şeklidir. Seni yontar. Ruh inceliğidir bu. Müzik, ruhu adam eder. »Müzik toplumsal veya bilimsel bir olgu mu? Güzel soru. Toplumsal, bilimsel bir olgudur bir noktada. Evrensel gücü vardır. Teknoloji önemli artık. Çin’de bir dam müzik yapar, taa oradan buraya seni etkiler. Böyle bir güçtür bu. Ruhuna, kalbine etki eder. Senin inceliğini coşturur. Sevmeyi bilmiyorsan sana sevmeyi öğretir. »Müziği sanat kombinasyonu olarak değerlendirdiğimizde; sanat kavramını, müzik felsefesini ve estetiğini nasıl tanımlarsınız? Müzik şiirle çok güzel buluşur. Bu buluşmadan çok güzel bir etki, çok güzel bir keyif çıkar. Yeter ki her melodi, kendine uyan sözlerde buluşsun. Zorlama oldu mu bir halta benzemez bu iş. Müzisyen ne yaşıyorsa onları yazmalı. Özellikle rock müzik yapanlar, kendi şarkılarını yazmalı. Birbirini kopyalamamalı, benzer olmamalı. Müzik zekâsı, müzik kulağı, genel kültür ve müzik disiplini önemli. Benzersiz, özgün olup, kendi kültürümüzü bilip ona sahip çıkarak müzik yapmalıyız.. »“Bir milletin mutlu ve ahlaklı bir şekilde idare edilip edilmediğini anlamak isterseniz o memleketin müziğini dinleyiniz” demiş, ünlü düşünür Konfiçyus. Bu anlatımdan yola çıkarsak bir toplumda müziğin gücü nedir? Müziğin olağanüstü bir gücü var. Bu soruya çok yetkili cevap vermeye haiz değilim ama, Mahsuni Şerif’ler, Neşet Ertaş’lar var. Ruhi Su, Karacaoğlan, Aşık Veysel gibi sevgiyi yücelten insanlar var. Onlar haksızlığa karşı duruşu sergileyen büyüklerimizdir, ozanlarımızdır. Zaten bu açıdan baktığımızda hemen anlaşılır. Müzik kötü ele düştüğünde ona asla hizmet etmez. »Film ya da dizi müziklerini yaparken temel kriterleriniz nedir? Film ya da dizi müziklerini yaparken temel kriter, hikâye nerede geçiyor olgusu. Hikâyenin geçtiği alan neresi, kırsal kesim mi veya boğazda bir yalı mı, orada ki müzik neyse o yansıtılmalı. Sonsuz bir hayal gücü bu. O hikâye nerede geçiyorsa,oradaki insanların, o yaşantıda dinlenen müziğin yakınlarındaki tınılarda çalışmayı tercih etmek gerekir. Ben hep böyle yaptım. Dolayısıyla da müzikte adımız geçiyorsa bu sayede oldu. »Moğollar ismi nasıl oluştu? 60 ‘lı 70’li yıllarda ülkemizde de, dünyada da grup isimleri böyle gaddar ve haşin isimlerden oluşuyordu. Rolling Stones, Animals, Beatles... İsimler böyle gidiyordu. Biz de de Apaşlar, Haramiler falan... Moğollar da yeterince haşin bir isimdi. Biz de Moğollar’ı tercih ettik. Ama şimdiki aklım olsa Moğollar ismini kullanmam. Bir espriyle bağlayalım. Japonya’da konser şansın olmaz. Çünkü tarihte Japonlar ile Moğollar birbirlerini yemişlerdir ya... »Cem Karaca ile sabahlara kadar sohbetlerim oldu. Cem abi sizin gibi kitap adamdı. Namus Belası, Sahibi Geldi, Yoksulluk Kader Olamaz, Adsız, Ömrüm, Obur Dünya, Tatlı Dillim, Bindik bir Alamete vb. gibi değerli parçaların, çalışmaların hepimizin hayatında önemli yeri var. Bu şarkılarla büyüdük. Cem Karaca ile dostluğunuz nasıl başladı? Cem Karaca’yı en yakın dostlarından biri olarak, siz bize nasıl anlatırsınız? Dostum Cem Karaca ile 1972’de el sıkıştık. Beraber çalışmaya başladık. İyi ki de birlikte çalıştık. Bugün aramızda belki yok ama oğlu Emrah ile birlikteyiz şimdi. Cem’i her an anıyoruz. Gerek müzik olarak, gerek ozan olarak, kendine has yorumlarıyla, yaşayarak söylediği şarkılarda yeri doldurulamayacak insandı. Çok özlediğim bir arkadaşım. Çok erken kaybettik, o ses gibi bir ses bir daha gelmez. Müthiş bir zekâya sahipti. Öyle müzikal bir zekâ bir daha gelmez. O çok sevdiğim, çok iyi bir dostum, kardeşim arkadaşımdı. Onunla müthiş bir bütünlük sağlıyorduk. Aramızda bir kopukluk yoktu, hepimiz iyi arkadaştık. Birbirimize liderlik taslamazdık. Dostluk hep ön plandaydı. »Sıkı bir Fenerbahçeli olduğunuzu biliyoruz. Fenerbahçe sizin için ne ifade ediyor. Fenerbahçe’yi bize nasıl tanımlarsınız.? 5 yaşından beri Fenerbahçeliyim. Futbol bugün çok başka bir yere geldi, acayip bir sektör, bir endüstri artık. İyi bir taraftarım. Ama gönlüm istiyor ki; Türkiye sadece bir Fenerbahçe’den ibaret değil. Bütün futbolcular çıkıp mertçe oynasınlar, Bütün takımlar çıksınlar adam gibi oynasınlar. Takımlar sahaya maç yapmaya çıkıyorlar, futbol oynamaya değil! Harbe çıkıyorlar gibi... Halbuki çık futbol oyna, yen yenil önemli değil ama çık adam gibi oyna. Futbol futbol gibi olmalı... Ama herşeye rağmen ben Fenerbahçeliyim. Ziyaretçiler 2: Korkulu eğlence filmi
Güvende hissetmen gereken bir yere bir grup yabancının sebepsizce saldırıyor olmasının özünde korkutucu bir düşünce vardır. Bu düşünceden yola çıkan 2008’in The Strangers filmi sürpriz bir şekilde iyi bir korku filmiydi; The Conjuring veya The Babadook gibi modern klasik korku filmi değildi. İzlediğimde filmin kötülerinin nötr oluşunu sevmiştim. O yabancıların maskelerinin arkasında hikâyesi olmayan saf sadizm ve nihilizm vardı. Nihilist korku filmi olan bu ilk film bir yanıyla da klişelere karşı gardını alan tavrı ile gayet ironik bir filmdi. Yönetmen Bertino bu ilk filmle hikâye gelişimi ve karakter gelişimi olmayan acımasız bir korku filmi yaratmıştı. Yabancıların (The Strangers) kurbanlarına hiçbir duygu emaresi göstermeden, doğrudan nötr bir şekilde saldırmaları çok sağlamdı. Zaten film korku türünün sıkı takipçisi seyircinin hemen belleğine kazınmıştı ve filmin fanları oluşmuştu. Korku sinemasına 80’ler eski usul his ne kadar yakışıyor hâlâ, değil mi? Hemen her filmde hâlâ John Carpenter etkisi, müzik kullanımı devam ediyor. Karavan parkı yerleşkesinin kullanımı film için çok iyi bir seçim olmuş bu açıdan. İnsanların huzur ve eğlence için geldikleri bir alanda geceleyin terör esmesi fikri hoşuma gitti. İlk filmde yönetmen Bryan Bertino, tansiyonu ustaca yükseltebilmiş ve sahneleri daha çarpıcı tasarlamıştı. İkinci filmin yönetmeni Johannes Roberts bu konuda aynı başarıyı yakalayamamış. Belki ilkinin formülünü koruyarak yeni bir şeyler denemek istediğinden olabilir çünkü filmde bir şeyler birbiriyle uyuşmuyor ve sinematografisi televizyon filmi hissi veriyor. Elbette filmde bazı sahneler var ki beğenmemek mümkün değil; özellikle neon ışıklı havuz sahnesi güzeldi ama gene de o kadar fazla tahmin edilebilirdi ki her şey. On yıl sonra devam filmi geldiğini duyunca ilk filmi sevenlerden biri olarak tekrardan o garip, asap bozucu dünyaya gireceğim için heveslenmiştim. Ne yazık ki ‘Ziyaretçiler: Gece Avı’ seyirciyi bu dünyaya sokabilmek konusunda yetersiz kaldı ve bir kez daha ilkinin başarısının yanına yaklaşamayan filmler arasında hızlıca yerini aldı. Ziyaretçiler’in -cool film- ünitelerinden biri aksayınca bütün olarak film ilkinden çok uzaklara düşmüş. Bu dünyadaki kovalamaca ve -slasher film- tarzı katliam sahneleri bu ikinci filmde fazla eğlenceli ele alınmış. Bu da filmin en büyük özelliğini yok etmiş. Nedir o? Katliam sahnelerinde kullanılan 80’ler hit nostaljik parçalar, o an o sahne ne kadar vahşi ve gerçekçi olursa havalı bir anlam kazanıyordu. Müzik ve olay anı arasında yaratılmaya çalışılan ters köşe hissiyat yok olunca, filmin orijinalliğinden geriye pek bir şey kalmamış. Gece Avı’nın hikâyesi ilk filmle oldukça benzeşiyor. Bu sefer dört kişilik bir aile ormanlık mobil kamp alanında geceleyin maskeli üç kişi tarafından avlanmaya başlıyorlar. Aynı ilk filmde olduğu gibi avlananların arasında kişisel ve yüzeysel sürtüşmeler ve çözümlenmemiş meselelerin olduğunu görüyoruz. İlkinde oyunculuk anlamında Liv Tyler ve Scott Speedman ikilisinin korku türüne yakışır gerilim katan oyunculukları filme avantaj katmışken, bu filmdeki oyunculukların son derece çiğ ve yetersiz oluşu filmi büyük dezavantaja uğratmış. Buna bir de senaryo kaynaklı, karakterlere aptalca seçimler yaptırma gibi hatalar eklenince olay tamamen bitmiş. Filmin en iyi tarafı aksiyona hemen giriyor olması ancak zoru zoruna uzatılmış seksen beş dakikanın özellikle son on beş dakikasını izlemeye katlanmak oldukça güçtü. Erdoğan hayranı Orhan Gencebay: Yuh diyorum
MESAM'a kayyum atanmasını ve Arif Sağ'ın da aralarında bulunduğu yönetimin görevden alınmasını sağladığı ileri sürülen Orhan Gencebay, Posta gazetesine yaptığı açıklamada, 'Üç müfettiş 3 haftadır çalışıyor. Birkaç hafta daha sürecek. Bu onların bileceği iş. Ben bilemem. Yani devletimiz bilir. Bu kayyuma da saygılıyım. Varlığımız devletin emrindedir' dedi. Kayyum için Erdoğan'a şikayette bulunduğu haberlerini reddeden Gencebay, "Ben Tayyip Bey’i 40 yıldır tanırım. Tanıdığım dostlarımın davetlerine gitmeyecek miyim? İktidar yanlısı söylemler iftiradır. Birilerinin art niyetidir. Erdoğan’ın işi gücü yok MESAM’la mı uğraşacak" dedi. Gencebay'ın açıklamaları: Siz MESAM’dan tam olarak neden ayrıldınız? Yönetimde çoğunluğu ele geçiren yönetim kurulu üyeleri her şeyi kendi bildikleri gibi bencilce ve art niyetle yönetmeye kalkınca yönetim kurulunda kalmamız mümkün değildi. Bu nedenle istifalarımızı verdik. - İstifanız sonrası tam bir kızılca kıyamet koptu. Ve MESAM’a kayyum atandı. Yavuz Bingöl’ün isminin geçmesi sonra reddetmesi de olay oldu. Yavuz Bingöl ismini de sizin önerdiğiniz söylendi. Bu çok ayıp bir iddia. Kayyumu ben değil devlet atadı. Bakanlığımız geçici bir yönetim atamayı uygun görmüş. Recep Elgül ve Fuat Güner’in kurula seçilmesinde de yanlış bir şey yok. Onlar eski yönetim kurulu üyeleri. Yasada ve kurallarda onların kayyum olarak görev yapmasıyla ilgili engelleyici hiçbir hüküm yok. Aksine MESAM’ı hiç bilmeyen kurumlardan atananlardan olsaydı her şey daha da zorlaşabilirdi. Gaye MESAM’ın daha iyi olması olduğuna göre bilen kişilerin bu görevi yapması daha doğrudur. - Eski ekip, kayyum için 'Hukuksuz' dedi. Devletin MESAM’a müdahale etmesini yanlış buluyorlar… 3 müfettiş 3 haftadır çalışıyor. Birkaç hafta daha sürecek. Bu onların bileceği iş. Ben bilemem. Yani devletimiz bilir. Devlet böyle bir karar verdiyse devlete karşı gelmek olur mu? Bugüne kadar devlete hep saygı duydum. Bu kayyuma da saygılıyım. Varlığımız devletin emrindedir. Belki de binlerce şikayet gitmiştir Bakanlığa. Zaten bildiğim kadarıyla kayyum zaten 2-3 ay görev yapacak ve ondan sonra bitecek. Erdoğan’ın doğum gününe özellikle MESAM’da olanları şikayet etmek için gitmişsiniz. Ve kayyum atanmasında sizin rolünüz varmış. Bu doğru mu? Yuh diyorum, asla Erdoğan’a kimseyi şikayet etmedim. Kafalarına göre konuşuyorlar. Bu nasıl bir art niyettir? Çok ayıp, çok saygısızca. Biz sadece Erdoğan’ın değil, Bülent Ecevit’in de Turgut Özal’ın da doğum gününe gittik. Erdoğan’ın doğum günü özel bir gündür. Ben Tayyip Bey’i 40 yıldır tanırım. Tanıdığım dostlarımın davetlerine gitmeyecek miyim? İktidar yanlısı söylemler iftiradır. Birilerinin art niyetidir. Erdoğan’ın işi gücü yok MESAM’la mı uğraşacak. Şuursuzca iddialar. MESAM’ı ‘Alevilerin ele geçirdiğini’ söylemişsiniz ve buna izin vermeyeceğim' demişsiniz. Bu doğru mu? Bunu söyleyenlere yazıklar olsun. Öyle bir şey demedim, demem de mümkün değil. Alevilik, gerçek Alevilik Türklüğün özünde vardır. Bizim ülkemizde din, dil, ırk farklılığı vardır, ayrılığı kesinlikle yoktur. Ben gerçek Alevilere çok saygılıyım, onları çok seviyorum. - Gerçek olmayan Alevi nasıl oluyor? Çeşitli duyumlar alıyoruz. Alevi felsefesine uymayan insanlarımızın çoğu Alevi olduğunu söylüyor. Ama belki de onlar Allah’a da inanmıyor. Ben onlara Alevi diyemem ki. Gerçek Alevilikte aynı Allah, aynı Peygamber, aynı Kuran ve ilkeler vardır. İslam bir tanedir. Ayrıca ben de bu felsefeden geliyorum, Alevileri de Aleviliği de çok seviyorum. Ben halkın sanatçısı olarak nasıl olur da Türk, Kürt, Ermeni, Alevi-Sunni vs. diye ayrım yapabilirim ki? Haklı olduğum için böyle şeylerle vurmak yıpratmak istiyorlar. Ama bu iftiralar 'Orhan Baba' üzerine yapışmaz da yakışmaz da. Melek Mosso: Her yağmurdan sonra güneş açar
BURAK ABATAY - @abatayburak İstanbullular için yorgun bir günün sonunda yahut pırıl pırıl güneşin alnında güvertede Boğaz’ın havasını solumak, vapur seyahati yapmak eşsiz bir şeydir. Vapurlar iki yakayı birbirine bağlarken müzisyenler de çaya, kahveye eşlik eder. Keyiftir. Öyle zamanlarda denk gelmiştim Melek Mosso’ya. Pozitif enerjisi, güçlü sesiyle kendini hemen fark ettiren Melek Mosso hatrı sayılır bir İstanbullu kitleye kendini tanıtmıştı. Şimdi ilk teklisi Kedi’yi dinleyenleriyle buluşturdu. Cenk Erdoğan’ın düzenlemelerini yaptığı şarkı Kedi ve kariyeri üzerine Melek Mosso ile konuştuk. >>Sokaktan televizyona ve oradan da sahneye… Anlatır mısınız nasıl gelişti her şey? 2015 yılında öğretmenlik yapıyordum özel bir kolejde. Ancak zaman içinde süreç ağır gelmeye başladı. Çocukları çok seviyordum ancak üretim çok fazlaydı, sahne geceleri çok geç bitiyordu, sabah erkenden okula gitmek zorundayım vs. O yüzden bir şekilde birinden feragat etmek gerekti. 2015 yılında öğretmenliği bırakma kararı aldım. Anne ve babam başlangıçta, her anne baba gibi daha tedirgindi. Başta sıcak bakmadılar. Ancak ben gözümü karartmıştım. Yıl sonunda okulla konuştum ve ayrıldım. Sonrasındaki yaz tatilinde üç ay gezdim, beslendim, farklı bir ruh dünyasına geçmeye çalıştım. Sonra ise doğrudan sokakta çalmaya başladık, arkadaşım Cemil ile birlikte. Vapurlarda çalmaya başladık ayrıca. O Ses Türkiye’ye bir kez katılmıştım. Pek bana göre değildi ancak ailemin ısrarıyla gittim. Hala da televizyon programlarına çağırıldığımda çok heyecanlanıyorum. İlk katılışımda olmamıştı. Yarışmanın diğer sezonunda yine aradılar, gittik. Oradan ufak bir kitle de edindik. Güzel bir deneyimdi o da. Sonra tekrar sokaklara döndük. Zaten Zbam The Band adında bir grubum vardı. Onlarla sokakta, şarap evlerinde, otellerde çıkıyor, jazz ve swing yapıyorduk. Aslında hep sahnedeydim ben. Bir gün ise yolum menajerim Candaş Örnek’le kesişti. Beni sokakta dinledi, sonra yolumu Sony Music ile kesiştirdi. Bu da benim hayatımı farklı bir seviyeye taşımama yardımcı oldu. >>Ve şimdi ilk single geldi: Kedi. Güzel bir düzenlemeye sahip şarkı. Siz nasıl anlatırsınız Kedi’yi? Kedi benim için çok özel. Öğretmenken yazdığım bir şarkıydı bu. Cenk Erdoğan yaptı düzenlemesini. Harika oldu. Zaten beste yaparken insanın kafasında şarkı çalıyor. Önemli olan aranjörün kafanızda çalan şeyi sizden güzelce alabilmesi. Cenk Erdoğan bu konuda çok başarılı. Kafamda çalan her şeyi Kedi’ye dökmeyi başardı. Kedi ile büyük hayaller kurup, popüler olmayı düşünmedim. Kedi samimi bir şarkı. Kedi aslında Melek. Bir sıcaklık var, acı var, hüzün var ve bunu samimi bir şekilde anlatıyor. Üzüldüğünü mutsuz bir şekilde değil, oldukça samimi bir şekilde dile getiriyor. O yüzden Kedi benim için çok önemli. İlk adımımız, ilk emeklemelerimiz. Kedi eşittir Melek diyebilirim. >>Sizi vapurda dinliyordum ben. Nasıldı vapur müziği yapmak? Vapurda müzik yapmak tek kelimeyle harikaydı. İnsanlarla sürekli göz gözesiniz. Sahnede de hep söylüyorum. Artık insanların gözlerinin içine baktığımda ne dinlemek istediklerini biliyorum. Ve vapurda çaldığımız zamanlar, İstanbul’un harika gün batımlarını görmek muhteşemdi. Yunuslar, güzel gün batımları ve Boğaz’ın şiirsel güzelliğine şahitlik ettim. En önemli şey oydu aslına bakarsanız. Çok şarkı yazdım vapurda. >>İlginç anılarınız var mı vapurda? Değişik, komik, korkunç olaylarla da karşılaştık. Bir yaşlı amca vardı, hep dans eden. Biz çalarken kemanını, gitarını çıkarıp bize eklenen müzisyenler oldu. Acılar, mutluluklar, Boğaz’ın güzelliği, insanların samimiyeti... İnanın insan hiç yaşlanmıyor bu güzel paylaşımların olduğu bir ortamda.  >>Ekşi Sözlük’te adınıza yazılmış ilk entryde “Ayten Alpman ile Amy Winehouse karışımı bir ses” benzetmesi var. Siz ne düşünüyorsunuz? Ayten Alpman’ın sesini çok beğeniyorum. 16 yaşımdayken bir şarkısını dinlemiştim ve büyülenmiştim. O gün bu gündür de dinlerim. Amy Winehouse için zaten bir şey diyemiyorum. Kesinlikle yaşamalıydı. Onun gidişi beni çok üzmüştür çünkü harika bir ses, müthiş bir yetenek. İnsanların beni benzettiği sesler zaten benim de dinlediğim harika sesler. Dinleye dinleye zaman içinde evrilmiştir belki bilemiyorum. Ama benim ceremesini çektiğim zamanlar da oldu. Sesin çok sert ya da köşeli yorumları da geldi. Ancak ben Amy Winehouse’a ya da Ayten Alpman’a benzetilmekten gurur duyarım... >>Sanırım Amy Winehouse benzetmesine No.1 ile yaptığınız düeti dinledikten sonra hak verdim. Bir de öyle bir şey var değil mi? Biz o şarkıyı aslında dört yıl önce yaptık. Dört yıl önceki sesim diyebilirim ona. Amy Winehouse’a ne kadar benzeyip benzemediğini çok bilmiyorum. İnsan kendi sesini deşifre edemiyor aslına bakarsanız. Benzetiyorlar, “evet benziyor” diyorum ama tabii ki bana çok öyle gelmiyor. No.1 ve bu tarz alternatif sanatçılarla rap, elektronik müzik vs. ben zaten sürekli çalışıyorum. Sadece ismim farklı oluyor, ki önümüzdeki günlerde yine böyle çalışmalar gelecek. Zaten erkek kardeşim Süleyman da rap müzik yapıyor. Onun sayesinde çok aşinayım. Bir de bu ay sonunda artık birlikte yaşamaya başlayacağız. Bence rap müziğe aşinalığım biraz daha artacak gibi düşünüyorum. >>Sokakta, vapurda müzik yapmanın avantajını yaşıyor musunuz? Sokakta ve vapurda olmuş olmanın avantajları var kesinlikle. Biraz önce de dediğim gibi; artık birinin gözlerine baktığımda, oun hangi şarkıyı dinlemek istediğini biliyorum. O kişinin gözlerine baktığımda; acısına, mutluluğuna kendimi çok daha yakın hissediyorum ve fark ediyorum bir şekilde. Sokak ve vapur size bunu kazandırıyor. Çok alakasız insanları bir araya getirmenizi sağlıyor. Çok fazla duyguya sahip olmanızı sağlıyor ve bu duygular inanın hem beni hem müziğimi inanılmaz derecede geliştirdi. Harikaydı. O yüzden avantajı bir kere samimiyet ve artık daha çok insanı tanıma. Ben herkese hitap etmek istiyorum. Beni arabesk dinleyen de dinlesin, pop dinleyen de, rap dinleyen de, elektronik müzik dinleyen de… Bakış açımı bu şekilde geliştirdi ve bir şeyler bu yolda ilerledi diyelim… >>‘O Ses Türkiye’ peki... Kariyerinizde etkileri var mı? O Ses Türkiye’ye katıldıktan sonra kısa bir süre insanlar beni tanıdı. Sokakta, vapurda… Televizyon sayesinde bir kitleye ulaşabildik. Kesinlikle bu anlamda olumlu bir etkisi olduğunu söyleyebilirim. >>‘Kedi’den sonra neler olacak? Kedi’den sonra aslında benim en büyük isteğim albüme girmek. Ama hazır bir single şarkımız daha var aslına bakarsanız… Sıradaki çalışmalarımız, yeni bir single ve ardından yeni albüm olarak ilerleyecek diye düşünüyorum. Yazdığım çok sayıda şarkı var. Ancak sıradaki single ile Kedi’den sonra biraz hüzünlendireceğim dinleyeni. Üretimlerimizi paylaşmak istiyoruz insanlarla. Kedi umarım güzel, şanslı ve üretken bir açılış olmuştur bizim için. Bunu sadece kendim için değil, tüm ekibim için de söylüyorum. Çünkü ekibim dostlarımdan oluşuyor. Ve en önemli şey benim için herkesin mutluluğu. Kedi bize şans getirsin. Kedi herkese şans getirsin. Hüzünlerini uzaklaştırsın insanların. İçini huzurla doldursun. Her acıdan, her hüzünden bir mutluluğun çıktığını, yağmurdan sonra da güneşin açtığını hatırlatsın insanlara… Oyuncu Mehmet Aslantuğ'dan Hülya Koçyiğit'e yanıt
Geçtiğimiz hafta Hülya Avşar'ın televizyon programına konuk olan ve Avşar'ın skandal sözlerine verdiği yanıtlarla gündemde oldukça yer edinen başarılı oyuncu Mehmet Aslantuğ, Hülya Koçyiğit'in "Bu ülkede kimse baskı altında değil, bilakis herkes fazla özgür. Yaptıklarından dolayı bir gün herkes Erdoğan’ı takdir edecek" açıklamalarına yanıt verdi.  Mehmet Aslantuğ'un Hürriyet'ten Hakan Gence'ye verdiği röportajdan ilgili bölüm: 'HÜLYA NEDEN BÖYLE ŞEYLERE DEM VURUR' Aslantuğ, geçen hafta Hülya Avşar’ın karşısında söylediği cümlelerden, Hülya Koçyiğit’in “Baskı yok” açıklamalarına kadar birçok konuda soruları yanıtladı. Avşar için, "Buna rağmen neyin özlemini duyar, neden yorgun düşmüştür de, böyle şeylerden dem vurur" diyen Aslantuğ, Koçyiğit'in sözlerine ise katılmadığını ifade etti. "Hülya; üreten, çalışan, muhtemelen ailesi ya da etrafındaki erkeklere de iş imkânı sağlayan bir kadın. Buna rağmen neyin özlemini duyar, neden yorgun düşmüştür de, böyle şeylerden dem vurur? Ayrıca kendisini açıklamaya her zaman gücü vardır!" "O çok matah bir ifade değil. Daha iyisini kurmaya çalışayım! Hayat ihtiyaç duydukça başını güçlü bir erkeğin omzuna yaslayan bir kadın olmakla; güçlü bir kadının omzuna yaslayan erkek olmak arasındaki farka göre kurulamaz. Buna göre dizayn edilen toplumların varacağı bir yer yok. Kumdan kaleler gibi, yıkılırlar!" 'SÖYLEMEK İSTEDİĞİ ŞEY PSİKOLOJİK MUHAKKAK' "Söylemek istediği şey, ekonomik değil, psikolojik muhakkak. Ama bu psikolojinin cinsiyeti olmaz. En azından olmamalı! ‘Sosyal medya’ söylediğin o değişimin dinamiğine tipik örneklerden. Yönetim erkinin de şu ya da bu biçimde kâbusu olmuş durumda, baksana! Ben henüz dahil olmadım, ama etkilenmemek mümkün değil." "Kendi tasarrufları. Kişisel fikrim şu; sanatçının söylemlerinde politik duruş olabilir. Bunun kriterleri bellidir. Kamu yararı üzerinden konuşur. Siyasi partilerle, liderleriyle ya da üretilen siyasete dolaylı da olsa kefil olmak bana göre değil." 'BASKI YOK DİYEMEZSİN' Aslantuğ ayrıca, Hülya Koçyiğit'in "Bu ülkede kimse baskı altında değil, bilakis herkes fazla özgür." açıklamalarına ilişkin de 'Sistemi eleştirdiğin bir oyun yasaklanıyorsa, baskı yok diyemezsin" dedi. "Mesela sistemi eleştirdiğin bir oyun yasaklanıyorsa, baskı yok diyemezsin. Elbet birilerinin de sistemi, düzeni eleştirme özgürlüğü olacak. Olağanüstü Hal’in bir yönetim biçimine dönüşmesine sesi çıkacak. Dün eleştirirken doğru da, şimdi mi yanlış." Röportajın tamamı Otobüsün kapılarını kim kilitledi?
Adam otobüse biner binmez burnu harekete geçiyor, kendi kokusuyla işaretlediği bölgeye giren yabancının kokusunu tanımlamaya çalışan bir hayvan gibi burun kanatlarını geniş geniş açarak otobüsteki farklı kokunun kaynağını arıyor. Burun gözleri yönlendiriyor, adam en ön koltukta oturan kadının saçlarını ve tepesine tutturulmuş tokayı görüyor. Türkiye sinemasının en özel yönetmenlerinden Bilge Olgaç’ın 1986 yapımı filmi Üç Halka Yirmibeş’te Hakan Balamir’in canlandırdığı Sakin karakteri bu müthiş açılış sahnesinde yalnız değil; tamamı erkek olan yolcular kendilerini en ilkel dürtülerinin kontrolüne bırakmış, çiftleşme dansına hazırlanan testosteron depoları gibi ön koltuktan gözlerini alamıyor. Uygarlık tarihi bir yandan da dürtüleri kontrol altına almanın tarihidir. Dürtüleri yok etmeyiz -istesek de edemeyiz zaten, aksi takdirde tür olarak yok olurduk- ancak öznesi olduğumuz toplumsal yaşamı insanın fiziksel ve zihinsel evrimine uygun biçimde geliştirebilmek, toplumu oluşturan tüm bireyler için eşit ve adil yaşam koşulları oluşturabilmek için uğraşırken onları ‘insani’ olana dönüştürür, ehlileştirir, estetize ederiz. Sanatsal yapıtlardan spor etkinliklerine, kulağımıza çalınan güzel melodiden rengarenk bir bahçe düzenlemesine kadar her şey bunun sonucudur. Uygarlaşma sürecinin kesintiye uğradığı anların ürünüyse tacizciler, tecavüzcüler, kadına haddini bildirirken annesinin diz kapağından tahrik olan dinciler, havadaki kadın parfümü kokusunu tıpkı aç kurtlar gibi takip eden Sakin’lerdir. Filmografisi başta erkeklik algısı olmak üzere Türkiye’nin önemli sorunlarını tartışmak üzerine kurulu yönetmen Bilge Olgaç kadın olduğu için değil, Yeşilçam diye bilinen o puslu erkek coğrafyasının üretim kodlarından sıyrılmış hikayeler anlatmayı başardığı için özeldir. En maço olmaya aday öykü bile Olgaç’ın sinemasında bir maçoluk araştırmasına ve eleştirisine döner. Mesela tamamı bir cezaevindeki erkek mahkumlar arasında geçen 1971 yapımı Linç‘te erkeklik kültürünün kuruluşunu, yıkılışını ve yeniden kuruluşunu izleriz. Koğuş ağası Fethi’nin kafasını kızdıran adama verdiği ceza bıyıklarını -en görünür erkeklik sembolünü- koparmaktır. Bıyıklar üzerinden işleyen sembolik kastrasyon, birbirini besleyip dönüştüren falluslar arasındaki güç savaşının gösterenidir: Bu bıyık ve fallus çukurunda, siyasi mahkumlar hariç -ki onlar da aşırı mülayim davranmaktadır- herkes birbirinin kuyusunu kazmaya hazırdır. Film kahraman bir ‘erkek’ olma yolunda ilerlediğini zanneden Arap Kadir’in koğuş arkadaşları tarafından linç edilmesine doğru giden süreci gösterir; başı ve sonu eril şiddetle belirlenen, ölümle zirve noktasına ulaşan bir tür erginleşme ayini...  Otobüse ve yolcularını taşıdığı kasabaya dönelim: Araçtaki erkeklerin istisnasız hepsi aynı şeyi düşünür: “Bu kız kesinlikle fahişedir, baba dediği yanındaki adam da onun pezevengidir.” İnsanlığın uygarlık birikiminden nasipsizler Gülçiçek adlı bu genç kadını anında fantezi nesnesine dönüştürür. Eşraftan Dursun Ali başta olmak üzere kasabanın genç-yaşlı, evli-bekar tüm erkekleri Gülçiçek’ten başka bir şey düşünemez haldedir. Kasabadaki tek sosyalleşme mekanı olan meyhanenin -tabii burada sadece erkekler sosyalleşmektedir!- duvarına bile Gülçiçek’in fotoğrafını asarlar ama fantezileri bir türlü gerçekleşmez. Filmin doruk sahnelerinden birinde Gülçiçek meyhaneye girer, Dursun Ali’nin masasına oturur: “Neden şaştınız? Otele üç kez gelip, paralar verip, benimle bir gece yatmak için yalvaran Dursun Ali Beyinizin masasına oturmama çok mu şaştınız? Kasabaya geldiğim günden beri hepiniz beni konuştu, beni istedi, düşlerinizde benimle seviştiniz, benimle yattınız! Ama sonra çekildiniz geriye, çünkü beni yerse Dursun Ali Beyiniz yer! O da yemek için her şeyi yaptı tabii! Aslında ben hepinizi sevdim, ne kadar iyi insanlarsınız oysa… Ama iyilik yetmiyor tabii… Neden yaşadığınızı bir fark etseniz… Fark etseniz ki, şu Dursun Ali gibi ırzı kırıklar parası bol olduğu için böyle…” Bilge Olgaç’ın toplumsal cinsiyet kodlarını çözümlediği filmde kasaba kasaba dolaşıp bir panayır çadırında babasıyla birlikte halkacılık yapmaktan başka derdi olmayan Gülçiçek’i kimin oynadığını biliyorsunuzdur belki: Geçen hafta TV’de “Erkek çalışsın. Kadın evde çocuklarını büyütsün, yemeğini yapsın, kocasını karşılasın” diyen Hülya Avşar... Dünyanın en hastalıklı namus anlayışına karşı tek başına mücadele eden Gülçiçek’le onu canlandıran oyuncunun karakter ve duruşları arasında dağlar kadar fark olması, Avşar’ın yıllardır neredeyse her lafıyla Gülçiçek’i ve o erkekleri aynı otobüse mahkum etmesi ne acayip değil mi?.. Türkiye Almanya Film Festivali'nin kurucusu Adil Kaya: Festival bir şenliktir
Nürnberg’de bu yıl 23.’sü düzenlenen Türkiye Almanya Film Festivali dün akşam düzenlene bir törenle başladı. Törende, Halil Ergün ve Alman yönetmen Volker Schlöndorff’a 23. Türkiye Almanya Film Festivali’nin onur ödülü Ercan Kesal tarafından takdim edildi. Festivalde Ercan Kesal’ın Fındıktan Sonra adlı belgesel filminin dünya prömiyeri de yapılacak. Uzun metraj film yarışmasının jüri başkanlığını FIPRESCI Genel Sekreteri Klaus Eder yapıyor. Diğer jüri üyeleri arasında Türkiye’den Mahmut Fazıl Coşkun ve Tuba Ünsal var. Kısa metraj film yarışmasının jüri başkanı ise Özcan Alper. Uzun metraj yarışmasında Türkiye’den Paranın Kokusu (Ahmet Boyacıoğlu), Zor bir Karar (Ender Özkahraman), İşe Yarar Bir Şey (Pelin Esmer), Rüya (Derviş Zaim) ve Yol Ayrımı (Yavuz Turgul) bulunuyor. Alman filmleri arasında Christian Petzold’un Berlin’de bu yıl Altın Ayı için yarışan filmi Transit dikkat çekiyor. Festival kurucusu ve yöneticisi Adil Kaya ile bir röportaj yaptık. »İki ülkenin filmlerini bir festivalde buluşturma fikri nasıl çıktı. Başka ülkelerde düzenlenen Türk filmleri festivallerini çok duyuyorum ama böyle ikili bir festival başka yok sanırım... Evet, başka bir örnegi yok. Türkiye dışında sivil toplum örgütlerinin organize ettiği Türk filmleri festivalleri var. Toplumlar arası iletişimde, Türkiye kültürünün çağdaş bir formatta tanıtılmasında çok önemli bir rol oynuyorlar. Bir kere ayakları yere basıyor, toplumun isteğine cevap veriyorlar. Strassburg‘daki ya da Münih’teki sinema günleri bunların en köklüleri ve saygın festivaller. ABD’de Boston’daki etkinlik de gittikçe gelişiyor ve yerleşiyor. Londra da öyle. Almanlar konulu festival diyor bizimki gibi festivallere, örneğin insan hakları film festivali ya da müzik filmleri festivali gibi. Bizim film festivalimiz 700-800 sinema etkinliği arasinda ilk ona giriyor. Ilk sirada açık farkla Berlinale var. Tabii bir de etkinliklerin hepsi klasik anlamda film festivali sayılmaz. Biz jürileriyle, yarışmalarıyla, sanatçı söyleşileriyle gerçek bir film festivali düzenliyoruz. »Siz festivali belediye ile işbirliği içinde mi düzenliyorsunuz? Bağımsız davranmanız konusunda sorun çıkıyor mu ? Bizim işbirliğimiz daha çok, belediyenin altyapısı ve ekibiyle işbirligi üzerine kurulu. Bunun ötesinde belediyede çok deneyimli kültür yöneticileri var, bir nevi danışmanlık sunuyorlar. Festivalin içerigine ise hiç karışmama gibi bir iş ahlakları var. Alman toplumunun eleştirilmesi konusunda ise bizi adeta yüreklendiriyorlar. Bu tutum, festivale maddi destek veren diger bütün Almanya makamlari için de geçerli, yani kendilerini eleştirmemiz için maddi destek veriyorlar! » Bütün Avrupa’da da bu böyle mi? Yok, o kadar da degil. Bu tutum Almanya için geçerli. Tarihsel sorunlarından dolayı, halkına yönelik, eleştiriye yönelik bir demokrasi anlayışı kurmak zorunda kalmış Almanya. Yoksa o korkunç Nazi vahşetinin üzerine saygın yeni bir kültür kuramazlardı. Yeni milliyetçilerin ve ırkçı politikacıların devlet yönetimlerine girmesiyle, Hollanda olsun, Belçika olsun, Avusturya olsun, bu gibi ülkelerden artık böyle özeleştirel bir yaklaşım beklemek imkânsız. » Türkiye’den nasıl bir destek alıyorsunuz? Sinema sanatçılarımızdan, sektörde çalışanlardan, üretenlerden, yapımcılardan, sürekli destek alıyoruz, cok sıcak ilişkilerimiz oluştu. Festivali ayaktan tutan bir saç ayağı kesinlikle onlar. Kültür Bakanlığı ise 15 Temmuz Darbe Girişimi’nden sonra festivale verdiği desteği tamaman kesti. »23 yıl öncesiyle bugünü kıyaslarsanız nasıl değişiklikler oldu? Iİk başladığımızda Türkiyeliler gelirdi festivale, bir de bir iki tane Türkçe öğrenmiş Alman. Oğlum içerde minder var mı diyen teyzelerimiz vardı 1992’nin ilk sinema günlerinde. Artık festival Nürnberg toplumunun içsellestirdiği bir etkinlik. Seyircilerin yarısından fazlasını Almanlar oluşturuyor. Türkiye’deki son darbe girişiminden sonra festivalin Alman seyirci sayısı arttı. Bu da Türkiye’nin Almanlar için artık ne kadar önemli oldugunu gösteriyor. Nürnberg’e uçakla geldiğinizde gümrük polisi festivale geldiginizi öğrenince, buyurun geçin diyor. Bir Alman polisi diyor bunu, nereden nereye yani. »Türkiyeli seyirci kitlesinin katılımı nasıl? Türkiye’de yaşanan o korkunç kutuplaşmadan Almanya’daki Türkiyeliler de nasibini alıyor. Artan milliyetçilik, şovenizm de misliyle mevcut burada. Ama festivale saygı duyduklarından mıdır nedir, programlarımıza katılıyorlar... » Bu yılki festivalde neler var? Açılış töreninde iki sanatçımıza sinemaya yaptıkları katkılarından dolayı onur ödülü verecegiz. Volker Schlöndorff Almanya’nin önde gelen uluslararasi yönetmenlerinden. Altın Palmiyesi de var, Oscar'ı da. Diğer onur ödülü Halil Ergün’e verilecek. Her iki sanatçımız da sinemayı nasil ileri götürebilirim, topluma nasıl bir değer katabilirim sorusuyla sanatlarını üretmişler ve üretmeye devam ediyorlar. Sonra 10 günlük programda yarışmalar var, konuklar var, söyleşiler var. Film gösterimlerinden sonra canlı müzik ve sohbetler var. Var da var yani. Bir de yıllık izinlerini festivale denk getiren birçok sinema severlerimiz var. Festival bir şenliktir. Biz de sanat dolu bir 10 gün yaşayacağız. »Maddi ve manevi çok fedakârlıkla ortaya çıktığını biliyorum festivalin. Ödülü ne, sizin için? Bu festivalin en güzel ödülü hem Türkiye’den hem de Almanya’dan sanatçılarla, kültürle ugraşmayı kendine meslek etmiş kişilerle yaşadiğimız cok güzel anlar ve kurduğumuz o güzel dostluklar. İnanın, paha biçilmez bir ödül bu. Hani klasik bir soru vardır ya, yaşamın anlamı ne? İşte bu... Yaşam anlayışının birleştiği yerlerde dostlukları kurmak, yaşamak ve yaşatmak. Billur Yazgan'dan Ercan Yazgan'la ilgili iddiaya yanıt
Coşkun Sabah'tan MESAM açıklaması: Yönetim bize geçti
MESAM başkanlığına Coşkun Sabah getirildi
Kültür Bakanlığı tarafından Türkiye Musiki Eser Sahipleri Meslek Birliği’ne (MESAM) kayyum olarak atanan yönetim kurulu üyeleri arasından seçilen Yavuz Bingöl'ün isifa etmesinin ardından yerine Coşkun Sabah getirildi. Sabah sosyal meyda hesabından yaptığı açıklamada kararı, "Kültür Bakanlığımız tarafından MESAM’a yönetime kayyum atandım, tüm Coşkun Sabah sevenlerine duyurmak istedim, dün itibarı ile yönetim bize geçti" diyerek duyurdu. Kültür Bakanlığımız tarafından Mesam a yönetime kayyum atandım, Tüm Coşkun Sabah sevenlerine duyurmak istedim, dün itibarı ile yönetim bize geçti pic.twitter.com/Phso7udKnY Ali Kocatepe MESAM’a kayyım görevini reddetti Söz yazarı, besteci, yorumcu Ali Kocatepe, Kültür Bakanlığı tarafından verilen Türkiye Musiki Eser Sahipleri Meslek Birliği’ne (MESAM) kayyım olma görevini kabul etmediğini açıkladı. Evrensel'in haberine göre; Kültür Bakanlığı, MESAM'a kayyım atayarak mevcut yönetimin yerine Yavuz Bingöl, Recep Ergül, Polat Yağcı, İpek Açar, Turhan Taşan, Fuat Güner ve Coşkun Sabah'ı asıl üye olarak: Vedat Çetinkaya, Celal Yarıcı, Osman İşmen, Yücel Arzen, Ali Kocatepe, İclal Aydın ve Selahattin Akarsu'yu ise yedek üye olarak kurumun yönetim kadrosuna getirmişti. Yavuz Bingöl'ün görevi kabul etmediğini açıklamasının ardından yedek listede bulunan Ali Kocatepe'de sosyal medya hesabından yaptığı paylaşımda "Kültür Bakanlığı'nın Mesam'a atadığı kayyum listesinde yedek olarak yazıldığımı bugün tesadüfen öğrendim. Böyle bir görev için Bakanlıktan kimse fikrimi sormamıştır. Şiddetle reddettiğimi kamuoyuna duyururum. " ifadelerine yer verdi. Maymunlar ve protozoonlar
Ne tür bir tertibin içine düşürüldük? Nasıl düştük biz bu tuzağa? Özneleşmek, kendimizi kimlikli bir varlık olarak kurmak için yaptığımız her eylem, satın aldığımız her şey, izlediklerimiz, yediklerimiz bizi ele veriyor ve bir denetim mekanizmasının içine kapatılıyoruz. Özneleşmek için çırpındıkça daha fazla batağa batıyoruz. Ve her kurtulması çabası bizi daha derine çekiyor. Son model telefonlarımızla tam fark yarattık derken yakayı kaptırıyoruz. Agamben’in dediği gibi, “ yakayı cep telefonuna kaptıran kişi.. yeni bir öznellik değil, olsa olsa denetlenebileceği yeni numara edinmiş oluyor.” Elimizi kaptırdık bir kere, maymun tuzaklarına. “Animals Are Beautiful People” filminde, yerlilerin maymun yakalamak için kurdukları tuzağa düşen yine biz olduk. Homo sapiens olarak kendimize tuzak kurmuşuz meğer. Bir zamanlar doğada dolaysız ilişkiler yaşarken, şimdi ellerimiz iktidarın deliğinde, çıkaramıyoruz. Avumuzdakileri bırakamıyoruz çünkü, sahip olduklarımız. Sahip oldukça özgürleşeceğimizi sanıyoruz ama aksine avucumuzdakilerin miktarı artıkça yumruğumuz da büyüyor. Teknolojik gelişmelerden medet umuyoruz; teknolojinin bizi kurtaracağını düşünüyoruz ama olmuyor. Günümüzde güvencesiz ve örgütsüz çalışanları tanımlayan “Prekarya”nın ortaya çıkışını özgürleşme olarak alkışlamıştık. Fabrikanın mekân ve zamanına kapatılmış bedenler artık istedikleri mekân ve zamanda çalışabileceklerdi. Önümüzde laptop’lar, hizmet sektörünün bir parçası olduk. Uluslararası kahve zincirlerinin yer ve zamandan kopuk dekorları arasında özgürleşme yanılsaması yaşarken, dayanışma ve örgütlenmeden yoksun kaldık; yapayalnız yakaladılar bizi. Ne yaparsak yapalım, maymun tuzaklarından, “dispozitifler”den kaçamıyoruz; yakalama, yönlendirme, belirleme, önleme, modelleme, denetleme aygıtlarından. Foucault’nun “dispozitif” kavramının soyağacını çıkaran Agamben dispozitifleri sıralıyor: “Varlıkların vücut diline, davranışlarına, fikir ve söylemlerine dayanak teşkil etme yetisi olan her şey… Sadece hapishaneler, akıl hastaneleri, panoptikon, okullar, dinler, fabrikalar, disiplinler, yasal önlemler değil.” Dahası var: “gazetecilik, yazarlık, edebiyat, felsefe, ziraat, sigara, internette gezinme, bilgisayarlar, cep telefonları ve belki dil bile var” (Dispozitif Nedir? / Dost, Monokl). Ama sürekli kılık değiştirerek yakalanmamayı becerenler de var. İktidarın yakalama aygıtından kaçabilmenin yöntemi. Gençliğimizde okuduğumuz çizgi roman kahramanı Tommiks’teki Binbir Surat mesela, sürekli yüz değiştirme yeteneğine sahip bir anti-kahramandı. Bir de yüzünü silerek yakalama aygıtlarından kaçanlar, kimliksizleşenler var. Subcomandante Marcos, yüzünü saklayarak ikon üreten sistemin yakalama aygıtından kaçmayı becermişti. Ve yüzündeki kar maskesinin siyahı, tıpkı Maleviç’in “Siyah Kare”si gibi çokluğu barındırıyor. Marcos’a sorsanız “sen kimsin?” diye, hem o hem bu olduğunu, maskesinin siyahında bir çokluk barındırdığını söyleyecektir size: “San Fransisco’da bir eşcinsel, Güney Afrika’da bir zenci, San Ysidro’da bir Chicano, İspanya’da bir anarşist, İsrail’de bir Filistinli, San Cristobal sokaklarında bir Maya yerlisi…, Almanya’da bir yahudi, soğuk savaş sonrası çağda bir komünist, ne galerisi, ne müşterisi olan bir sanatçı, gece saat 10’da metroda yalnız başına bir kadın, topraksız bir köylü, işsiz bir işçi, mutsuz bir öğrenci, serbest piyasacılar arasında bir muhalif, ne kitabı, ne okuyucusu olan bir yazar ve tabii Güneydoğu Meksika Dağlarında bir Zapatacı.” Yeryüzünün de tek bir yüzü yoktur, yüzünde çokluk saklar. Doğa, tel örgülerin içine, saksılara, çerçevelere kapattığımız temsiller değil, çokluğun kudretidir. Doğayı yakaladığınızı sanırsınız, ama o renk ve biçim değiştirme yeteneği sayesinde başka bir yere kaçmıştır. İnsanların kanında yaşayan asalak bir organizma olan Tripanozom vücudun savunma sistemini atlamayı başaranlardan. Vücut, içine giren yabancıyı kılığından, antijenlerinden tanıyor ve bu antijenlere özgü antikorlar üreterek yabancıyı bertaraf etmeye çalışıyor. Peki bir organizma sürekli kılık, yani antijen değiştiriyor ve yakalama aygıtından kaçıyorsa? Tripanozomun yaptığı tam da bu. Sürekli kılık, kılıf değiştirmek. Bir protozoon, tek hücreli bir canlı, yakalama aygıtlarına yakalanmadan hayatta kalabildiğine göre biz akıllılar nasıl yakalanmayı becerebiliyor acaba? Yoksa çok akıllı olduğumuz için mi? Dünya Kadınlar Günü'ne özel gösterimi ile Etna bu akşam Bisahne'de
Ali Kocatepe: Kültür Bakanlığı'nın verdiği MESAM görevini şiddetle reddediyorum
Olaylar güzel gelişiyordu
Uzun zamandır önümde bu kadar haber ve albüm birikmemişti. Türkiye’de yeraltı cemaati sıkı çalışıyor son zamanlarda. Ana akım müzik sektörü, büyük konserler, sponsorlar filan ciddi sıkıntıya düşse de bu son yıllarda yeraltı kitlesi güzel müziklere, ilginç projelere doyuyor. Öyle ki büyük konserleri geçtim irili ufaklı bar konserlerine yetişmeye çalışmak bile başlı başına bir iş. Ne takvimde o kadar gün var ne de bacaklarda o kuvvet. Geçen haftalarda Kamufle’nin Dorock XL’deki konserine gittim. Provalarını izlediğim kadarıyla iyi olacağını biliyordum da bu kadar iyi olacağını tahmin etmiyordum. Konserin özelliği Kamufle’nin artık tek başına çıkacağı konser sahnelerinin ilk ayağı olmasıydı. Kendisini artık 5-10 rapçinin çıktığı sahnelerde göremeyeceğiz. Yıllardır sahneye çıkan birisi olarak doğrusu da bu zaten. Yeni grubu ateş gibi. Sahnede şimdilik DJ yok. Kamufle bu haliyle mükemmel bir adım atmış gibi görünüyor. Sahne enerjisi çok iyi, ateşli ve enerjik. Tam festival ortamlarında seyirciyi gazlayacak boşluğu dolduracak adam olmuş. Malum memlekette bu tarzı pek göremiyoruz. Ya pop ya rock. Festival sahneleri için çok önemli bir olay haline geleceğine eminim. Müziği şu haliyle funk ve soul’un dışında caza bile kayıyor. Kamufle seyirciyle iletişimini biraz daha geliştirecektir 5-10 konser sonunda. Yalnız artık onun önünde bir yol ayrımı var. Hazırdaki şarkıları bu sahneye çok yakışıyor fakat birkaç hit şarkıya ihtiyacı olacak. Yeni albümü için üstünde çok baskı olduğunu tahmin edebiliyorum ama bu baskıyı iyi kullanırsa ateş eder. Onun için en önemli eşik bu. Tek odak noktası bu olmalı. Kamufle’nin sosyal medya hesaplarını takip edip konser tarihlerini öğrenebilirsiniz. Giriş konuma dönersek. Bu hafta King Gizzard & the Lizard Wizard’ın Tantana Records’dan basılan Türk baskı plağını yazdım. Haftaya yeni plaklar, albümler ve konserleri sıra sıra yazacağım. Çok konuşulan grup: King Gizzard  King Gizzard & The Lizard Wizard’ın (KGLTW) son zamanlarda en çok konuşulan gruplardan biri olduğu gerçeğini kimse inkar edemez. Anadolu rock gitar tonlarını duyar duymaz her dinleyen kendinden geçti. Şimdi grubun Polygondwanaland albümü Türkiye’den Tantana Records baskısıyla yayınlanıyor. 250 beyaz 250 kırmızı plak şeklinde basılan albümün en cezbedici tarafı Bant Mag Dergisinin küratörlüğünde Özgü Aydar, Mert Tugen, Burak Şentürk, Selin Çınar, Tarık Töre, Sadi Güran, Sedat Girgin, Tolga Tarhan, Turksen Kızıl, Cem Dinlenmiş gibi ilustratörlerin her parça için ayrı ayrı görseller. Albümün içi dışı filan da Türkçe. Plakların bir çoğu zaten önsiparişte bitti. Geri kalanı da Salon İKSV konserlerinde satılacak. Bu hakikaten büyük bir şey. Kariyerinin tepe noktasındayken bir grubu Türkiye’ye şu zamanlarda getirmek zorken İSKV Salon bunu başardı. Tantana Records’u da bu özel baskı için kutlamak lazım. Grubu hala dinlemediyseniz Nonagon Infinity, Polygondwanaland, Flying Microtonal Banana gibi albümlerinden başlayabilirsiniz. Bu plağın da koleksiyon değerinden bahsetmeme pek gerek yok sanırım. *** Jam SessIon başlıyor Bu hafta takip edeceğim etkinliklerden biri Jam Session. İstanbul’da 6 mekanda 18 performans, film ve müzik söyleşilerin gerçekleştirileceği etkinlik bu akşam Kadıköy Bina’da başlıyor. Açılış konserinde Barlas Tan Özemek ve Ahmet Ali Arslan’ı izleyeceğiz. Etkinlik kapsamında devam eden günlerde Nilipek, Özgün Semerci, Mertcan Mertbilek, Uncle James, Acil Servis, Cork Band, Barış Ergün ve Kerem Akdağ, Soul Staff, 7. Ev akustik, Gülin, Lara Di Lara gibi isimleri izleyebilirsiniz. Bu arada Uncle James’i canlı izledim geçenlerde ve adam müthiş şarkı söylüyor. Amerikan blues, country seviyorsanız sakın kaçırmayın. Müjde Ar: Düşündüğünü yüksek sesle söyleyebilen bilen bir kadının önemini zamanla anladım
DERYA AYDOĞAN deryaaydogan6@gmail.com Şair, söz yazarı, oyuncu ve edebiyat öğretmeni Gönül Aysel Gürel, 3 Mart Cumartesi günü Sarıyer Yaşar Kemal Kültür Merkezi’nde, “Ne Kavgam Bitti Ne Sevdam” adlı yeni kitabından şiirlerinin okunduğu gecede anıldı. Gürel’in evindeki sandığından çıkan 144 şiiri ölümünün 10.yılında kitap haline getirildi. Tekin Yayınevi’den çıkan şiir kitabını Aysel Gürel’in kızı Müjde Ar, tüm kadınlara ithaf etti. Yaşamı boyunca farklı tarzı ve duruşu ile dikkatleri çeken, Türk Pop Müziği’nin “delisi” olarak kalplere kendini işleyen ve toplumun kadına biçtiği rollere yazdıkları ile başkaldıran Gürel’i 8 Mart’ta saygıyla anıyoruz. Annesinin yolundan gittiğini seçtiği rollerle gösteren ve dönemine imzasını atan usta oyuncu Müjde Ar ile “Ne Kavgam Bitti Ne Sevdam” kitabını ve Aysel Gürel’i konuştuk. »Aysel Gürel şiirleri ile yazıları ile hep başkaldırdı kadına biçilen rollere. Siz de aynı yolda ilerlediğinizi düşünüyor musunuz? Tabii ki. Çünkü ben Annemin kızıyım. Aysel’in kızıyım. Ben onun öğretileri ile büyüdüm. Onun öğrettikleri, fısıldadıkları vardı hep kulağımızda. Onun gösterdiği yoldan gittik. Dolayısıyla benim yaptığım işler de annemin şiir de yaptığı işlerin sinemadaki iz düşümüydü diyebiliriz. » O dönemde hatta belki şu dönemde bile oynanması zor farklı rolleri seçtiniz Aynen hepsi zor rolleri idi. O filmleri şimdi çeksek bilmiyorum oynatırlar mı, gösterirler mi bir yerlerde… » Hep kadınların içinden söylediklerini sanki yüksek sesle söyleyen kişiydi. Şiirleri, tezlere konu oluyor. Düşündüğünü söyleyebilme gücünü ve cesaretini gösterebilen bir anne, size kendinizi nasıl hissettiriyordu?  Çok erken yaşlarda annemizin farklı olduğunu hissettik, farkına vardık. Etraftaki diğer annelere benzemiyordu. Ne üslubuyla ne giydiği ile ne söyledikleri ile bambaşka biri olduğu belliydi. Hayata bakışı ile kimseye benzemiyordu. Kadın erkek ilişkilerine hep farklı bir yerden bakardı. Annem çok erken yaştayken, kardeşim 1,5 yaşındayken evliliğini bitirmiş bir kadın. Ve ondan sonra da bir daha hiç evlenmeyi düşünmedi. Sadece bizi yetiştirmeyi düşündü. Sisteme kafa tutarak bizi yetiştirmeye çalıştı hep. Ayaklarının üstüne basa basa. Küçük yaşlardayken bunu algılayamıyorduk ama lisedeyken daha sonra üniversite yıllarında ve ilk evliliğimi yaptığımda içinden geçenleri yüksek sesle söyleyen bir kadının önemini anladım. Anlatabiliyor muyum? Çocuk yaşta farklı biri olduğunu anlıyorsun ama bunun ne kadar önemli olduğunu anlayamıyorsun. Bilinçlendikçe onun ne kadar güçlü, ne kadar farklı ne kadar doğru bir insan olduğunu kavradım.  »Anne-kız olarak her şeyi konuşabildiniz mi?  Biz annemle çok kavga ederdik. Özellikle genç kızlık dönemlerimde her şeyi çok fazla tekrarlardı. Defalarca söylerdi bir şeyi. Bayıltacak kadar tekrarlardı. Biz de kızardık tabii reaksiyon gösterirdik. Şimdi diyorum ki iyi ki tekrarlamış iyi ki hafızamıza kazınmış o sözleri. Şimdi ne kadar önemli olduğunu görüyorum. Keşke hiç kızmasaymışım ona ama işte o genç kızlığın asiliği, gençlik ruhu işte. Doğruyu söylemek gerekirse o isyankar ruh ortamı bozuyordu. »Hep sonradan annem haklıymış diyoruz galiba. Evet evet hep sonradan hak veririz. Ben annemle tam olarak barıştığımda 40 yaşındaydım. Çok tartışmalı bir anne kız ilişkimiz oldu. Sanki ben anlamıyormuşum gibi annemin her şeyde ısrarcı olması beni yoruyordu.» Özlediğinizde aklınıza ilk hangi tavrı, hali geliyor? Annemi kaybettikten sonra düşündüğüm ilk şey şu oldu; bir şey yazdığında hemen telefon eder ya da eğer ben yanındaysam “Müjde bak yeni bir şey yazdım, okuyayım mı?” derdi. Ben de eğer o an aklım başka bir şeyde ise “şimdi okuma sonra okursun” derdim. Bütün bunlar için çok pişmanım. » “Genel ev” şiiri, “Ünzile”, “Bir Genç Kız Yetişiyor” ve daha birçokları, günümüzün en çok konuşulan konuları. Hepsi sanki bugün yazılmış gibi. Ne kadar duyarlı olduğunu ve ne kadar üzüldüğünü hep mısralarında görüyoruz. Dünyanın nasıl bir yer olduğunu düşünüyordu ve size neler söylüyordu?  Genel Ev, Ünzile, Bir Genç Kız Yetişiyor şiirleri gerçekten de söylediğiniz gibi hepsi bugün yazılmış gibi. Acı olan şu ki, Ünzile 40 yılın üstünde bir zamanda yazılmış bir şiir ve hiçbir şey değişmemiş toplumda adeta her şey geriye gitmiş. Böylesine bir duyarlılıkla bu şiirleri üretmiş. Annem kadının şiddet görmesini, ikinci sınıf insan muamelesi görmesini hep hissetti. Hep bunları düşündü. Dünyanın iyi bir yer olmadığını düşünüyordu. Ölmeden birkaç gün önce bana “Ben bu dünyayı hiç sevemedim” dedi. Aynen bu cümleyi kullandı.  »Aysel Gürel’in kızı olarak sizin için dünya nasıl bir yer? Valla ben de annem gibi düşünüyorum. Sanatçı insanların duyarlılıkları fazla oluyor. Mutsuzluğa, umutsuzluğa hemen kapılabiliyorlar, daha kolaya kayıyorlar ama tabii ki yine de umudumuzu kaybetmemek lazım. Bir yanda da değişime inanıyorum aynı annem gibi. »Evden çıkan notlardan hazırlanan toplamda 144 şiir ve mektup var. Devamı da gelecek mi? Devamı gelecek bu kitabın. Biz ancak şimdilik bu kadar seçebildik. Bir çalışma yapıldı öncesinde. Daha hiç açılmamış, bilenmeyen çok şiiri var. Sandık dolu. Onlarca dosya var. Her sene bir kitap çıkartacağız böyle. » Ne sevdası ne kavgası biten kadınlarla dolu bir kitap olmuş biraz. Annemi anma gecesinde de söylediğimiz gibi zaten biz bu kitabı bütün kadınlara ithaf ettik. 8 Mart’ın öncesinde çıkarak bütün kadınlar düşünüldü ve ithaf edildi. Umarım kadını görmezden gelen toplumun bir kısmı da bu şiirleri okur da bir pay çıkartırlar kendilerine. »Uzun bir zaman sonra Onur Saylak’ın çektiği “Şahsiyet” dizisi ile ekranlara dönüyorsunuz. Bu işi kabul etme nedeniniz neydi? Ben dizilerde oynamıyorum normal olarak. Ne zamanım var ne öyle bir halim var. Dayanılmaz bir performans gerektiriyor. Set koşulları çok zor. Hep böyle nazla niyazla arada bir oynadım. Daha önce bir dizide oynamıştım “Beni 3. bölümde çıkartın” demiştim sonra 3. bölümde ölüp çıkmıştım. Ben Onur Saylak’ı çok beğeniyorum. Olağanüstü bir genç adam. Çok hoş bir insan. Açıkçası Onur beni kandırdı. Bir de Ay Yapım’ın yaptığı işleri beğeniyorum. Önemli işler yapıyorlar ve seti de özlemiştim. Böylelikle de bu işe başlamış oldum. Haftada sadece iki gün çalışacağım, o kadar. »Amerika’da sinema sektöründe yaşanan tacizler, istismarlar yıllar sonra konuşulmaya başlandı. Siz burada yıllardır bu işe emek verdiniz? Var mı yaşadığınız bir şey? Hollywood başka bir dünya resmen. Bizim çalıştığımız sürede ben görmedim öyle bir şey ama kadın her yerde kadın. Sadece Hollywood’da, sinema sektöründe değil her meslekte maalesef kadın tacize açık görülen biri. Doktorlukta da öğretmenlikte de öyle. Benim tanıdığım sinema yapan kadın oyuncular çok dişli kadın oyunculardı, cesaret bile edemezlerdi. Hiç görmedim. *** Aysel Gürel’in sandıktan çıkan el yazmaları  »Yeni çıkan kitapta Sezen Aksu’ya yazdığı bir şiir var. Bu şiiri biliyor muydunuz?  Şiirlerinin arasındaki "Sezen" şiirini yazıp Sezen Aksu’ya vermiş. Ben şimdi bestelenip bestelenmediğini tam olarak hatırlamıyorum ama bu tam Sezen’lik bir şarkı sözü diye not düşmüş. Başkası isterse ben bunu Sezen’e verdim diye. »Yani şiirin adı o yüzden “Sezen’e” Evet, Sezen güzel okur bu diye not düşmüş aslında. *** Gürel’in şiir kitabındaki biyografisinden 7 Şubat 1929 yılında Denizli’de doğan Gürel, 15 yaşındayken sanat dünyasına ilk adımını attı. “Bir şey keşfettim.Herkesin bir şiiri, bir ritmi vardı. Bunu bulmalıydım. Kendimi değil toplumu yazmalıydım” diyen Gürel, işsiz kaldığı dönemde şiir yazmaya karar vermiştir. İlk şarkısı Gençlik Başımda Duman, 45’lik bir plakta yer almış ve hit omuştur. “Şiir Şimdi” ve “Senin İçin Sana Deği” isimli iki şiir kitabı bulunan Gürel, birçok filmde rol almıştır. Onu okudukça, başka dünyalara kulaç atıyoruz ve karşımızda aslında hiç büyümemiş “ Bir Çocuk Şair” görüyoruz. Sıradışı isim Aysel Gürel, 17 Şubat 2008 yılında tedavi gördüğü hastanede hayata gözlerini yumdu. Ardında binlerce söz ve şiir bırakarak ölümsüzleşti. Bakış açısı
Yıllar önce İFSAK'ta bir söyleşide usta sıfatını kolaylıkla almış bir fotoğrafçı -ismi önemli değil, bu ülkede yaşama dokunan, uzun soluklu çalışma gerektiren, bir soruna değinen, bir sorunu açığa çıkartmaktan çekinmeyen, ilkeli, cesur bir çalışmaya imzasını atmadan usta kimliğini alan epeyi fotoğrafçılardan biri- Sebastiao Salgado'nun fotoğrafları üzerinden bir söz kurdu. Serra Plata'da maden işçilerinin fotoğrafları üzerinden orada kendisi de olsa aynı fotoğrafları çekebileceğinden bahsetti. Kolay sanıyordu. En önce, kendisi bu memlekette hangi soruna el atmıştı da böylesine küçümseyici bir ifadede bulunuyordu? Afrika'daki kahve üretim alanlarındaki işçileri, şeker kamışı işçileri, maden işçileri, çelik işçileri, şeker kamışı işçileri, gemi söken işçileri, açlıkla terbiye edilmiş, çamura, petrole, cürufa bulanmış kalabalıkları çekmiş bir fotoğrafçıydı Salgado. Hindistan'daki tuğla işçilerinden, İspanya sahilindeki Vigo kasabasında endüstriyel balıkçılığa direnen balıkçı ailelerini saymıyorum bile. Onun nasıl bir fotoğrafçı olduğunu açar okursunuz, ben küçük bir hikâyeyi aktararak anlatayım: O da bir hayalet. Sainte Elie halkı, ölüler dahi kalmak istemediği için mezarlığı bile olmayan bu terk edilmiş madende taşları öğüterek çamurların içinde yaşamayı sürdüren birkaç ihtiyarı böyle adlandırıyordu. Bu madenci yarım yüzyıl önce çok uzaklardan geldi, Cayeno Limanı'na vardı ve vaat edilmiş toprakları aramaya girişti. O dönemlerde burada altın meyveli bahçe çiçeklenmişti ve altın, açlıktan ölen herhangi bir yabancıyı kurtarıp iyice tombullaşmış olarak evine geri yolluyordu; tabii eğer talih yardım ederse. Talih bunu istemedi. Ama bu madenci burada yaşamayı sürdürdü; bir paçavradan başka elbisesi olmadan, hiçbir şey yemeden ve sivrisinekler tarafından yenerek yaşadı. Hiçbir şeyi arayarak, eleğin önüne oturup, güneşin acımasızlığından ancak koruyabilen kendisinden daha ince bir ağacın altında günbe gün kum eleyerek yaşadı durdu. Sebastiao Salgado hiç kimsenin uğramadığı bu kayıp madene vardığında onun yanına oturdu. Altın avcısının yalnızca tek bir dişi kalmıştı, konuşurken ağzının gecesinde parıldayan altından bir diş: "Benim karım çok güzeldir," dedi. Kırık, silik bir fotoğraf gösterdi. "Beni bekliyor," dedi. Kadın yirmi yaşında. Kadın, yarım yüzyıl önce, dünyanın bir yerinde yirmi yaşında. Zamanın Zamanları başlıklı bu yazıyı Eduardo Galeano, Zamanın Ağızları kitabında yazdı. O usta fotoğrafçının(!), fotoğraf çekmekten başka biraz da okuma tutkusu olaydı, öylesine boş laflar ederek böbürlenmezdi. Zamanın bir yerinde, zamanın çok uzağında dünya griydi. Tanrı'dan renkleri çalan İshir yerlileri sayesinde şimdi dünya parıldıyor ve dünyanın renkleri bakan, gözlerde ışıldıyor. Ticio Escobar, İshirlerin günlük yaşamından sahneler çekmek için çok uzaklardan gelip Chaco'ya yolculuk eden bir televizyon ekibine eşlik etti. Yerli bir kız çocuğu ekibin yönetmenini takip ediyordu; bedenine yapışmış sessiz bir gölge gibi, çok yakından gözlerini yüzüne dikip bakıyordu; sanki onun tuhaf mavi gözlerine girmek ister gibiydi. Yönetmen, kızı tanıyan ve dilini bilen Ticio'nun yardımına başvurdu. Kız açıkça söyledi: "Şeyleri ne renkte gördüğünüzü bilmek istiyorum." "Seninle aynı renkte," diye gülümsedi yönetmen. "Benim hangi renkte gördüğümü nereden biliyorsunuz?" Bu yazı, 'Bakış Açıları'nı bile bilmeyen usta fotoğrafçılara(!) ithaf olsun. Gaye Boralıoğlu’ndan yeni roman: "Dünyadan Aşağı"
Hub SanatMekan, Güler Güçlü’nun ilk kişisel sergisine ev sahipliği yapacak
Kadir İnanır, ameliyatından sonra ilk kez görüntülendi
Netflix ilk Türk orjinal dizisinin çekimleri başladı!
Netflix, ilk Türk orijinal dizisinin çekimlerine bugün başladı. Başrolünü Çağatay Ulusoy’un üstlendiği, Binnur Karaevli tarafından hayata geçirilen ve bir süper kahraman hikayesini anlatan 10 bölümlük dizinin oyuncu kadrosunda aynı zamanda Okan Yalabık, Ayça Ayşin Turan, Hazar Ergüçlü ve Mehmet Kurtuluş yer alıyor. Dizinin yapımcılığını ise Netflix adına O3 Medya kurucu ortağı Onur Güvenatam üstleniyor. Bu yılın ikinci yarısında gösterime girecek fantastik drama türündeki yapımın kamera arkasında son yıllarda yıldızı parlayan yönetmen Can Evrenol ve ödüllü görüntü yönetmeni Gökhan Tiryaki bulunuyor. Görsel efektlerini Gradient Effect'in üstleneceği dizinin prodüksiyon tasarımı ise Deniz Göktürk’e emanet. Dizi, tarihte kendisine verilmiş gizli bir görevle İstanbul’u korumak zorunda olduğunu öğrendikten sonra tüm dünyası altüst olan Hakan'ın serüvenini anlatıyor. Hikayenin başında Doğu ve Batı'nın birleştiği 15 milyonluk şehirde sıradan bir genç olarak hayatını sürdüren Hakan kahraman olmaktan çok uzaktır. Ancak şehrinin tarihten gelen gizemli ölümsüzlerin tehdidi altında olduğunu öğrendiğinde onları durdurmaktan başka çaresi kalmaz. Hem henüz hazır olmadığı hem de kabul etmek istemediği bir görevle karşı karşıya olan Hakan, kaderindeki son muhafız olma vazifesini yerine getirebilecek mi? Çağatay Ulusoy'un İstanbul'un son muhafızı Hakan’ı canlandırdığı dizide, Faysal rolünde Hakan’ın imrendiği başarılı bir iş adamı olarak Okan Yalabık’ı izleyeceğiz. Ayça Ayşin Turan, Faysal’ın şirketlerinde yönetici olarak çalışan, aynı zamanda Hakan’ın ilgi duyduğu Leyla karakterini canlandırırken, Hakan'ın sırdaşı Zeynep'e Hazar Ergüçlü hayat verecek. Mehmet Kurtuluş ise Faysal'ın sağ kolu Mazhar olarak ekranda olacak. Ahmet Ümit yeni romanıyla beraber okurlarıyla buluşuyor
Polisye romanların usta kalemi yazar Ahmet Ümit, yeni kitabı “Kırlangıç Çığlığı” nın, 9 Mart Cuma günü Trump AVM'De gerçekleşecek ilk imza gününde, okurları ve sevenleriyle bir araya geliyor. Yazdığı sürükleyici polisiye romanlarla adından sıkça söz ettiren, yüz binlerce okur tarafından okunan Türk edebiyatının en sevilen yazarlarından Ahmet Ümit, yeni kitabı “Kırlangıç Çığlığı” nın Trump AVM'de düzenlenecek ilk imza gününde okuyucularıyla buluşacak. Kırlangıç Çığlığı, soluk soluğa okunan bir polisiye olmasının yanı sıra, 'Vicdanını yitirmiş bir dünyadan başka nedir ki cehennem?' sorusunun ardına düşen büyük bir roman olma özelliği taşıyor. Ahmet Ümit, başkomiser Nevzat, yardımcısı Komiser Ali ve kriminolog Zeynep’in bir seri katili bulma hikayesini ve bir yandan da çocuk tacizcileri, Suriyeli göçmenler, organ mafyası gibi konuları ele aldığı yeni kitabıyla raflarda. Ahmet Ümit'in imza günleri ise şöyle: 9 Mart Cuma Trump AVM 12:00; 10 Mart Cumartesi Capacity; 15:00; 11 Mart Pazar Hilltown 15:00; 16 Mart Cuma Akasya 18:00; 17 Mart Cumartesi Kanyon 16:00; 18 Mart Pazar Marmara Park 15:00.  Netflix'ten Truva dizisi geliyor
2018 yılı tüm dünyada "Troya Yılı" ilan edildi. BBC ve Netflix de ortak bir proje için bir araya gelerek 'Troy, Fall Of a City' adlı tarihi diziyi hazırladı. Troya Antik Kenti’nin UNESCO Dünya Kültür Mirası Listesine Kabulü’nün 20.yılı sebebiyle 2018 yılı tüm dünyada "Troya Yılı" ilan edildi. Tarihi 5 bin yıl öncesine dayanan, tarih boyunca kültürlerin köprüsü olmuş, dünyanın en önemli antik kentlerinden Troya, Çanakkale Valiliği ve Türkiye Cumhuriyeti Kültür Bakanlığı’nın ortak çalışması ile tüm dünyaya tanıtılıyor. Türkiye’nin dünyaya da duyurduğu "2018 Troya Yılı"nın hemen ardından BBC ve Netflix de ortak bir proje için bir araya geldi. 'Troy, Fall Of a City' adı verilen tarihi dizi, Troya Yılı’nda, Troya’nın tüm dünyadaki etkisini vurguluyor. İngiliz, Amerikan ortak yapımda dünyaca ünlü yıldızlar David Gyasi, Hakeem Kae-Kazim, Louis Hunter gibi isimler yer alırken Anadolu’nun kadim değeri olan Troya tarihi tüm yönleriyle ele alınıyor. İlk olarak 1863’de Frank Calvert ve sonrasında da Heinrich Schliemann tarafından kazılmış olan görkemli antik şehir, ticari zenginliği ile beraber Doğu ve Batı arasında diyalog köprüsü olarak da biliniyor. 2018 Troya Yılı kapsamında ayrıca antik kentin bulunduğu noktada özel bir Troya Müzesi de açılacak. Kültür ve Turizm Bakanlığı, ödüllü ‘Troya Müzesi’ projesi kapsamında etkinliğe güç kazandırması için efsanevi film ‘Troya’nın dünyaca ünlü aktörlerini de davet etti. XJAZZ Festival baharın gelişini kutluyor!
Berlin’in özgün müzik festivallerinden XJAZZ dördüncü kez Türkiye’de festival ruhunu harekete geçirmeye hazırlanıyor. Geçtiğimiz senelerde caz severlerin yakından takip ettiği festival, bu sene de yerli ve uluslararası birçok müzisyeni ağırlayacak. 11 – 15 Nisan tarihlerinde Ankara, İstanbul ve İzmir’de gerçekleşecek XJAZZ, şehrin yine muhtelif mekanlarına konuk oluyor. Festival, bu sene konserlerin yanı sıra ‘XJAZZ Lab.’ adı altında atölye çalışmalarına da yer verecek. Festival, Goethe Institut desteğiyle düzenleniyor. XJAZZ, önermesini yineleyerek bu sene de sadece caz müzik ile sınırlı kalmayıp cazın kesiştiği diğer türleri de yeniliklere açık dinleyiciyle buluşturuyor. Programda bu yıl Peter Broderick, Federico Albenese, Nico Sun, Matthias Meyer, Chapelier Fou, Olivia Trummer gibi uluslararası isimlerin yanı sıra Türkiye ve Almanya sahnesini bir araya getirecek Tarabya Ensemble, Ensemble X gibi özel projeler yer alıyor. XJAZZ @ İSTANBUL 11.04.2018 Çarşamba Federico Albenese @ Akbank Sanat Christian Thome ft. Kaan Bıyıkoğlu & Matt Hall @ Nardis Jazz Club TÖZ @ Bova 12.04.2018 Perşembe Anadolu’nun Kayıp Şarkıları @ Babylon Tarabya Ensemble / Deniz Mahir Kartal & Volkan İncüvez ‘DU-YEK’ @ Borusan Sanat Davul Toplantısı (Cengiz Baysal, Berke Can Özcan, Turgut Alp Bekoğlu) @ Dorock XL Olivia Trummer ft. Kağan Yıldız & Berke Özgümüş @ Nardis Jazz Club Sultan Tunç aka. Rasta Baba @ KargART Ali Perret @ Kaset Mitanni Bir Gün, Bir Adam @ Bova 13.04.2018 Cuma Studnitzky KY Organic @ Salon Matthias Meyer @ KLEIN KÖK / Ezgi Mutlu @ KargART Çağıl Kaya @ Kaset Mitanni Nazdrave x Rap ft. Ceza, Ayben, Da Poet, Ağaçkakan, Kamufle @ IF Performance Hall Beşiktaş Monk Trio / Flux Duo @ Bova 14.04.2018 Cumartesi Peter Broderick / Gülşah Erol @ Salon Make a Joyful Noise / Coşkun Akmeriç & Ahmetjah @ Peyote Nevizade Ensemble X (Sebastian Studnitzky , Ekin Cengizkan, Sentürk Öztaş) @ Kaset Mitanni African Acid Is The Future @ arkaoda Serhan Erkol "Melting Pot" @ Bova 15.04.2018 Pazar Analog Kültür Experiment ft. Korhan Futacı / İpek Görgün / Kryshe @ Kırım Kilisesi XJAZZ @ ANKARA 11.04.2018 Çarşamba Baysallan Duo @ June Pub Çağrı Sertel ‘Instant’ @ Gaga Play Ali Perret Trio @ Siyah Beyaz Gülşah Erol @ Amelie’s Olivia Trummer @ Müjgan 12.04.2018 Perşembe Bora Uzer @ June Pub Nazdrave x Rap ft. Da Poet, Ayben, Kamufle, Ağaçkakan / Warm-up: Suppa ft. Aga B @ 6:45 KK 13.04.2018 Cuma Congulus @ Voodoo Blues Peter Broderick / Çınar Yazgan @ Ivy Deniz Mahir Kartal & Volkan İncüvez ‘DU-YEK’ @ Route 14.04.2018 Cumartesi Chapelier Fou @ IF Performance Hall Ankara Komfortrauschen / Ajda & Kızıltan @ Kite Terra / Azevzir feat Egesu Live @ HaymatlosMekan XJAZZ @ İZMİR 11.04.2018 Çarşamba MadenÖktemErsonmez @ Bios 12.04.2018 Perşembe Deniz Taşar Quartet @ Kepler Social House Tolga Bilgin Quintet feat. Şallıel Bros @ Bios 13.04.2018 Cuma Hamdi Akatay EtnoJazz Ensemble @ Bios Islandman + Şinasi @ 1888 14.04.2018 Cumartesi Nico Sun @ 1888 Cansu Nihal Akarsu & Doruk Çebi @ Publisher 15.04.2018 Pazar Emre Girgin DJ @ Edit Yapı Kredi Kültür Sanat, Dünya Kadınlar Günü'nü Yaşayan Kütüphane ile kutluyor
Emma Watson'ın hatalı dövmesi sosyal medyada tartışma konusu oldu
Terminatör 6 geliyor
‘Asıl suçlu Gencebay'dır Yavuz Bingöl sadece bir semboldür’
DERYA AYDOĞAN deryaaydogan6@gmail.com Orhan Gencebay’ın hedef göstererek istifa ettiği Türkiye Musiki Eser Sahipleri Meslek Birliği’ne (MESAM) Kültür Bakanlığı tarafından kayyum atandı. Yavuz Bingöl, Recep Ergül, Polat Yağcı, İpek Açar, Turhan Taşan, Fuat Güner ve Coşkun Sabah’ın üye olarak ataması sonrası karara itiraz eden Arif Sağ başkanlığındaki yönetim kurulu üyeleri Cahit Berkay, Metin Karataş, Ali Haydar Timisi, Ali Rıza Binboğa, Celal Ulusu, Ahmet Can Akyol, Ali Rıza Erdoğan ve Elif Nun İçelli bir basın toplantısı düzenleyerek yapılan uygulamanın tamamen yasalara, hukuka aykırı olduğunu ve Bölge İdare Mahkemesi’ne itiraz edeceklerini belirtiler. Yaşanılan gelişmelerden sonra rahatsızlanarak hastaneye kaldırılan Arif Sağ basın toplantısına katılamadı. MESAM Yönetim Kurulu Bşk. Yrd. Cahit Berkay, yönetim kurulu üyeleri Metin Karataş, Ali Rıza Binboğa ve üye Sadık Gürbüz BirGün’e konuştu. »Geçici yönetim kurulunun ilk işi eski genel sekreter Güneş Bayramoğlu’nu göreve getirmek oldu. Sizin yönetiminiz zamanında neden gönderilmişti? Metin Karataş: Bir yönetim kurulu üyesinin görevden uzaklaştırılma metninin bir gün önce kayda alınmasına rağmen tarihinin bir gün sonrası olarak yazılması. Yazışmaların yapıldığında bunu fark ettik. Komisyon kurulu sorularımızı inceledi ama hiçbir yanıt vermedi. Savunma yapma gereği bile duymadan şu an görevine el konulan yönetim kuruluna dalga geçer gibi bir ifade vererek hem MESAM’ın tüzel kişiliğine saygısızlık yaptı. Böyle bir kişinin MESAM’a layık olmadığını düşünüyoruz. Arkasındaki gücün ne olduğu şimdi belli oldu. Dalga geçer gibi cevap vererek kimlerin adamı olduğunu, kimler tarafından desteklediğini böylelikle göstermiş oldu. Geldikten sonra ilk günlerinde, ilk icraatleri, ilk toplantıda azledilmiş genel sekreterin de getirilmesi tamamen bir garabettir.Cahit Berkay: Öyle şeyler var ki gerçekten anlamakta zorlanıyoruz. Dün gece saat 21.00 de toplanmışlar ve eski genel sekreteri işe geri almışlar. Biz neden görevden alındık? İçerde 3 müfettiş var ve daha araştırmaları devam ediyor. Zannedersin ki müfettişler incelemeleri doğrultusunda bir rapor oluşturdular ve işten el çektirmeye karar verdiler. Böyle bir şey yok. Biz basından öğreniyoruz görevden alındığımızı. »Toplantı öncesi eski genel sekreter polis çağırdı buraya. Neden böyle bir şey yapmış olabilir? Cahit Berkay: Burada polislik bir durum gördün mü? Bizler eser yaratan insanlarız. Biz de bir sıkıntı olamayacağını gördünüz. Bu tutuma üzüldük. »Fuat Güner ve Recep Ergül geri döndü. Bu ne anlama geliyor? Metin Karataş: Olayın arkasındaki şahıs kimdir belli. Olayın arkasında Orhan Gencebay vardır. Yavuz Bingöl sadece semboldür. Özellikle seçilmiştir Yavuz Bingöl. Etnik aidiyetçilik yaparak burada insanları hedef gösterdi. Buradaki insanların siyasal görüşleri ve mezheplerinden dolayı hedef gösterildiler. “Biz bu değiliz” demek için de Yavuz Bingöl’ü getirdiler. Yavuz Bingöl bir araç. Yavuz Bingöl’ün burada birinci derecede suçlu olduğunu düşünmüyorum. Recep Akgül, Suat Suna, Fuat Güner, azledilmiş genel sekreterimiz ve Orhan Gencebay’dır asıl suçlu olan. Bu bir ekiptir. Bunları belgeleyebiliriz de. Her yerde her şekilde kanuni olarak soracağız bunları. »Hukuki olmadığını belirttiniz. İstifa edenler arkalarına bakanlığı alarak geri mi dönüyor? Metin Karataş: Mesela, Suat Suna ihraç edilmiştir. Sonrasında istifa ettiğini duyurdu. Şu saatten sonra Suat Suna gelemez. Keşke onu da kayyum olarak atasalardı. MESAM’dan ihraç edilmiş birini de atasalardı. İyi niyetliyseniz neden bu isimleri de atamadınız? »Müfettişler bir sebep gösterdi mi? Metin Karataş: İfadelerimizi verdik. Araştırmalarını yapıyorlar. Mâli hiçbir yolsuzluk bulamadığından dolayı iftiralarla bizi yıpratmaya çalıştılar. Milli, manevi değerlere sövme fiiliyle hakkımızda ifade verilmiş. Keşke bir yolsuzluk var deyip bir belge sunsalardı, daha onurlu olurdu. »Şimdi siz ne yapacaksınız? Üyeler nasıl bir tavır sergileyecek? Metin Karataş: Üyelerin, haklıların ve mağdur olanların yanında olacaklarını biliyorum. Çünkü bu zihniyetin her zaman seçkin olan ve halk müziği, sanat müziği ya da arabesk yapanları kendilerinden görmeyip anca popüler olanları öne çıkartan bir zihniyete sahip olduğunu herkes biliyor. Üyeler ne yapacaklarını çok iyi biliyor bu yüzden.Ali Rıza Binboğa: Öncelikle yasal haklarımızı kullanacağız. . Bu yürütmeyi durdurmaya çalışacağız. Davamızı açacağız. Bizi seçen bütün üyelerimize ulaşacağız. Şeker kardeşim senin oyun buydu ve karşılaştığın durum ise bu. Bundan sonra yapılacak genel kurulda çok daha büyük bir sorumluluk düşüyor sana. İpe sapa gelmez bir takım insanların ipe sapa gelmez ilişkileri yüzünden birtakım insanların da ego ve kibirleri yüzünden, “Benim dediğim olmuyorsa başka kimsenin dediği olmasın” demeleri yüzünden intikaya uğrayabiliyoruz. O yüzden genel kurulda hazır olun kendi temsilcilerinizi canla başla seçin. Yıllardır emek verdiğimiz, her günün de alın terimiz olan bu meslek birliğinde bütün emeklerimizin boşa gitmemesi gerekiyor. Tüm spekülasyonlar Türkiye’deki telif hakları durumunu feci şekilde zedelemektedir. Buna izin vermememiz gerekiyor. Bu olaylar kullanıcı karşısında telif almayı da zorlaştırır. Bunu yapan insanlar “Benden sonra tufan” diyen insanlardır. Üyelerimize ulaşıp tek tek sabırla anlatacağız. Biz inanıyoruz ki, buradaki teftişin sonucunda biz beraat bayramımızı kutlayacağız. Suçsuz günahsız olduğumuzu göstereceğiz. Benjamin Franklin’in bir sözüvardır; Doğru ile yanlış demokratik bir ortamda yarışırlarsa eğer doğru yanlışa mutlak galip gelir. »Genel kurulun 3 ay sonraya (içinde) ertelenmesiyle ilgili ne amaçlanıyor olabilir? Metin Karataş:Her şeyi bekliyorum. En kötüsüne karşı hazırlıklıyız. Cahit Berkay’ın ya da Metin Karataş’ın olup olmaması önemli değil. Bu fikrin burada egemen olması, sadece seçkinlerin ve belirli tarzların, belli telifler alıp büyük kanallara çıkanların değil de, mağdurların haklarını savunacak insanlara karşı bir şeydir. Sonuçta hakkın ve adaletin olduğu yerde bunlar yenilgiye uğrayacaktır.Cahit Berkay: Bize göre muhalif grup diyelim bu süreci kendi lehlerinde kullanmaya çalışacaklar. Daha güçlü gelmeye çalışacaklar. Hep birlikte yaşayıp göreceğiz. ***  Sadık Gürbüz: Bu bir soygun girişimidir Rantın olduğu her yere bu adamlar el atıyorlar. Bunların genel karakteri bu. Şimdi de sanatçıların emeğine göz diktiler. “Ceddin deden neslin baban” sınıfına girenler kendilerini unutmuş olabilirler ama “cedlerinden” öğrendikleri utanma duygusunu anımsamalarını beklerdik. Utanma duygusunu kaybetmek bir sanatçıya yakışmaz. İktidarın yalakalığını yapmak bir sanatçıya yakışmıyor. Bunu bilerek böyle bir şeye alet olmak kişiyi alçattığı gibi sanatçı kimliğine de zarar getirir. Bu çıkar oyununa alet olmamalıydılar. Bunun hiçbir hukuki tarafı yok. Bir tezgâh kokusu var. Biz payımızı alalım mı demek istiyorlar? Genel kurulda yüzde on bile oy alamayacak kişiler kayyum olarak atandılar. Ben Türkiye Cumhuriyeti’nin tüm yurttaşlarına sesleniyorum; Bu bir soygun hikâyesidir. MESAM’ın içini boşaltma girişimidir. Sanatçıların kendi içinde dayanışmalarını yıkmaya yönelik bir hareket var ve birileri de bunun piyonu oluyorlar. Bu görev alınmaz. Şeker fabrikalarında, tütün de ne yaptılarsa yine aynısını yapıyorlar. Bu çirkin bir oyun. İstifa etmiş üyenin o kayyum da ne işi var? Gizli saklı bir şey yok, “ Biz burayı sömüreceğiz” diyorlar. Ve bu yolda en kolay yönetebilecekleri kişileri seçtiler sanırım. Hafiflemek…
Bazen hafiflemek istiyor insan, şu gökyüzünde uçan martı gibi, rüzgârın yani zamanın akışına kendini bırakıp. Hafiflemek kolay iş değil. Hafiflemeyi Deleuze, “Kritik ve Klinik”te gülmek, oynamak, dans etmek, yani olumlamak olarak tarif eder, Dionysos’un okşamasıyla, ruh etkin hale gelir, yükünü atıp gökyüzüne doğru uçar… İntikam, güvensizlik, gözetleme, kötü niyet ve hınç, insanı ağırlaştırıp aşağıya doğru çeker. Dipsiz bir düşüştür bu. Gazetelerde, televizyonda, sokakta tanık olunan haksızlıklar, kötülükler, birer birer yutulur ve eğer o kişinin hayatında hiç olumlama yoksa, çaresizlik ve hayal kırıklığıyla sindirilemez bütün o şeyler, ağırlaşır ruh. İzlediğiniz bir film, okuduğunuz roman ya da dinlediğiniz müzik, çok acı şeylerden bahsediyor olsa bile bir olumlamadır bazen, o acının ruh tarafından sindirilmesine yardım eder. Başınıza kötü şeyler geldiğinde bir arkadaşınıza ya da sevgilinize anlatınca yaşanan rahatlamaya benzer, o kadar da kötü değildir hiçbir şey; çünkü acınız başkası tarafından duyulmuş, anlaşılmış ve varlığınız onaylanmıştır. Artık sakinleşip kötülükle, acıyla nasıl mücadele edeceğinizi düşünebilirsiniz. Savaş filmleri sahnelerinde vardır, arkadaşı yaralanmış ve ölmek üzeredir, ona “Sakin ol, iyi olacaksın, her şey yoluna girecek” der. Bunu gözyaşları içinde söyler asker, yalan olduğunu bile bile, ama o yalanı inanarak söyler, yani yalan gibi değildir o kısacık anda. Ölen asker, yalnız olmadığını hissederek, uykuya dalar gibi gözlerini kapar… Fatih Akın’ın “Paramparça” filmini izledikten sonra, ruhum ağırlaşmış ve dağılmıştı. Savaş filmi değildi ama savaştı anlatılan. Filmin paramparça etkisi, hayatın olumsuzlanmasından kaynaklanıyordu ve bu olumsuzlamayı giderecek tek şeyin şiirsel adalet olduğunu düşündürtüyordu. Siyasi adaletsizliklerin doğuracağı korkunç çaresizlikle yüzleştirdiği için de gerçekçiydi çok. Sinema salonunda çoğu kişinin karanlıkta gözyaşlarını sildiğine eminim; çünkü filmde anlatılan çaresizlik, bu topraklarda yaşayanların yakından tanıdığı bir duyguydu. Peki bir sanat yapıtı, ne kadar gerçekçi olabilir? Deleuze, “Sanat, sahtenin en yüksek gücü değil midir?” diye sorar. Sahtenin en yüksek gücü, dönüştürebilmesinden kaynaklanır, başka yaşam olasılıklarının yaratılmasında. Fatih Akın’ın filmi, bu açıdan bir olumlamadır, hukuk sisteminden siyasi kültüre pek çok şeyi çıplak bir biçimde eleştirerek başka türlü yaşanabileceğini gösterdiği için. Özfarkındalık olmadan değişmek, değiştirmek imkânsızken… Hafiflemek istiyor insan bazen. Çekip gitmek, kaybolmak, gökyüzündeki şu martı gibi… Hayatı olumlamadan bütün bu olumsuzluklarla nasıl baş edilebilir ki? Hafiflemek deyince, John Berger’ın, bir ağacın altında toprağa yatıp gökyüzüne baktığında, “dünyanın yüzeyine yayılma”, “dünyanın eğimini vücudunda hissetme” diye tarif ettiği o duyguyu anlıyorum. Gökyüzüne bakıp maviliğin tekdüze olmadığını fark etmek, ağacı daha iyi görebilmek için gözleri kapatıp yaprakların hışırtısını dinlemek. İnsanın içindeki bütün o eleştirel kendiliklerin sustuğu, yargılamanın sona erdiği an, yeni bir varoluş hali ortaya çıkar. Deleuze, “yargılama”nın karşısına “varoldurma”yı koyar bu yüzden, “yargı, her yeni varoluş kipinin gelişini engeller” diyerek. Winnicott’ın kişinin kendi hayatını yaşamaya değer olduğunu hissetmesini yaratıcı kavrayışa bağlaması, hafiflemenin bir önkoşulu gibidir; boğun eğmenin ve boyun eğdirmenin verdiği o boşunalık hissine karşı. Diyalog
Mehmet Yılmaz’ın Heymimres isimli sergisi Piramid Sanat’ta
Şehir tiyatroları sahnelerinden kitaba: 'Bir Kümes Hikâyesi'
Sarı Bıyık, Onur Ünlü'yle dönüyor
Flash TV’nin Bursa’da çekilen fenomen dizisi şimdi beyazperdede. 90’lı yıllarda ekrana gelen reality dizi ‘Gerçek Kesit’, Onur Ünlü imzasıyla sinema filmine dönüştü. Bir döneme damgasını vuran, gerçek hikayelerden uyarlanan televizyon programı, 'Gerçek Kesit: Manyak' adıyla filme alındı.  Senaryosunu Cahit Kaşıkçılar'ın kaleme aldığı gerilim-komedi türündeki film, 23 Mart'ta vizyona giriyor. 'Gerçek Kesit: Manyak' filminin başrolünde, 'Gerçek Kesit' yapımında 'Sarı Bıyık' karakterini canlandıran ve birçok bölümün senaryosunu yazan Cahit Kaşıkçılar yer alıyor.  Filmin çekimleri İstanbul'da gerçekleştirildi. FİLMİN KONUSU Belediyede temizlik hizmetlerinde görevli olan Rıza, annesine son derece düşkündür. Bu düşkünlüğü, çok istemesine rağmen evlenip bir yuva kurmasına da mani oluyordur.  Karşı apartmana taşınan Serpil adlı çocuklu ve dul bir kadının hayatına girmesiyle, Rıza’nın evlilik hayalleri yeniden alevlenir, fakat bir yandan da suçluluk duygusu gittikçe artıyordur. Öyle ki, bir süre sonra gerçek hayatla bağı iyice kopmaya, annesine daha da bağlanmaya başlar. Rıza artık annesinin öldüğünün bile farkında olmadan onunla yaşamaya devam ediyor, bir yandan da umutsuzca Serpil’le ilişki kurmaya çalışıyordur. Burhan Sönmez'den bir uluslararası başarı daha!
2017 yılında Avrupa Yeniden Yapılanma ve Kalkınma Bankası tarafından British Council ve Londra Kitap Fuarı ile ortaklaşa başlatılan EBRD Edebiyatı Ödülleri'nde kısa listede yer alan altı yazardan biri olduğu duyurulan Burhan Sönmez, İstanbul İstanbul kitabıyla son 3 finalist arasına kalmayı başardı. 10 Nisan 2018'de açıklanacak büyük ödül 20.000 avrol olarak duyuruldu. Ödül, birinci olan yazar ve çevirmen arasında eşit olarak bölünecek. Kazanan kişi, Londra One Exchange Square'deki Londra Kitap Fuarı ile aynı saatte 10 Nisan 2018 tarihinde EBRD'nin genel merkezinde bir ödül töreninde ilan edilecek. 11 Nisan 2018 tarihindeki Londra Kitap Fuarı'nda, bu yıl EBRD operasyon bölgelerinden Baltık ülkelerinden kitaplar sergileyen özel bir etkinlik düzenlenecek. Burhan Sönmez - İstanbul İstanbul  “Bir çocuk karanlığa kalmış ve dar sokaklarda yönünü şaşırmışsa orası İstanbul’dur. Eski sevgilisini bulmak için maceraya atılan gencin, siyah tilki kürkünün peşine düşen avcının, fırtınada sürüklenen geminin, dünyayı bir elmas gibi avucuna almak isteyen prensin, boyun eğmemeye yeminli son isyancının, şarkıcılık hayaliyle evden kaçan kızın, para babalarının, hırsızların ve şairlerin vardığı kent İstanbul’dur. Her hikâye burayı anlatır.” Yerin üç kat altında, küçücük bir hücrede kalan dört adamın hikâyesi bu. İşkence altında günler geçerken, en azından psikolojik baskıyı azaltmak için birbirlerine İstanbullu hikâyeler anlatıyorlar. Onlar için sadece geçmiş ve gelecek var, şimdiki zamanı unutmak, en azından akıllarını yitirmemek için birbirlerine ve İstanbul'a sığınıyorlar. İstanbul İstanbul politik gibi gözükse de bize sevgiyi anlatıyor. Djanan’dan yepyeni bir “Dünya”
İngiltere müzik sahnesinde Djanan Turan adıyla tanınan, Birleşik Krallık içinde ve Avrupa’da pek çok festivalde sahne alan alternatif pop sanatçısı Canan Turan; uzun süren bir aranın ardından ilk Türkçe parçasını çıkarıyor. Djanan, “Dünya” isimli yeni şarkısını ilk olarak rüyasında gördüğünü söylüyor. Şarkıyı hayata geçirme aşamasında sanatçı kayıtları Londra’da kendi odasında ve Dada Stüdyoları’nda George Botis ile birlikte yaptı. Şarkıda Canan'a İngiltere dünya müziği sahnelerinin en güzel seslerinden Olcay Bayır da eşlik ediyor. Sanatçı yeni şarkısını şöyle anlatıyor: ““Dünya”; asıl günümüz dünyasının gidişatına yönelik bir isyan. İyimser bir bakış açısıyla büyütülmüş insanlarda zamanla düzene dair oluşan umutsuzluklar ve çaresizlik hissine değiniyor. Ama bir yandan da adalet anlayışı gelişmiş insanların her şeye rağmen doğru olmaya devam etmesiyle uzun vadede çarkı tersine çevirebileceğimize derinden inanıyorum. Bu yüzden şarkı biraz karanlık olsa da klibin olumlu mesajlar taşımasını istedim.” Şarkının yapımını kendi üstlenen sanatçının şarkıdan kazandığı tüm geliri Small Projects İstanbul Derneği’ne gidecek. Djanan yapımcılığını yine kendi üstlendiği video klibini memleketi Adana’da, çocuklarla birlikte çekti. Videoda çocuklar, kendini sonunda yok etmiş bir dünyada zamanı kendi saflıkları ve beraberlikleriyle yeniden yorumluyorlar. “Dünya”; yılbaşı single’ı olarak 9 Mart'ta Boldfish Records’dan çıkacak. BBC Türkçe, Selda Bağcan tartışmalarına noktayı koydu
BBC Türkçe Servisi, Selda Bağcan'ın tartışma yaratan sözleri ardından Hürriyet gazetesinden Cengiz Semercioğlu'na verdiği röportajda sarf ettiği cümlelere ilişkin bir açıklama yaptı. "BBC Türkçe'nin Selda Bağcan'ı ya da herhangi bir konuğunu 'gaza getirmesi', 'kışkırtması' veya konuklarına 'komplo kurması' söz konusu olamaz" ifadelerinin yer aldığı açıklamada, kanal, Selda Bağcan ile söyleşiyi gerçekleştiren BBC muhabiri Aylin Yazan'a da sahip çıktı. Soruların ekrana yansıtılmadığı iddialarının tamamen asılsız olduğunu aktaran BBC Türkçe Servisi, Semercioğlu'na yönelik ise şu cümleleri aktardı: "Bu formatta da, videolarda sorular ekrana yazılı olarak yansıtılıyor, yanıtlar da sözlü ve alt yazılı yayınlanıyor. Nitekim, Selda Bağcan ile yapılan mülakatın yayınlanan 9 dakika 30 saniyelik bölümünde soruların yer almadığı doğru değildir. Sorular yazılı olarak ekrana yansıtılmıştır. BBC mülakatıyla ilgili olarak Bağcan ile konuşan meslektaşlarımızın da önceden bunu izlemiş olmalarını beklerdik. O zaman soruların orada olduğunu göreceklerdi" Açıklamanın tamamı şu şekilde: Sanatçı Selda Bağcan'ın 17 Şubat 2018'de BBC Türkçe mülakatındaki bazı ifadelerle ilgili Hürriyet gazetesinde yer alan açıklamalarının ardından bazı şeyleri açıklığa kavuşturmak ihtiyacı ortaya çıktı. Bağcan 'mülakatta söylediklerinin hepsinin doğru olduğunu, ama muhabirin kendisini gaza getirdiğini' savunuyor ve 'BBC röportajında karşımda soru soran kişi gözükmediği için sürekli kendimi övüyormuşum gibi oldu. Resmen komplo gibi' ifadesini kullanıyor. Selda Bağcan çok önemli bir sanatçıdır. Türkiye'de yetişen en kıymetli değerlerden biridir. İngiltere'ye gelişinde BBC Türkçe'ye mülakat vermeyi kabul etmesinden dolayı çok heyecanlandık. Mülakatı keyifle yaptık ve kendisini misafir etmekten mutlu olduk. Fakat, daha sonradan bu mülakata Bağcan tarafından yöneltilen eleştirileri BBC olarak ciddiye almak zorundayız. Hem kurum olarak işimizi doğru yapıp yapmadığımızı anlamak, hem de bu mülakatı yapan BBC Türkçe çalışanı Aylin Yazan'ın mesleki onurunu da rencide eden bu eleştirilerin haklı olup olmadığını değerlendirmek açısından. Bu nedenle mülakatın 23 dakikalık ham halini üç ayrı editör izledi ve 'gaza getirmek', 'komplo kurmak', 'hırpalamak' gibi ifadeleri haklı gösterecek en ufak bir şeye rastlamadı. Üstelik, Selda Bağcan gibi bir sanatçının kendini övmesi hakkıdır. Öncelikle BBC Türkçe'nin Selda Bağcan'ı ya da herhangi bir konuğunu 'gaza getirmesi', 'kışkırtması' veya konuklarına 'komplo kurması' söz konusu olamaz. BBC, dünyanın önde gelen çoğu yayın kuruluşunun da yaptığı gibi internet ve sosyal medya platformlarında kullanıcıların daha kolay izlemelerine olanak sağlamak için, mülakatların da aralarında olduğu videoları dijital formatta yayınlıyor. Bu formatta da, videolarda sorular ekrana yazılı olarak yansıtılıyor, yanıtlar da sözlü ve alt yazılı yayınlanıyor. Nitekim, Selda Bağcan ile yapılan mülakatın yayınlanan 9 dakika 30 saniyelik bölümünde soruların yer almadığı doğru değildir. Sorular yazılı olarak ekrana yansıtılmıştır. Sayın Bağcan'la mülakatın başında kendisine formatın bu şekilde olacağı da söylenmişti. İsteyenler mülakatı bu link'ten izleyebilirler. Tabii, BBC mülakatıyla ilgili olarak Bağcan ile konuşan meslektaşlarımızın da önceden bunu izlemiş olmalarını beklerdik. O zaman soruların orada olduğunu göreceklerdi. BBC Türkçe mülakatının yayınlanmasının ardından internette bazı sosyal medya kullanıcıları tarafından, mülakattan bazı kliplerin sorular çıkarılarak paylaşıldığını gördük. BBC Türkçe'nin bu tahrifatlarla ilgisi yok, sosyal medya kullanıcılarının paylaşımlarını kontrol etmesine olanak da yok. Eğer Bağcan bu açıklamalarımızı yeterli görmezse, ya da ikna olmazsa, ancak kendisi istediği takdirde, mülakatın 23 dakikalık ham halini de yayınlamaya hazırız. Son, ama en önemli olarak da BBC çalışanı Aylin Yazan'ın işini doğru yaptığını, izlemesi keyifli, çok güzel bir video ortaya çıkardığını ve kendisine yönelik eleştirileri hiçbir şekilde hak etmediğini vurgulamak isteriz. ‘Balkan Edebiyatı’ tutkunları buluşuyor
Anadolu Yakası Bosna Sancak Derneği kültürel çalışmalar kapsamında “Balkan Edebiyatı Okuma Grubu” oluşturmaya hazırlanıyor. Oluşturulması düşünülen edebiyat grubunda Balkanlar ile ilgili edebi eserlerin okunup daha sonra bunların grup üyeleri tarafından incelenerek kritiğinin yapılması öngörülüyor. Ayrıca yazarların davet edilerek söyleşi ve imza günü gibi etkinliklerin düzenlenmesi plânlanıyor. Bosna Sancak Derneği Kültür Komisyonu Sorumlusu Gökhan Cömert, Balkan Edebiyatı Okuma Grubu’nu kurmaktaki amaçlarını şöyle ifade ediyor: “Balkan Edebiyatı denilince akla ilk olarak İvo Andriç, Meşa Selimoviç, Ayşe Kulin gibi isimler gelir. Hemen herkesin bildiği ve klasikleşen eserlerin yanında yeni çıkan eserlerin yeteri kadar okunmadığı ve hatta fazla bilinmediği kanısındayım. Oysa çağdaş Balkan edebiyatı keşfedilmeyi bekleyen bir hazine gibi önümüzde duruyor. Kurmayı düşündüğümüz edebiyat grubunu, klasikleri özümseyip yeni çıkan nitelikli eserleri takip edebileceğimiz ve kritiğini yapabileceğimiz bir oluşum olarak değerlendiriyorum. Spesifik bir alana yönelik edebiyat grubu olmamızın ilgi çekici bir tarafı olacağını da düşünüyorum. Belki fazla iddialı olacak ama milyonlarca Balkan göçmeninin yaşadığı ülkemizde Balkan edebiyatının yerini ve popülerliğini ülke genelinde ya da en azından Balkan göçmenleri arasında arttırabilmeyi umuyoruz.” Balkan Edebiyatı Okuma Grubu’na katılabilmek için 23 Mart Cuma gününe kadar başvuru yapabilmek mümkün. Dernek adresi: Sapanbağları Mah. Şaheser Sok. No:12 Pendik, İstanbul Detaylı bilgi için: g.comert@bosnasancak.com.tr Erdal Erzincan: Gencebay dinlememenin onurunu yaşıyorum
Frances McDormand'ın Oscar ödülünü çalan kişi tutuklandı
Sen sağ, ben selamet
Bir Oscar törenini daha böylece devirdik. “Bembeyaz” bir Oscar töreni olmadı. Bağımsız Ruh’ta En İyi İlk Senaryo ödülünü “The Big Sick” ile ortaklaşa alan Oscar adayları Kumail Nanjiani ile karısı Emily V. Gordon, kendilerinin de göçmen olduklarını hatırlatsalar bile, göçmenler de ön planda değildi. Asıl baskın olan “BenDe” hareketiydi. Sinema insanları, Kırmızı Halı’da E! adına hakkındaki taciz iddiasına rağmen görev alan Ryan Seacrest’ten antipatilerini esirgemediler. Hatta Taraji Hanson çenesini okşadı mı, tokat mı attı belli olmadı ama “Sen anlarsın” demeye getirdi. Buna rağmen: yıllar önce bir taciz (yoksa tecavüz müydü?) iddiasıyla mahkemelik olan Kobe Bryant, metnini kendisinin yazıp okuduğu “Dear Basketbol” ile Oscar aldı. Ve 33 erkek Akademi ödülüne kavuşurken, sadece 6 kadın salondan heykelle ayrıldı. Harvey Weinstein’dan ilk şikayetçi olanlardan üç aktris, Ashley Judd, Salma Hayek, Annabella Sciorra ise, sahneye çıkıp “filmde çeşitlilik” hakkında fikirlerini dile getirdiler. Ne var ki, Emma Stone’un yönetmen adaylarını “Bu dört erkek ve Greta” şeklinde sunması, salonda epeyce heyecan yarattı. En İyi Kadın Oyuncu ödülünü âdet olduğu üzere geçen yılın En İyi Erkek Oyuncusu Casey Affleck vermedi, onun yerini Jodie Foster ve Jennifer Lawrence aldı. Affleck’in tacizle suçlanıyor. Ödülün sahibi Frances McDormand ise, yılın en iyi konuşmasını yaptı. McDormand (kendisi aynı zamanda Joel Coen’in eşidir), hangi dalda olursa olsun bütün kadın adayları ayağa kalkmaya davet etti ve “Hepimizin projeleri var,” dedi. “Bizi bu akşamki partilerde tebrik etmeyin. Büronuza çağırın ve projelerimizi sorun. Ya da bizim büromuza gelin, fark etmez.” Ayağa kalkan adaylara Meryl Streep öncülük etti. Churchill’deki rolü ile en iyi erkek oyuncu Gary Oldman En İyi Erkek Oyuncu ödülü de sürpriz getirmedi. Bunca yıldır sadece “Tünker, Tailor, Soldier, Spy” ile Oscar adayı olan, ödülden yana fakir iyi oyuncu (çok iyi oyuncu) Gary Oldman, Joe Wright’ın yönettiği “Darkest Hour”un Winston Churchill’i ile ödülü aldı. Filmde oynamak için emekliliği bir yana bırakıp sinemaya dönmesini istediği Japon usta Kazuhiro Tsuji de kendi dalındaki ödülün hakkıyla sahibi oldu. Çok sakin bir konuşma yapan Oldman sonunda kanepede oturmuş evinde programı izleyen 99 yaşındaki annesine bir mesaj yolladı. “Çayı ateşe koy. Eve Oscar’ı getiriyorum”. Kendisi yönetmen dalında aday olmayan Martin McDonagh’ın filmiyle En İyi Yardımcı Erkek Oyuncu adayı Sam Rockwell ise, faşist şerif yardımcısı rolüyle nihayet Oscar’ı aldı. “Nihayet”, çünkü Rockwell mevcut en iyi oyunculardan biri olduğuna inanıyorum ve “Moon” ile bile bu sahnelere çıkmamış olması beni cidden çok şaşırtmıştı. Evet, sürpriz olmadı. Film ve yönetmen ortadaydı, ancak ikisinin de Guillermo del Toro’ya verilmesinde bir haksızlık da yoktu, sürpriz de. “The Shape of Water” bence “Three Billboard Outside Ebbing, Missouri” ile birlikte yılın en iyi iki filminden biriydi. Aslında buna “Dunkirk”ü de ekleyebiliriz. Jordan Peele’in yazıp yönettiği ve yapımcısı olduğu, ırkçılığın yeni çehresini eleştiren korku komedisi “Get Out” ise yılın sürprizi, kült filmi oldu ve Peele’e Özgün Senaryo ödülünü getirdi. En İyi Film’i de geçen yılın mağdurları Faye Dunaway ve Warren Beatty takdim etti. Ayakta alkışlandılar. Ben de, ayakta alkış olmasa da, yokluğum için bağışlanmamı rica ediyorum. Bir buçuk ay ‘raporlu’ydum diyelim. Bundan sonra ayrı düşmemek dileğiyle... BBC Türkçe'den Selda Bağcan açıklaması: Gaza getirme ve komplo yok
BBC Türkçe, kendilerine verdiği mülakatta söylediği sözler nedeniyle 'egoist', 'mütezavi değil' eleştirilerine maruz kalan Selda Bağcan için "Selda Bağcan gibi bir sanatçının kendini övmesi hakkıdır. Öncelikle BBC Türkçe'nin ne Selda Bağcan'ı ne de herhangi bir konuğunu 'gaza getirmesi' ya da 'kışkırtması' veya konuklarına 'komplo kurması' söz konusu olamaz" açıklaması yaptı. Türkiye'de protest müziğin önde gelen isimlerinden Selda Bağcan, kendisine yöneltilen "Egolu", "Kendini beğenmiş" eleştirilerine tepki göstererek BBC Türkçe muhabirinin kendisini gaza getirdiğini savunmuştu. Bağcan, konuya ilişkin Hürriyet'yen Cengiz Semercioğlu'na verdiği söyleşide "Gaza gelmişim. Beni herhalde biraz hırpaladı ki ben de oyum buyum diye kendimi ispatlamaya çalıştım. Herkes bana ne diyorsa ben de onları tekrar ettim. Benim aklımla söyleyeceğim şeyler değil bunlar. Dediğim gibi spikerin lafları yok. Bunların tek sebebi bu. Diyalog gibi yayınlasalardı söylediklerim batmazdı. Bir daha asla böyle bir tuzağa düşmem. Kendimi durup dururken methedecek kadar manyak mıyım?" ifadelerini kullanmıştı. Selda Bağcan'ın BBC Türkçe mülakatıyla ilgili sosyal medya ve Türk basınında yer alan haber ve röportajlarla ilişkin BBC Türkçe Editörü Murat Nişancıoğlu tarafından yapılan açıklama şöyle: "Sanatçı Selda Bağcan'ın 17 Şubat 2018'de BBC Türkçe mülakatındaki bazı ifadelerle ilgili Hürriyet gazetesinde yer alan açıklamalarının ardından bazı şeyleri açıklığa kavuşturmak ihtiyacı ortaya çıktı. Bağcan 'mülakatta söylediklerinin hepsinin doğru olduğunu, ama muhabirin kendisini gaza getirdiğini' savunuyor ve 'BBC röportajında karşımda soru soran kişi gözükmediği için sürekli kendimi övüyormuşum gibi oldu. Resmen komplo gibi' ifadesini kullanıyor. Selda Bağcan çok önemli bir sanatçıdır. Türkiye'de yetişen en kıymetli değerlerden biridir. İngiltere'ye gelişinde BBC Türkçe'ye mülakat vermeyi kabul etmesinden çok heyecanlandık. Mülakatı keyifle yaptık ve kendisini misafir etmekten mutlu olduk. Fakat, daha sonradan bu mülakata Bağcan tarafından yöneltilen eleştirileri BBC olarak ciddiye almak zorundayız. Hem kurum olarak işimizi doğru yapıp yapmadığımızı anlamak, hem de bu mülakatı yapan BBC Türkçe çalışanı Aylin Yazan'ın mesleki onurunu de rencide eden bu eleştirilerin haklı olup olmadığını değerlendirmek açısından. Bu nedenle mülakatın 23 dakikalık ham halini üç ayrı editör izledi ve 'gaza getirmek', 'komplo kurmak', 'hırpalamak' gibi ifadeleri haklı gösterecek en ufak bir şeye rastlamadı. Üstelik, Selda Bağcan gibi bir sanatçının kendini övmesi hakkıdır. Öncelikle BBC Türkçe'nin ne Selda Bağcan'ı ne de herhangi bir konuğunu 'gaza getirmesi' ya da 'kışkırtması' veya konuklarına 'komplo kurması' söz konusu olamaz. BBC, dünyanın önde gelen çoğu yayın kuruluşunun da yaptığı gibi internet ve sosyal medya platformlarında kullanıcıların daha kolay izlemelerine olanak sağlamak için, mülakatların da aralarında olduğu videoları dijital formatta yayınlıyor. Bu formatta da, videolarda sorular ekrana yazılı olarak yansıtılıyor, yanıtlar da sözlü ve alt yazılı yayınlanıyor. Nitekim, Selda Bağcan ile yapılan mülakatın yayınlanan 9 dakika 30 saniyelik bölümünde soruların yer almadığı doğru değildir. Sorular yazılı olarak ekrana yansıtılmıştır. Sayın Bağcan'la mülakatın başında kendisine formatın bu şekilde olacağı da söylenmişti." "Tabii, BBC mülakatıyla ilgili olarak Bağcan ile konuşan meslektaşlarımızın da önceden bunu izlemiş olmalarını beklerdik. O zaman soruların orada olduğunu göreceklerdi. BBC Türkçe mülakatının yayınlanmasının ardından, internette bazı sosyal medya kullanıcıları tarafından, mülakattan bazı kliplerin sorular çıkarılarak paylaşıldığını gördük. BBC Türkçe'nin bu tahrifatlarla ilgisi yok, sosyal medya kullanıcılarının paylaşımlarını kontrol etmesine olanak da yok. Eğer Bağcan bu açıklamalarımızı yeterli görmezse, ya da ikna olmazsa, ancak kendisi istediği takdirde, mülakatın 23 dakikalık ham halini de yayınlamaya hazırız. Son, ama en önemli olarak da BBC çalışanı Aylin Yazan'ın işini doğru yaptığını, izlemesi keyifli, çok güzel bir video ortaya çıkardığını ve kendisine yönelik eleştirileri hiçbir şekilde hak etmediğini vurgulamak isteriz." Bram Stoker Ödülleri açıklandı!
Neval, ABD'de uluslararası şarkı yarışmasında finale kaldı
Hazal Kaya: Kadın oyuncular birbirine sahip çıkıyor
Moderatörlüğünü Suzan Güverte'nin, organizasyonunu da Beyond24 İstanbul’un yaptığı oturumda, Hazal Kaya kendisine yöneltilen “Hiç sansasyonel biri olmadınız. Bunu nasıl başardınız?” sorusu üzerine şu yanıtı verdi: “Sansasyonel biri olmadan da işimi yapabiliyorum. Bunu nasıl başarıyorum ben de bilmiyorum. Sektör oldukça hoyrat. Sansasyonel olmasak da “mış” gibi olabiliyor, çoğu zaman. Ama zamanla öğreniyoruz. Sadece çalıştım ve sevdiğim işi yaptım. Çok erken yaşta böyle güzel projelerle başlamak da şanstı, böyle güzel insanlarla çalışmak da… Ben de fena çıkmadım ve savrulmadan bugüne kadar geldim.” Gelen bir soru üzerine “Mesele kadın olunca kadınlar birbirlerine entrika ve kötülük yaparlar gibi bir durum var” diyen Kaya, aslında öyle olmadığının, kendi jenerasyonunun birbirine çok destek olduğunun altını çizdi ve “Biz birbirimizin başarılarını takdir ediyoruz” diye ekledi. İlk çalışmaya başladığında genç bir kadın olarak bazı şeyleri anlamadığını dile getiren genç oyuncu “Hilal Saral bana sahip çıktı onunla çalışmamış olsaydım, çok savrulurdum” dedi. ‘Sabah Yıldızı Sabahattin Ali’
KADİR İNCESU Edebiyatımızın değerli ismi Sabahattin Ali, 111. doğum gününde, yönetmenliğini ve yapımcılığını Metin Avdaç’ın üstlendiği ‘Sabah Yıldızı Sabahattin Ali’ belgeseli gösterimiyle Ataşehir Belediyesi Mustafa Saffet Kültür Merkezi’nde anıldı. Belgesel gösterimi sonrası Metin Avdaç ile belgesel üzerine konuştuk. »Sabahattin Ali Belgeseli düşüncesi nasıl oluştu?  Fotoğraf sanatçısı İsa Çelik ile İstanbul’a yaptığımız yolculuk sırasında edebiyat ve sinema üzerine konuşurken Sabahattin Ali aklıma geldi ve belgeseli o yolculuk sırasında çekme kararı aldım. İsa Çelik “Metin, Sabahattin Ali zordur dersine iyi çalışmalısın, bir yıl çalış seni kızı ile tanıştırayım” dedi. Ama kaybedecek zamanım yoktu. Kararımı verdikten sonra, 45. gün diyebilirim, Kırklareli’nde Sabahattin Ali anmasında motor dedik belgeselimize. Kızı Filiz Ali’ye samimiyetimi, güvenimi verdim; başaracağıma inandı ve izin verdi çekime. Yoksa güven vermemiş olsaydım bu belgesel olmazdı. İki yılda büyük uğraşlarla, tüm zorluklara rağmen belgeseli çektik. Hepimiz için onurdur Sabahattin Ali belgeseline imza atmak. Duyuldukça izleyici talepleri oluyor. Böyle bir eseri topluma kazandırmak, dünyanın en büyük zenginliği. Çok mutluyum. »Belgeselin adının bir hikâyesi var mı? Ekip arkadaşlarımla belgeselin adını ne koyalım düşüncesindeyken, bir yandan da araştırmalarımı yapıyordum. Bir gün Asım Bezirci’nin Sabahattin Ali üzerine yazmış olduğu eleştiri kitabında, çocukluğunu okuyordum. Edremit’teki komşu kadınları Sabahattin Ali’yi “Sabah Yıldızı” diye çağırıyorlarmış. O an “İşte belgeselin adı bu” dedim… »Belgeselde neler var? Araştırmalarım sırasında Sabahattin Ali’ye ait ses ve video bulamadım. Keşke Nâzım Hikmet gibi onun da sesi ve video görüntüleri günümüze kalsaydı. Dileğim bir gün gizli bir köşeden çıkar. 116 dakikalık belgeselde merak edilen hemen hemen her şey var. Katledilmesine giden süreci yakın arkadaşları anlatıyor. Tüm tanıklar, olayları yaşayanlar artık yaşamıyorlar. »Bugüne kadar kaç gösterimi yapıldı? Hiç saymadım. Kabaca yılda on defa gösterilmiş olarak kabul edersek altı yılda altmış gösterimi olmuştur. Yurtdışı gösterimlerini rahatça söyleyebilirim. Almanya’da üç, Bulgaristan’da bir, Danimarka’da iki, İsveç’te bir gösterimi oldu. Kısmet olursa seneye Fransa’da Sabahattin Ali etkinlikleri yapılacak olan Strasbourg Üniversitesi’nde göstereceğiz. »Belgesele gelen tepkiler neler? Belgesele şimdiye kadar çok az olumsuz tepki oldu. Onlara da hak veriyorum. Belgeselin başlarında Filiz Ali ve Ozan Sağdıç ile Edremit’te bir sokakta yaptığımız çekimde sokaktaki insan sayısının ve araç sesinin fazla olması izleyiciyi rahatsız ediyor. Ben de bu sahnedeki gürültüden rahatsız oluyorum. Ama genel anlamda izleyiciden olumlu tepkiler alıyorum. Süre konusunda da olumsuz tepkiler gelmiyor. Belgeselin çok akıcı olduğunu, zamanın nasıl geçtiğini anlamadıklarını ifade ediyorlar. Ayrıca bir belgeselin süresi değil, hikâyenin ne kadar güçlü olduğu önemli. Belgeselin ne kadar sürede kendini anlattığı dikkate alınmalı. Ulaşabildiğim her yere -köy, kasaba, şehir ve ülke- belgeseli götürüp Sabahattin Ali’yi anlatacağım. Filmmor Program Koordinatörü Taşcıyan: Sektördeki istismarı konuşma vakti geldi
16. Uluslararası Gezici Filmmor Kadın Filmleri Festivali basın toplantısı, geçtiğimiz hafta Fransız Kültür Merkezi’nde yapıldı. Paneller, forum, atölye ve söyleşilerle dopdolu bir program vadeden festivalde farklı bölümler altında 48 film gösterilecek. Yarışma yok dayanışma var Gezici Filmmor Kadın Filmleri Festivali’nde bu yıl da yarışma bölümü yok, dayanışma var. Bununla birlikte sinemacılara umut olan bir ödül var; “Mor Kamera Umut Veren Kadın Sinemacı Dayanışma Ödülü”. Basın toplantısında bu yıl Mor Kamera Umut Veren Kadın Sinemacı Dayanışma Ödülü’nün ilk filmi Ölçek’le Emine Gezici Üstündağ’a verileceği açıklandı.Türkiye’deki istismarın konuşulma vakti geldi Festival Direktörü Melek Özman ve Program Koordinatörü Alin Taşçıyan, sinema sektöründeki ayrımcılık, istismar ve tacizin Türkiye’de de etraflıca konuşulmasının vaktinin geldiğine dikkat çekerek, Hollywood’dan Türkiye’ye sektördeki kadınların katılımıyla düzenlenen panelin de festival programında olduğunu açıkladılar. Taşçıyan, “Cinsel tacizi konu eden dört film yanında, Hollywood ve Türkiye sinema sektöründen kadınları bir araya getirip meseleyi etraflıca ele alacağız” dedi.Festival yürüyüşle başlıyor Festival, tüm kadınların davetli olduğu 9 Mart’ta yapılacak yürüyüş ile başlıyor. Yürüyüş, Fransız Kültür Merkezi’nde başlayacak. *** Festival Programı 16. Filmmor Kadın Filmleri Festivali; kadınların filmlerini, sözlerini, düşlerini, masallarını, şiirlerini, öykülerini, yollarını, şarkılarını, umutlarını, dirençlerini, deneyimlerini 10-17 Mart İstanbul; 23-25 Mart Antalya; 30 Mart-1 Nisan İzmir; 6-8 Nisan Trabzon; 13-15 Nisan Bodrum, 20-22 Nisan Mersin, 27-29 Nisan Adana ve 4-6 Mayıs tarihlerinde Diyarbakır’da kadınlarla buluşturacak. Gardları düşünce kızanlar
Bir gün Gaddar bir yönetmenimiz ile konuşuyordum, bir sinema okulu açmıştı, niyeti para götürmek falan değildi, gençliğinde yeterince eğitim alamadığı için, yeni kuşak sinemacıların ciddi bir eğitimden geçmeleri gerektiğine inandığı için okulu açtı. Ona göre Şekeroğlu’nun okulu yeterince iyi değildi ve modern eserleri anlamıyorlardı. Muhafazakârdı. Heyhat, Şekeroğlu’nun okulu bu ülkedeki yıllarca en iyi sinema okulu oldu, halen de iyidir. Bana sen ne düşünüyorsun bu okul hakkında diye sordu? “Saçma” dedim ve bir niteleme sıfatı ekledim. Kızdı ve sordu “niye?” Çok basit dedim, bir sinema tarihçisi olarak söylüyorum, Türkiye Sinema Tarihinde çok yetenekli insanların sinema yapma koşulları olmadığı için film çekememesi gibi bir durum yok. Tam tersine, hiç sinemayla alakası olmaması gereken ya da setlerde çalışması gereken komik insanlar yönetmen koltuğunda yıllarca oturmuşlar. Sektörde, yapısı itibariyle, iyi bir yönetmene, iyi bir senariste açlık var. Bulsalar onu el üstünde tutarlar. Onun için sinema okulu açmak şimdilerde bir moda oldu, bunların da çoğu anlamsız ve yetersiz insanlar tarafından ders ile taçlandırılan işlevsiz okullar. Çok şaşırdı, düşündü taşındı ve dediğin doğru dedi. Şimdi Türkiye Sinema Tarihini yazarken nelere dikkat etmeli? Bu çok önemli bir konu, çünkü bizim sinema tarihimiz yazılırken ziyadesiyle olgularla yüzleşilmez: ya olgular atlanır ya da olgulardan çıkarılması gereken dersler bilinmez ve olgunun tabiatı gereği verdiği ders anlaşılmaz. Yani kıssadan hissesi anlaşılmayan bir hikâye gibidir durum. Türkiye’de pek lüzumsuz insanlara pek anlamsız ödüller verilmiş durumda, son çeyrek yüzyılın derslerinden birisi de şu: bu lüzumsuz ve haksız ödüllere uluslar arası ödüller de eklendi. Şaka maka değil, pek çok lüzumsuz film uluslar arası ödül aldı, yönetmenleri şişindiler, kendilerini pek avantacı gibi sanatçı hissettiler. Bunların içinde gayri-ahlaki diplomasi trafiği ve yine pek tuhaf ve açık kayırmalar da var. Türkiye’de Yılmaz Güney’in ardından gelen ve bir şekilde sanatçı duruşu olan bir yönetmenimiz yok. Sanatçılarımız içinde belirli bir duruşu olan, fikrini savunan çok nadir sayıda insan var, bunlar bir elin parmaklarını geçmezler. Onların içinde hem yazmayı hem konuşmayı hem de onurlu bir sanatçı tavrı göstermeyi bilen de bildiğim kadarıyla iki insandır. Yani insanoğlu insandır, gerisi lafı güzaf. Sinema sektörü, haybecilerin avantacı olmak için çırpındığı bir yalan-sanat-üretim merkezine dönüşmüş durumda, bu sorunun köklerine indiğimizde çok ufak ve anlamsız bir sorundur sinema eğitimi meselesi. Bu birinci önerme. İkinci önerme daha net: Türkiye’de sinemada kurumsallaşma yok, Türkiye’de kurumların sınırları yok. Mesela sinema yazarı olmayan ve sinema sanatından habersiz Sinema Yazarları Derneği Başkanı bile olduğuna göre, geriye eleştiri kurumunun çürümesinden başka bir şey kalmaz. Ama Türkiye’de gerçekte yönetmen olmayan Film-Yön başkanı da olduğu için sorun daha da büyüyor, aynı şekilde Yapımcı olmadan Yapımcılar Derneklerinden birinin başkanı olan da var. Bunun yanında, Sinema Dergisi çıkarıyorum diye şişinmiş, ama yazarlık yapmayan insanlar var. Bunun yanında Sinema hakkında doğru dürüst konuşamayan ama panellerde bilirkişi olarak konuşan insanlar da var. Bunun yanında akademik bir ürünü olmayan ama akademisyenlik yapan da var. … Eee nereye geldik? Tuhaf bir yere olduğu çok net, ama bu yazılanların doğru olduğunu hepiniz biliyorsunuz. Türkiye’de festival düzenlemek nasıl bir arpalık işi haline gelmişse, geriye de şu kalıyor, sektörde sesi çıkan ve sanatçıyım ya da sanat sevicisiyim diyen insanlar, “Arpalıkçılar ve Avadanlıkçılar” olarak gruplaşıyor ve para koparmaya çalıştıkları bir (……lık) alanı olarak iş tutuyorlar. Sinema tarihini yazarken bu yüzden çok kızıyorlar. Kolektif bir yalan alanıdır, bunların çoğu da “yalan satirem” diye tezgâh kurmuşlardır. Çok kızıyorlar: ama bunları deyince değil, çünkü çoğu zaten bunları biliyor ve hatta söylüyor, önemli olan bunları yazmak. O zaman gardları düştüğü için kızarlar tabi.  *** "GARDLARI DÜŞÜNCE KIZANLAR" yazısına dair zorunlu bir açıklama… [Tamamen farklı bir insana “seni anlatıyor” denildiği için ve o insana tanıdığımdan beri “abi” dediğim için bu açıklama yazılmıştır.] Bu yazıya gelen tepkilerden somut örnekler: -Okudum bu sabah, eline sağlık, selamlar. -Nasıl buldun? -Çok iyi. -Kızarlar şimdi. -Şapkamı önüme koyup düşündüm. -Evet, sonuçta ne diyorsun? -Fazla günahım olmadığına karar verdim. Diğerleri kızar:) Haklısın iyi bir tahlil ve -Yazılanların doğruluğu? -Tespit öyle. -Acı işte neyse? -Eyvallah. ii) (yönetmen senarist, aktif olarak çalışıyor, ödüllü, 05.03.2018) –Okudun mu? -Okudum tabi. -Nasıl buldun? -İyi, ama hiç elle tutulur bir şey yok mu yahu? Olumlu yanları hiç yok mu bu sinema dünyasının? -Onları da sen yaz öğrenelim. -Ya da soru şu ne oldu da bir dönemden sonra hiçbir şey kalmadı bu alanda? Anladığım kadarı ile Yeşilçam dönemini olumluyorsun, bir dönemi bir kuşağı iyi buluyorsun. Ama günümüzde elle tutulur bir şey yok diyorsun. Peki nerede ne oldu böyle oldu? -Darbe oldu, Mephistofeles iş başına geçti. -Ama sanatçı darbe koşullarında yaratabilir! -Kifayetsiz muhterisler tezgâhı eline geçirdi. -İran’da neden sinema gelişti peki? Aynı tezgâh orda da işbaşına geçti. Daha doğrusu dünyanın birçok ülkesinde darbe oldu. -Mephisto iyi iş çıkardı. -Tanrı nereye kayboldu? -Sanat sevicileri erdemi ve estetiği değil, para ve ünü tercih ettiler. iii) (yönetmen-senarist, ödüllü, 05.03.2017) -Okudum. -Nasıl buldun? -Doğruları söylemişsin yine. (Alkış işareti yolluyor) -Peki sinema cemaati ne der? -Tepkileri mi ne olur? -Evet onu soruyorum. -Onlar utanmazlar. Sana deli der geçerler. -Tek tük yazı hakkında yorum geldi. Yeşilçamcı mısın diye soran oldu? -Evet o kadar aptal. -Yeşilçamcılık nedir? -Bilmiyorum valla. Böyle bir tabir de ilk defa duydum. Fakat neden söz ediyor olduklarını anlıyoruz şüphesiz. Kafalar dar ve köşeli olduğu için bu tepkilerin eleştirilerinin sahibini ancak öyle bir yere yerleştirecek kadar vizyonsuz insanlar. -Neyse bunu yazacağım. Geçmişte reziller Zekici misin demişlerdi! -Ben de filmimde bir hikâye anlattığım için beni de Yeşilçamlı ilan etmişlerdi. Sinemada hikâye anlatmak bitmiş onlara göre. -Hikâyeden korkanlar Hikâyesi ve Tarihi olmayanlardır. -Hikâye anlatıyorsan Yeşilçam geleceğini (geleneğini demek istiyor ZA) sürdürüyor oluyor adın. Yapmadıkları için film değil fotoğraf çekiyorlar Zahit çoğunlukla. -Batsın bu dünya hikâyeleri… Bu yazıyı yazarken özellikle Yeni kuşak yönetmenleri ve filmlerinden değil “yan sanayiden” para kazananları kastettim. Sanatlarıyla ekmekleri kazanamayan ve daha doğrusu yaptıklarını benim sanat olarak görmediğim insanları ve onların çeşitli fiillerini anlattım. Daha önce açıkça yazdığım için eski kuşak yönetmenlerin iş ahlakını –onların filmlerinin estetik değeri ve toplumsal önemini baz almadan- olumlu buluyorum. Yeni kuşağı ise ben darbe mağduru olmaktan çok daha fazla, Özal döneminden iş ahlakını alan, kısaca sektörün maneviyatını sarsan insanlar olarak görmekteyim. (Not: bu yazışmalar telefonumda kayıtlı ve hepsi Pazartesi günü yapıldı, görüntüleri duruyor) 2018 Akademi Ödülleri sahipleri buldu
Bu yıl 90'sı düzenlenen Akademi Ödülleri ya da herkesin bildiği adıyla Oscar ödülleri ABD'nin Los Angeles şehrindeki Dolby Tiyatrosu'nda dağıtıldı. Evrensel'in haberine göre; Jimmy Kimmel'in sunumuyla gerçekleşen tören, izleyenlerin büyük beğenisini kazanırken, film endüstrisindeki kadın yönetmenlerin az olmasına dikkat çekti. Kimmel, çekilen filmlerin sadece yüzde 11'nin kadınlar tarafından yönetildiğini hatırlattı. Ashley Judd ve Salma Hayek sahneye çıktığında, Time’s Up hareketiyle beraber başlayan eşitlik hareketi konuşuldu. “Artık koro halinde Time’s Up yani zaman doldu diyoruz. Doplumsal cinsiyetleri, ırkları, kökenleriyle ilgili yanlış düşünceleri değiştirdiler. İleriye bakıyoruz, eşitlik için sonsuz seçenekler olduğunu görüyoruz; bize bunun sözü verildi. Farklılıkları ekranda görmeye ihtiyacımız var” sözleri yankı buldu. Bu sene Akademi Ödülleri seremonisi, Eşitliğin Oscar Tören’i oldu. Müzisyen Eddie Vedder ise Tom Petty’nin Room At The Top adlı şarkısını seslendirdi. Akademi Ödülleri tarihinde iz bırakmış kayıpları anısına söylenen bu şarkı ile, değerli isimler bir kez daha hatırlandı. İŞTE 2018 OSCAR ÖDÜLLERİ'Nİ KAZANANLAR! - EN İYİ YARDIMCI ERKEK OYUNCU Sam Rockwell – Three Billbourds Outside Ebbing, Missouri Sam Rockwell, ilk Oscar adaylığında ödülünü aldı. Ödüller verilmeye devam ediyor, takipte kalın! - EN İYİ SAÇ VE MAKYAJ Darkest Hour - EN İYİ KOSTÜM TASARIMI Phantom Thread - EN İYİ BELGESEL Ikarus - EN İYİ SES KURGUSU Dunkirk - EN İYİ SES MİKSAJI Dunkirk - EN İYİ PRODÜKSİYON TASARIMI The Shape of Water - YABANCI DİLDE EN İYİ FİLM A Fantastic Woman Bu Şili'nin ikinci Oscar adaylığı ve ilk ödülü. - EN İYİ YARDIMCI KADIN OYUNCU Allison Janney - I, Tonya Bu 58 yaşındaki Allison Janney'nin ilk Oscar adaylığıydı. İlk adaylığında Oscar almayı başardı. - EN İYİ KISA ANİMASYON FİLM Dear Basketball Glen Keane ve Kobe Bryant'ın ilk Oscar adaylıklarıydı. İlk adaylıkları ile eve heykelcikleriyle döndüler. - EN İYİ ANİMASYON FİLM Coco Coco, Oscar Ödülleri'nin habercisi sayılan 2018 Altın Küre Ödülleri'nden de En İyi Animasyon Film ödülü almıştı. En İyi Animasyon Film Oscar'ı için sürpriz bir sonuç olmadı. - EN İYİ GÖRSEL EFEKT Blade Runner 2049 - EN İYİ FİLM KURGUSU Dunkirk - EN İYİ KISA BELGESEL FİLM Heaven Is A Traffic Jam On The 40s - EN İYİ BELGESEL FİLM The Silent Child - EN İYİ UYARLAMA SENARYO Call Me By Your Name 89 yaşındaki James Ivory, aldığı En İyi Uyarlama Senaryo ödülü ile Oscar kazanan en yaşlı insan oldu. - EN İYİ ÖZGÜN SENARYO Get Out Get Out, Amerika'da en fazla gişe yapan ikinci film olmuştu. Birinci film Dunkirk idi. - EN İYİ GÖRÜNTÜ YÖNETMENİ Blade Runner 2049 Roger A. Deakins, 14 kez adaylığının ardından nihayet Oscar ödülü kazandı. - EN İYİ ÖZGÜN FİLM MÜZİĞİ The Shape of Water The Shape of Water, Alexandre Desplat’a ikinci Oscar ödülünü kazandırdı. Bir önceki ödülü The Grand Budapest Hotel ile almıştı. - EN İYİ ORİJİNAL ŞARKI Coco - EN İYİ YÖNETMEN Guillermo del Toro - The Shape of Water Bu Guillermo del Toro'nun 4'üncü adaylığı ve ilk Oscar ödülü. Guillermo del Toro, ödül konuşmasında şu sözlere yer verdi: "Sanatımızın ve endüstrimizin yaptığı en iyi şey, kumdaki izleri silmek. Bunu yapmaya devam etmeliyiz. - EN İYİ ERKEK OYUNCU Gary Oldman - Darkest Hour Bu Gary Oldman'ın ikinci Oscar adaylığı ve ilk kazandığı ilk ödül - EN İYİ KADIN OYUNCU Frances McDormand - Three Billboards Outside Ebbing, Missouri Bu Frances McDormand'ın ikinci Oscar ödülüydü. İlk Oscar ödülünü Fargo'daki rolüyle kazandı. Frances McDormand, bu filmde oynamayı aslında hiç düşünmüyordu fakat eşi Joen Coen senaryonu okuduğunda "Bu rolü mutlaka sen oynamalısın" diyerek aktrisi ikna etti. Ve bu film Frances McDormand'a En İyi Kadın Oyuncu ödülü getirdi. En İyi Kadın Oyuncu ödülünü sunmak için sahneye çıkan Jodie Foster “Burası artık yeni bir Hollywood” derken, Jennifer Lawrence “Bizden öncekileri asla unutmayacağız” sözleriyle Time’s Up hareketine verdikleri desteği dile getirdiler. - EN İYİ FİLM The Shape of Water En İyi Film Ödülü'nü 89. Oscar Ödülleri'nde de bu yıl olduğu gibi Warren Beatty ve Faye Dunaway sunmuştu. En İyi Film Ödülü için yanlış filmi açıklamışlardı.  Yeni bir dizi buldum sen çok seversin...
Ailecek Şaşkınız filminin televizyon haklarını TV8 satın aldı
Selda Bağcan'dan yeni açıklama: Spiker beni gaza getirdi
Türk halk müziğinin ve protest müziğin en önemli isimlerinden Selda Bağcan, Londra'da vereceği konser öncesi BBC Türkçe'ye konuşmuştu. İşte o konuşmadan Bağcan’ın kendisini övdüğü kesitler Twitter’da yayımlanmış ve çok paylaşılmıştı. Bağcan videoya dair görüşlerini ilk olarak Hürriyet'ten Ahmet Hakan'a açıklamış, "Röportajda soruları çıkarmışlar, sadece cevaplar kalmış. Böyle olunca da kendimi çok övmüş gibi bir izlenim ortaya çıkmış. Çıkan durumdan ben de hoşnut değilim. Mütevazı bir insanımdır." ifadelerini kullanmıştı. Röportaj hakkında bu kez Hürriyet’ten Cengiz Semercioğlu’nun sorularını yanıtlayan Selda Bağcan, BBC spikerinin kendisini gaza getirdiğini söyledi. Röportajın öne çıkan bölümü şöyle: BBC Türkçe’ye verdiğiniz röportajda kendinizi yere göğe koyamadınız, nereden çıktı bu ego böyle birden? Bak anlatayım bu işin aslını sana; 18 Şubat’ta Londra’da Coco adlı çok eski ve güzel bir mekanda bir konser verdim. Konserden önce de BBC benimle bir röportaj yaptı. İşte bu röportajdan dolayı sosyal medyanın lincine uğradım. Benim için “Aleyna Tilki’nin yaşlanmışı” dediler. Yazılanlar içinde en çok bu hoşuma gitti. Ama ben sosyal medyada yazılanlar gibi biri değilim. Koskoca BBC yalan söyleyecek değil herhalde, bu sözleri söylemediniz mi? Röportajda soruları bir kadın spiker soruyordu. Ama yayınlanan videoda soru soran gözükmüyor. Sonuçta ben monolog yapar gibi kendimi metheder oldum. Halbuki orada ben kadına cevap veriyordum. Röportajda soruları yok etmişler. Sorular yayınlanmayınca hakikaten tuhaf olmuş. “1970’lerde internet olsaydı şu anda Ay’a çıkmıştım” demediniz mi? Soruları soran kadın bana “Siz son zamanlarda ünlü oldunuz” dedi. Şimdi sen buna kızmaz mısın? Kızarım... Çünkü siz 1980’lerin sonunda da uluslararası festivallere giderdiniz... Evet, ben hep ünlüydüm. Doğru, son zamanlarda ünüm arttı ama dediğin gibi bunun öncesi var. “1986 yılında Batı Almanya’da birçok festivale katıldım, World of Music, Art and Dance festivalinden de davet almıştım o zamanlar” dedim. “Ben ünlü değilsem o zamanlar neden bu festivale çağırsınlar” dedim gazeteciye. 1980 darbesinden sonra 7 sene pasaportuma el koydular o nedenle gidememiştim. 1981’de bir kere, 1984’te de iki kere cezaevine girdim. BBC SPİKERİ BENİ GAZA GETİRDİTrollerden çok mu çekiyorsunuz? Lince uğradım. BBC röportajında karşımda soru soran kişi gözükmediği için sürekli kendimi övüyormuşum gibi oldu. Resmen komplo gibi. Ama sonra Londra’da verdiğim konserde 5 kere bis yaptım. “Kendi sesimi dinlediğim zaman tüylerim diken diken oluyor” dediniz mi? Söylediklerimin hepsi doğru ama kadın beni gaza getirdi. Hayatta söylemeyeceğim şeyleri söyledim. Sesim evet benzersiz ama bu laf benim ağzımdan hayatım boyunca hiç çıkmamıştı. Bunu başkaları söylerdi. Doğru, birkaç kez evde kendimi dinlerken tüylerim diken diken olmuştu. Allah’tan evde oldu ama (gülüyor)... Belki de Selda Bağcan’ın ağzından hiç böyle şeyler duymadığımız için bu kadar yadırgadık. Gaza gelmişim. Beni herhalde biraz hırpaladı ki ben de oyum buyum diye kendimi ispatlamaya çalıştım. Herkes bana ne diyorsa ben de onları tekrar ettim. Benim aklımla söyleyeceğim şeyler değil bunlar. Dediğim gibi spikerin lafları yok. Bunların tek sebebi bu. Diyalog gibi yayınlasalardı söylediklerim batmazdı. Bir daha asla böyle bir tuzağa düşmem. Kendimi durup dururken methedecek kadar manyak mıyım?  Kapitalizmin hayalet şehirleri: Modern hayalet şehirler
ANIL ABAYrd. Doç. Dr., İktisat Kaldırımlarda çimler ve yabani otlar bitmeye, gökdelenlerin tepelerinde devasa ağaçlar boy göstermeye başlamış. Binaların güney cepheleri sarmaşıklarla sarılmış. Fareler metruk apartman dairelerini istila etmiş. İnsanların yokluğunu fırsat bilen rakun, sülün ve sincap gibi yabani hayvanlar şehre geri dönmüşler. Boş caddelerde ise köpek sürüleri cirit atıyor… En düşük işsizlik ve en yüksek ev sahibi olma oranlarıyla vaktiyle Amerika’nın en müreffeh şehirlerinden olan, nam-ı diğer Motor Şehri, Detroit doğa tarafından ıslah ediliyor. Doğa kapitalizmden intikamını alırken Amerikan rüyasının başkenti de siluetini yavaş yavaş kaybediyor. Kapitalizmin altın çağını yaşadığı 1950’li yıllarda nüfusu 1,8 milyonu aşan Detroit’te bugün sadece 670 bin kişi yaşıyor. Şehir genelinde yüzde 20-30 bandında olan adreslerin boşluk oranı bazı bölgelerde yüzde 50’nin üzerine çıkıyor. Medyan ev fiyatı 40 bin dolara kadar düşmüş durumda. Şehrin kenar mahallelerinde 1000 dolara bile satılık evler var. Yanlış okumadınız; sıfırlar eksik değil, bin dolar. Sadece Detroit’le kalsa yine iyi; başta Oklahoma, Illinois, Texas, New Jersey, Missisippi ve Indiana olmak üzere birçok eyalette boşluk oranları yüzde 10 ilâ 30 arasında değişen böyle sayısız şehir var. Kapitalist şehirleşme ve biyopolitika Otomobilin icadından önce Detroit küçük ve mütevazi bir Amerikan şehri iken 1927 senesinde Ford’un 90 bin kişilik fabrikasını açmasıyla birlikte dünyanın en önemli modern sanayi kentlerinden biri haline gelmişti. Michigan’daki otomobil fabrikaları cam, alüminyum, bakır, çelik, deri, lastik, elektrik ve elektronik gibi çeşitli sanayi kollarının da büyümesini tetikledi. Çarpan etkisiyle birlikte, tüm bu fabrikaların üretim bantlarında çalışacak yüzbinlerce işçi ve yedek bir işçi ordusuna ihtiyaç olduğundan alt sınıftan beyaz Amerikalılarla birlikte güney eyaletlerdeki siyahlar ve Meksikalılar Michigan’a göç etmeye başladılar. Buraya gelen ailelerin bankacılık, berber, sinema, restoran, tamirat, bakkal ve çakkal gibi ihtiyaçlarının karşılanması gerektiğinden, hızla artan sanayi işçisi talebi hizmetler sektörünün de hızla genişlemesine sebep oldu. Ve tabii inşaat sektörü… Ford nerdeyse bütün Amerika’yı araba sahibi yaparken 25-30 yıllık ekonomik genişleme süresince Detroit şehrinin nüfusu tam dört katına çıktı. Kapitalizm sürekli kriz üreten bir sistemdir. Her krizin sonunda büyük bedeller ödenir. 1973 ve 1979 yıllarındaki petrol fiyatlarının artmasıyla tetiklenen ekonomik krizlerin en çok etkilediği şehirlerden biri, haliyle, Detroit olmuştu. Artan benzin fiyatlarıyla birlikte büyük kasalı ve yüksek motorlu Amerikan arabalarını kullanmak pahalılaşmaya başlamış, talep daha ziyade küçük kasa ve düşük motorlu İtalyan, Japon ve Fransız (bkz. Renault Le Car) yapımı otomobillere kaymıştı. Fordist seri üretim, değişen talebe cevap verebilecek esnekliğe sahip olmadığı için pazar payı giderek küçülmüştü. Motor City’deki fabrikaların üretimi azaldıkça işsizlik hızla artmaya başladı. Sanayi istihdamı birkaç sene içinde yüzde 80-90 oranında azaldı. Uzun süre iş bulamayan fabrika çalışanları başka eyaletlere göç ettiler. Sanayide çalışan nüfus diğer eyaletlere kaçtıkça müşterilerini kaybeden berberler, tesisatçılar, bakkallar ve diğer hizmet firmaları da zincirleme bir şekilde kepenk indirdiler. Bu toz dumandan geriye artık terkedilmiş bir şehir kaldı. Dünyada da artıyor Kapitalizmin gelmesiyle birlikte Rusya ve Çin’de de hayalet şehirler mantar gibi türedi. Ama farklı sebeplerle… Rusya’da hali hazırda var olan sosyalist şehirler terkedilirken Çin’de yeni inşa edilen kapitalist şehirler bomboş bekliyor. Bazı Rusların “komünizmin gerçekten işlediği tek yer” dediği Pyramiden, Sovyetlerin madencilik kentlerinden olan Kadykchan, Finlandiya sınırındaki Kirovsk kapitalizm geldikten sonra kaderine terkedilen Sovyet şehirlerinden sadece birkaçı. Sosyalist dönemlerde devletin hizmet götürdüğü bu küçük şehirler, kapitalist dönemde hem fabrikalar kapandığı hem de müşteri tabanı yetersizliğinden ötürü hizmet gelmediği için zamanla hayalet şehir haline geldiler. Doksanlı yılların kapitalizminde insanların yemek için sokak köpeklerini vurduğu anlatılır. Çin’de ise durum tam tersi. Tıpkı bizde olduğu gibi, ekonomik büyümeyi sürdürmek için devlet emlak sektörünü körüklüyor. Fakat Çin ekonomisi, yeni inşa edilen bu siteleri, AVM’leri, şehirleri dolduracak efektif talep üretemiyor. Dünyanın en büyük hayalet şehri olan Ordos Kangbashi’de iki milyon nüfus kapasitesine karşın sadece 100 bin kişi yaşıyor. Bu durum emlâk piyasasında bir şişmeye işaret ediyor. Brezilya 2014 Dünya Kupası için 12 yeni stadyum inşa etmişti. Üst liglerde takımı dahi olmayan 500 bin nüfuslu şehirlere 40-50 bin kişilik stadyumlar yaptılar. Sadece üç-dört maç oynanan bu stadyumların çoğu metruk durumda. Yetkililer Manaus’taki Arena da Amazonia’yı, boş durmasın diye, hapishaneye çevirmeyi düşünüyor. Bizde de Olimpiyat Stadı ve İstanbul Park pistinin ne halde oldukları ortada. Tıpkı gökdelenler gibi (bkz. gökdelen laneti) hayalet şehirler de kapitalizmin canlanma ve çökme çevrimlerinin sembolü haline geldi. Opera binaları, iş merkezleri, müstakil evler ve köprüler için harcanan onca emek, zaman ve kaynağı düşünün. Bunca evsiz ve yoksul insan varken sistemin yarattığı şu israfa bakın. Ama sorsanız serbest piyasalar çok verimli… 