Büyükada'da felsefe buluşması
Yeditepe Üniversitesi ve Adalar Kent Konseyi ile ortaklaşa düzenlenen “Prens Adaları Felsefe Sempozyumu: Felsefe ve Siyaset” başlıklı sempozyumu büyük bir katılımla gerçekleşti. Büyükada Anadolu Kulübü'nde düzenlenen sempozyuma CHP Genel Başkanı Kemal Kılıçdaroğlu, Genel Başkan Yardımcısı Gamze Akkuş İlgezdi, CHP İl Başkanı Canan Kaftancıoğlu, İlçe Başkanı Ercan Akpolat, CHP Milletvekillleri Mehmet Akif Hamzaçebi, Sibel Özdemir, Enis Berberoğlu, Ali Öztunç, Maltepe Belediye Başkanı Ali Kılıç, Lüksemburg Büyükelçisi Angele Da Cruz, eski Büyükelçi Yalım Eralp, Anadolu Kulübü Onursal Başkanı Metin Cizreli, İstanbul Kent Konseyi Başkanı Tülin Hadi, sivil toplum kuruluşu temsilcileri, akademisyenler, öğrenciler ve Ada halkı katıldı. "ADALARI DÜNYANIN FELSEFE MERKEZİNE DÖNÜŞTÜREBİLİRİZ" Sempozyumun açılış konuşmasını yapan Adalar Kent Konseyi Başkanı İskender Özturanlı, felsefenin önemine dikkat çekerken Ada vurgusu yaptı: "Adalar'a en çok felsefe yakışıyor ve felsefe en çok Adalar'a yakışıyor“dedi. " Adalar'da felsefe sempozyumunun fikir babası Sayın Genel Başkanımızdır" sözleriyle açılış konuşmasını yapan Başkanımız Erdem Gül ise düşünce, eleştiri ve fikir özgürlüğünün önemine dikkat çekerken, felsefenin bu kavramlardan bağımsız olmadığını vurguladı, "Türkiye'de en çok ihtiyaç duyulan şey fikir özgürlüğüdür" dedi ve sözü sempozyumun onur konuğu Kemal Kılıçdaroğlu’na bıraktı. CHP Genel Başkanı Kemal Kılıçdaroğlu, Adalar'ın bugünü ve geleceği için felsefe sempozyumunun önemli bir adım olduğunu söyledi. Adalar'ın yalnızca turistik bir yer olmadığını belirten Kılıçdaroğlu, "Adalar'ın bir tarihsel derinliği, görkemli bir geçmişi, olağanüstü bir coğrafyası ve olağanüstü güzel insanları var. Burayı sadece Türkiye'nin değil Avrupa'nın, dünyanın felsefe merkezine dönüştürebiliriz. Dünyanın en önemli felsefecileri gelip, Adalar'da felsefeyi anlatabilirler, doğayı izleyebilirler, bir ağacın altına oturup gökyüzüne baktıklarında sonsuzluğu görebilirler. Felsefecilerin en çok bu tür şeylere ihtiyacı var. Görecek, düşünecek, sorgulayacak hayatı bunların hepsi olması lazım" diye konuştu. OTURUMLARA BÜYÜK İLGİ Açılış konuşmalarının ardından oturumlara geçildi. Yeditepe Üniversitesi Felsefe Bölüm Başkanı Prof. Dr. Saffet Babür moderatörlüğünde gerçekleşen ilk oturumda Prof. Dr. Yusuf Örnek “Üniversite İdesi ve Siyasete Yüklediği Görevler”, Prof. Dr. Cemal Güzel “Siyaset ve Etik”, Dr. Öğretim Üyesi Melike Durmaz “Aristoteles ve Hannah Arend'le Yurttaşlık ve Yurttaşa Özgü Etkinlikler” başlıklarını konuştular. Dr. Seval Bulutoğlu moderatörlüğündeki ikinci oturumda ise Doç. Dr. Çetin Türkyılmaz “Bir İdea Olarak Dünya Yurttaşlığı”, Prof. Dr. Harun Tepe “Irkçılık ve Ümmetçilik İkileminde İnsan Hakları Penceresinden Türkiye'nin Sığınmacı Sorunu” Dr. Öğretim Üyesi Levent Kavas “Evinin Yurttaşı” başlıklı konularını sundular. Neşet Ertaş 9'uncu ölüm yıl dönümünde anıldı
Kartal Kitap Fuarı okurlar ile yazarları buluşturuyor
Kültür Sanat Servisi Kartal Belediyesi bu yıl ‘Kartal Kitap Fuarı’nın ilkinin açılışını kitap dostlarıyla birlikte bugün gerçekleştiriyor. Fuarın ‘Onur Konuğu’ Necati Tosuner. Kartal Meydanı’na kurulan 5 bin metrekarelik fuar alanında 100’e yakın yayınevi yer alıyor. Fuarda 3 Ekim’e kadar 9 gün boyunca; söyleşi, imza günleri, belgesel gösterimleri, konser ve kültür etkinliklerinde tanınmış onlarca şair, yazar, yayıncı ve sanatçı Kartallılar ile buluşacak. RENKLİ İSİMLER KARTAL’DA Her gün 11.00-22.00 saatleri arasında açık olacak fuar günlerinde; Necati Tosuner, Altan Öymen, Nebil Özgentürk, İlber Ortaylı, Emrah Sefa Gürkan, Latife Tekin, Ataol Behramoğlu, Müjdat Gezen, Kandemir Konduk, Sunay Akın, Yekta Kopan, Işık Öğütçü, Zafer Algöz, Celal Ülgen, Deniz Zeyrek, Akif Beki, Ali Haydar Fırat, Duygu Demirdağ, Can Yılmaz, Murat Gezici, Orhan Bahtiyar, Yılmaz Vural, Cem Çelebi, Orhan Çekiç, Hüsnü Arkan, Gürkan Hacır, Barış Doster, Barış Yarkadaş, Kartal Kitap Fuarı okurlar ile yazarları buluşturuyor Ergun Poyraz, Ozan Bingöl, Barış Terkoğlu, Haydar Ergülen, Sinan Meydan, Murat Ağırel, Timur Soykan, Fatih Polat, Aykut Küçükkaya, Yaşar Aydın, Mehmet Tezkan, Zeynep Altıok, Sibel Hürtaş, Ayşen Şahin, Şenol Çarık, Gamze Güller, Faruk Duman, İsmail Biçer, Mertcan Karacan, Melih Yıldız, Ercan Y. Yılmaz, Serkan Türk, Cemil Kılıç ve daha birçok şair, yazar, yayıncı ve sanatçı aynı çatı altında buluşacak. KATILAN YAYINEVLERİ Türkiye’nin önde gelen yayınevlerinden; İnkılap, Destek, Ayrıntı, Doğan, İletişim, Can, Kırmızı Kedi, Sel, Ephesus, İş Kültür, YKY, Kronik, İthaki, Epsilon, Epona, Heyemola, Say, Kaknüs, Edebiyatist, Okuyanus, Cumhuriyet, Yitik Ülke, H2O, Nemesis, Asi, Nesin, Altın, Tudem, Sia, New Toys, Alakarga, Mylos, Ke Dergisi, Notabene, Karakarga, Sözcü, Günışığı, Hayy, Yeni İnsan, Kaynak, Demos, Çınar ve daha onlarca yayınevi fuarda olacak. Kartal Belediye Başkanı Gökhan Yüksel yaptığı açıklamada, Kartal’ın kültürel, düşünsel ve tarihi birikimini yansıtan etkinlik ve buluşmaları gerçekleştirmeyi, bilgiyi ve birikimi toplumla paylaşmayı hedefine koyan bir anlayışla Kartal Kitap Fuarı’nı hayata geçirdiklerini belirterek, kitapseverleri fuara davet etti. Ömer Öneren: Bu iktidar kaldığı sürece ‘yargılama yırtığı’ büyür
Osman BOZKURT Hukukçu ve şair-yazar Ömer Öneren ile İzan Yayınları tarafından yayımlanan yeni kitabı ‘Yama Tutmaz Yargılama Yırtığı’ üzerine konuştuk. Kitabınızda büyük bir yargı yırtığının oluşmasından söz ediyorsunuz; eksiği, yanlışı, kusuru nerelerde görüyorsunuz? Devlet, varsılların egemenliğinin sürdürülmesi, kalıcılığının sağlanması için doğmuş baskı örgütü. Egemenler, din motifi dahil her türlü olanakları kullanarak, devlet ana, devlet baba kavramlarıyla devleti kutsallaştırmış. Devleti ve onun militarist gücünü, peygamber ocağı olarak kabul ettirmişler. Binlerce yıl sürdürülen bu tür girişimler sonucunda, çoğunluğu kendine yabancılaşmış insanlardan oluşan toplum tipini yaratmışlar. Egemenler, kutsal devlet ve peygamber ocağı ordusuyla üstyapı kurumlarının tamamını çıkarları doğrultusunda biçimlendirmiş, topluma kabul ettirmiştir. İktidarlar, özgürlükten, eşitlikten, barıştan yana olan azınlığı baskı ve terörle etkisiz kılmaya çalışmıştır. 2002 genel seçiminde AKP 11 milyon, CHP 6 milyon oy aldı. Diğerleri barajı geçemedi. Meclise temsilci gönderen 2 partinin oy toplamı 17 milyon, seçmen sayısı 43 milyon 500 bin. 17 milyon oyun temsilcisi Mecliste, 26 milyon 500 bin oy ise çöplükte. Seçim sonucunda oluşan parlamentonun hukuki meşruiyetinin olmadığı açık. Parlamento dışında kalan siyasi partiler, sendikalar, sivil toplum örgüleri, barolar, üniversiteler hukuki meşruiyeti olmayan parlamentoyu kabullendiler. Binlerce hukuk profesöründen hiçbiri kamuyu aydınlatmadı, öğrencilerine durumu anlatmadı. Meşruiyeti olmadığını söylediğiniz parlamentodan çıkan iktidarın da hukuki meşruiyeti sorgulanmış olmaz mı? Öyleyse bunun göstergeleri nelerdir? Hukuki meşruiyeti olmayan parlamento yasama görevi yapamaz. Toplum hukuki olmayan meşruiyeti fiili olarak kabullenirse iktidar hukuk tanımaz, çılgınlıkları da bitmez. 2002 seçiminden sonra Erdoğan başbakan. İnsan Hakları Sözleşmesi’nin 9. Maddesinde düzenlenen Düşünce, Vicdan Ve Din Özgürlüğünün ihlal edildiği iddiasıyla Leyla Şahin’in açtığı davayı Avrupa İnsan Hakları Mahkemesi reddetti. Büyük daire bu kararı onayladı. Karar duyurulunca Erdoğan, Avrupa İnsan Hakları Mahkemesi’ne ‘Sen o kararı veremezsin, sen ulemaya danıştın mı?’ diye çıkıştı. Bu çıkış Avrupa İnsan Hakları Mahkemesi’nin de şeriat mahkemesi olması isteminin çığlığıydı. Üniversiteler, barolar, yargı, muhalefet partileri bunu da kabullendi. Yıllar sonra İnsan Hakları Mahkemesi, Cizre’de yaralıların hastahanelere götürülmesinin engellenmemesi ve Kavala, Demirtaş’ın serbest bırakılması kararlarına uyulmaması sonucunda ahkam kesmenin anlamı da kalmadı. Ömer Öneren İzan Yayınları, 2021 ‘Toplum hukuki olmayan meşruiyeti fiili olarak kabullenirse iktidar hukuk tanımaz, çılgınlıkları da bitmez.’ dediniz. Örneklendirebilir misiniz? Yargılama yırtıkları ve insan hakları ihlalleri saymakla bitmez. Birkaç örnek: YSK’nın kararları, 7 Haziran 2015 seçimlerinden sonra Cizre katliamı, Erdoğan’ın ‘Bana 400 milletvekili verseydiniz, bu kadar insan ölmeyecekti’ açıklaması, asker ve polise mevzuat yok, mevzuat sizsiniz talimatı, seçilmiş belediye başkanlarının yerine kayyım atanması, İstanbul Sözleşmesi’nden çıkış vb. Yargılama yırtığının büyüklüğünde savcıların, yargıçların sorumluluğu yok mu? Vicdani kanaatini devre dışına bırakan, talimatla karar veren yargıçların suç işledikleri tartışmasızdır. AKP iktidarı döneminde yargıçların, savcıların tamamı TCK’nın 279. maddesinde düzenlenen suçu işlemiştir. 279. maddede kamu adına soruşturma ve kovuşturmayı gerektiren bir suçun işlendiğini, göreviyle bağlantılı olarak öğrenip de yetkili makamlara bildirimde bulunmayı ihmal eden veya bu hususta gecikme gösteren kamu görevlisinin 6 aydan iki yıla kadar cezalandırılacağı belirtilmiştir. Basında her gün yer alan yolsuzluk, hırsızlık, rüşvet, insan hakları ihlallerine kulaklarını tıkayan yargıçlar, savcılar bu suçu bilerek ve isteyerek işlerler. Kulaklarını tıkayan her olay için ayrı ayrı suçun oluşacağı kabul edilir. 257. maddede görevinin gereklerine aykırı hareket etmek suretiyle, kişilerin mağduriyetine veya kamunun zararına neden olan ya da kişilere haksız bir menfaat sağlayan kamu görevlisi, altı aydan iki yıla kadar hapis cezası ile cezalandırılır. Yargıçların, savcıların tamamı TCK’nın 257. maddesinde düzenlenen suçu da işlemiştir. 257. maddenin ikinci fıkrasında, görevinin gereklerini yapmakta ihmal veya gecikme göstererek, kişilerin mağduriyetine veya kamunun zararına neden olan ya da kişilere haksız menfaat sağlayan kamu görevlisi, 3 aydan 1 yıla kadar hapis cezasıyla cezalandırılacağı düzenlenmiştir. Yargıçların, savcıların tamamı TCK’nın 257. maddesindeki suçu işlemiştir. Yargılama yırtığı küçülür mü? Bu iktidar kaldığı sürece, yargılama yırtığı büyür. Irkçılığın, Siyasi İslam’ın batağına düşmemiş iktidar değişikliğinde, TCK’nın 279. Ve 257.maddeleri işletilerek savcıların, yargıçların cezalandırılması sonucunda yargılama yırtığı küçültülebilir. Yargılama yırtığı, sınıflı toplumlarda, güncel koşullara uyarak bazen küçülür, bazen büyür, ancak kapanmaz. Gerçek ve kusurlu insanlar
Türkiye sinema vizyonu o kadar zayıf ilerliyor ve dijital vizyon bir o kadar güçlü yapımlarla her hafta dolup taşıyor ki, böyle giderse her şey dijital vizyona kayacak. Eleştiriler de dahil. Mesela bu hafta HBO’nun beIN CONNECT’te yayımlanmaya başlayan Bir Evlilikten Manzaralar (Scenes from a Marriage) mini serisini yazmamak imkânsız. Bunun sebebi yapımın Oscar Isaac ile Jessica Chastain gibi güçlü başrollere sahip olması ve daha önemlisi yazar ve yönetmen Ingmar Bergman’ın 1973 tarihli aynı adlı altı bölümlük mini dizisinden (daha sonra film haline getirilen) uyarlanmış olması. Üstelik yapımcılarından biri de Bergman’ın oğlu. Ingmar Bergman denilince akan sular duruyor. Onun ile ilgili düşününce, üniversitede öğrencilere ondan bahsederken ilk cümlelerim şunlar oluyor hep. Ingmar Bergman insana karşı derin bir merak beslemiştir. Karakterleri bu merakın şahitleri olmuştur. Onun bu merakı, en özel bilgileri su yüzüne çıkarma arzusu ve mahrem olanı teşhiri, Bergman’ın sinemasının merkezinde olmuştur. Onun bizlere yakından göstermekte ısrar ettiği yüzler aslında seyirciye dönmüş gözlerdir. Seyirci bu devasa aynada büyük bir yüzleşme yaşadığı anda, Bergman seyirciyi yabancılaştırır ve klasik anlatıyı yıkarak seyirciye bir film izlediğini hatırlatır. PATER FAMILIAS’IN İFLASI Beni tanıdınız artık, filmin veya dizinin ana teması ne ise ona değinmeden yazmayı hiç sevmiyorum. Malum, bu hafta konumuz aile ve evlilik. Eski dönemlerde ‘aile’ ‘familia’ terimi anne, baba, çocuktan oluşan dar yapıdan ziyade evlat edinilen çocuklar, torunlar ile evdeki köleleri de kapsamaktaydı. Antik Roma’da evlilik tam anlamıyla ataerkillik tarafından tanımlanmıştı ki ayrıca evlilik kurumu üst sınıflar arasındaki bir temel olarak kabul edilirdi. Evin reisi erkekti ve bu erkek baba figürü karısının, çocuklarının, evlatlıklarının ve de kölelerinin hayatları ile ilgili tam kontrole sahip kişiydi. Hatta bakacak olursanız bu genel kabul Antik Roma’nın kuruluşunu niteleyen Romulus ve Remus efsanesi ile bir anlamda mitleştirilmişti. Temelleri 12 Levha Kanunları’na dayanan ve ‘baba’ üzerine inşa edilmiş olan aile ve hukuk günümüz modern dünyasında bocalıyor. Modern dünyada aile yapısında roller ve kimlikler, özgürlükçü çerçevede hem toplumsal hem ekonomik paradigmalar eşliğinde büyük yer kaymaları yaşıyor. 1973 yapımı Bergman’ın evliliğin acımasız ve derin incelemesini izlemiş birisi olarak, bu yeni Bir Evlilikten Manzaralar’dan etkileneceğimi pek düşünmemiştim. Ancak bu yeni uyarlamanın hikâyesi içindeki kadın ve erkeğe dair büyük rol değişikliği tüm hikâyeyi aslında yerinden oynatmış ve bu da sonucunda, seyirci için daha zor baş edilir, tansiyonu daha yüksek tutan, günümüze ait, acımasız ve yepyeni derin bir inceleme içine sokmuş. MIRA’NIN TAARRUZU Bergman’ın orijinalinde, İsveçli iki çocuklu üst orta sınıf burjuva aile Johan ve Marianne’in yerine, burada Boston’da yaşayan, bir çocuklu karı koca Mira ve Jonathan bulunuyor. Johan ve Marianne’nin versiyonunda para kazanan ve genç birisiyle ilişki yaşayarak evi terk eden erkek/baba iken, yönetmen Hagai Levi’nin bu yeni uyarlamasında daha çok para kazanan kadın ve genç birisiyle ilişki yaşayan ve evi terk eden de kadın/anne. Bu büyük değişim tüm dengeleri yerinden oynatmış diyebilirim. Mesela Bergman’ın yapımı, zamanında her ne kadar sevilmiş olsa da, hikâyenin feminist gerekçeler eşliğinde evlilik içi rollerin yeterince eleştirmediğini düşünmek mümkündü. Fakat burada bu durum tepetaklak olmuş. Mira’nın kurtuluşu ve bastırılmış duygularıyla taarruza geçen kişi olması her şeyi çok daha ilginç ve gergin kılmış. Amerikalı modern bir çiftin gözünden yeniden incelenen aile ve aile içi kimlikler, özellikle ‘anne’nin çocuğunu terk eden olması, anlayış göstermesi konusunda seyirciye sarsıntılı hezeyanlar yaşatabiliyor. Meseleye görünenden çok daha derinlere bakınca, kusurlu olan gerçeği, belirsizliği, korkuyu, budalalığı görüyoruz. Ve kadınlar olarak bize yüklenen roller ile aslında nasıl bir ceremenin içine düşmüş olduğumuzu Mira’nın taarruzu ile görmek mümkün. MUHTEŞEM J. CHASTAIN Erkekler, kadınlar, aşk ve cinsellik üzerinden insan ilişkilerinin karmaşıklığını neredeyse acımasız bir dürüstlükte inceleyen Bir Evlilikten Manzaralar henüz yayınlanmış olan ilk iki bölümü itibariyle iyi bir yönetmenlik, harika yazılmış bir senaryonun çok doğru aktarımı ile bir sanat eseri gibi duruyor. İlk sahnesinden itibaren özel ve olgun bir şeyin içerisine girdiğinizi anlıyorsunuz. Müdahaleci olmayan yönetmenlik bu kadar nazik davranırken bir yandan dilinin bu denli güçlü bir ifadeye dönmesi oldukça değerli. Oscar Isaac’ın partneri Jessica Chastain ile uyumu (aslında ilk düşünülen isim Michelle Williams idi son anda kendisi dahil oldu) muhteşem. Chastain’in, Mira’nın gücünü, sosyal farkındalığını ve kontrollü dışavurumunu, kısıtladığı duygu durumlarını, bir an içinde, saniyelik tek seferde ifade etmesi inanılmaz! Hiçbir şey için olmasa bile bu oyunculuklar için izlenir. Zeki Müren'in yeğeni: Dayıma anıt mezar yapılma sözü verdiler, yapmadılar
Zeki Müren, ölümünün 25'inci yıl dönümü olan bugün, Bursa'da da törenle anılıyor. Zeki Müren’in yeğenleri Sevtuğ Olgaç ve Özlem Güner, ölüm yıl dönümünde, dayılarıyla olan anılarını anlattı. Ölümünün üzerinden yıllar geçse de, acılarının dinmediğini söyleyen Sevtuğ Olgaç, “Her ölüm yıl dönümünde öne çıkarıp söylemeye çalıştığım şey şu, çok güzide önemli vakfa mirasını bıraktı. Zamanında o mirası bize bırakmışken, biz istemiyor duruma düşmüş bir aileyiz. Ama biz ölümünden bir ay önce bile beraberdik. Her şeyi, her türlü konuyu konuştuk, detayları konuştuk, yedik, içtik, bu kadar birbirine aile yakınlığı varken Zeki Müren'le ilgili yapılan çalışmalarda bize danışılmaması içimizi acıtan bir konu. Zeki Müren'in hayatıyla ilgili 'Sanat Güneşi' adı altında bir film çekilmek isteniyor. Muhtemelen önümüzdeki aylarda çekimine başlanacak. Bir kere bile sorulmadı, danışılmadı” dedi. 'ANIT MEZAR SÖZÜ TUTULMADI' Zeki Müren için yapılacağını söylediği anıt mezar hakkında konuşan Sevtuğ Olgaç, “Gerek belediye yetkilileri, gerekse Bursa'daki önemli kişiler, Zeki Müren'in bir anıt mezara gömüleceğini ifade ettiler. Böyle dendiği için ben Zeki Müren'i tabutuyla birlikte gömdürdüm. Kısa bir süre sonra oradan çıkaracağız, kemikleri çürüyüp parçalanmış olmasın diye, tabutuyla alıp anıt mezara götürmek istedim. O anıt mezar nedense yapılmadı. Gerek mirasçıları olan kurumlar, gerekse belediye yetkilileri verdikleri sözü tutmadılar. Ona yakışır bir anıt mezar ve mezarın yanında bir Zeki Müren Müzesi düzenlemediler. Zeki Müren'e bu vaat edilenler yapılmadı. Buna üzüntümüz var” diye konuştu. 'ZEKİ MÜREN HASTANESİ KURULMASINI İSTİYORDU' Müren’in hastane vasiyetinin yerine getirilmediğini belirten Olgaç, “Mirasını bıraktığı yetkililer o vasiyeti tekrar okusunlar ve o vasiyette Zeki Müren'in isteği doğrultusunda yapılması gerekenleri sorgulasınlar. Bir Zeki Müren Vakfı kurulsun. Bu vakıf, özelliği olan, kabiliyeti olan Türk gençlerine bir sanat müziği konservatuvarı şeklinde çalışsın. Arzusunun biri buydu. İkincisi de tam teşekkülü bir Zeki Müren Hastanesi'nin kurulmasını arzu ediyordu. Bunları, mirasıyla alakalı bana bıraktığı zamanda bu gerçekleşmiş olsaydı, ben o hastaneyi ve sanat müziği vakfını da şimdi kurmuştum” ifadelerini kullandı. 'BEN SİZİN GÜNEŞİNİZİM' Zeki Müren ile olan anılarını anlatan Özlem Güner, “Bize hep şunu söylerdi, 'Ben herkes için sanat güneşi olabilirim ama sizin güneşinizim. Ben herkes için Zeki Müren olabilirim ama ben sizin dayınızım. Beni yaşatıp, koruyup, kollayacak olan sizlersiniz' dedi ve bunu defalarca tekrarladı. Ben bunu her yerde anlattım. 'Benim sevenlerim benim baş tacım, benden sonra da onlar sizin başınızın tacı' dedi. Dolayısıyla öyle büyük bir kitle var ki, onu tahmin demezsiniz. Onun seven kitlesi tahminlerin çok üzerinde. Bir akşam onun evinde kalırken, eşimle ben arkadaşlarımızla buluşmak için kaçtık. Zeki Müren'e, arkadaşlarımızın geldiğini, ayrı bir akşam geçireceğimizi söyledik. O da bizimle zaman geçirmeyi çok seviyordu. 'Tamam' dedi. Eşimle gittiğimiz yerde bir anda kapılar açıldı. İçeri Zeki Müren girdi. Başımı önüme eğdim. 'Sizi kaçaklar sizi' dedi ve beni dansa kaldırdı. Bu anımızı hiç unutamıyorum” dedi. 'MADDİ MİRASÇISI DEĞİLİZ AMA AİLESİYİZ' Miras konusunda konuşan Güner, “Biz Zeki Müren'in maddi mirasçıları değiliz. Maddi olarak bütün mirasını iki vakfa bıraktı. Bu bizim için çok güzide olan iki kurum. Ama biz ailesiyiz. Mirasçısı değiliz. Biz onun 'Beni siz koruyup kollayıp yaşatacaksınız' dediği kişileriz” diye konuştu. Bukoleon Sarayı kazısında İstanbul'un en eski çeşmesinin bulundu
Bizans dönemine ait Bukoleon Sarayı'nda 4 ay önce İBB tarafından çalışma başlatıldı. Çalışmalar sürerken yeni eserler ortaya çıkmaya başladı. İBB Genel Sekreter Yardımcısı Mahir Polat, Bukoleon Sarayı'nın sürprizlerle dolu olduğunu belirterek İstanbul'un en eski çeşmesinin bulunduğu açıkladı. Polat, "Burası bin 600 yıllık bir saray. Bu saray, tamamen toprak altında kalmış durumdaydı. Şu an bizim bulunduğumuz yer bile 6 metreye yakın toprak kaldırıldıktan sonra ulaştığımız zemin seviyesi. Sürekli bir sürprizle karşılaşıyoruz. Bu tür sürprizler zorluğu keyifli hale getiriyor. Şu gördüğünüz alan bundan 4 ay öncesine kadar tamamen toprak doluydu. Hızlı bir şekilde alanın toprağını kaldırdık ve mimari olarak bütün program yavaş yavaş kendisini göstermeye başladı. Bukoleon Sarayı bin 600 yaşında neredeyse fakat yapı programı içerisinde bu saray imparatorların kullandığı bir sahil saray olduğu için çeşitli evrelerde yapı programları ekletildi. Belirli dönemde Bizans'ın savaşları sırasında tahrip olmuştu sonra yeni yapı programı gelişti. 4. Haçlı seferleri sırasında bu saray Latin generaller de burayı kullanmıştır" dedi. "SARNIÇIN DUVARINA EKLENMİŞ BİR TARİHİ ÇEŞME ORTAYA ÇIKTI" Polar, saray çeşmesi ve sarnıcın keşfedildiğini belirterek, "İstanbul'un altı hakikaten bir tarih hazinesi. Hem tren yolunun altında hem karşı mahallenin altında bu saray devam ediyor. Muhtemelen gündelik yaşam için inşa edilmiş. Hemen arkasında bir sarnıç var, bu sarnıç kazıdan önce bilinmiyordu ilk defa ortaya çıkmış bir buluntu. Bu sarnıcın hemen duvarına eklenmiş bir tarihi çeşme görüyorsunuz. Önemi şudur; İstanbul'un bilinen en eski çeşmesiyle karşı karşıyayız. Burası bir dizi sürprize gebe ve o sürprizleri kamuoyuyla paylaşmaya devam edeceğiz. Bu yıl bitmeden biz bu programı tamamlayacağımızı umuyoruz. Çok yakın bir tarihte, İstanbul kentlisinin sahiplenerek farkında olduğu bir tarihi arkeolojik saray kazanmış olacak." dedi. Kazı ve restorasyon çalışmalarından sonra, Bukoleon Sarayı açık hava müzesi olarak ziyarete açılacak. Yazar Burhan Sönmez, PEN International‘ın yeni başkanı oldu
PEN International‘ın yeni başkanı Burhan Sönmez oldu. Sönmez, PEN'in Twitter hesabından paylaşılan açıklamasında, PEN üyelerine teşekkür ederek, "Bu onur ve sorumluluk benim asil organizasyonumuzun başkanlığı görevini yerine getirirken aklımda ve kalbimde tutacağım" dedi. “I thank my fellow PEN members for entrusting me with PEN’s future - an honour and a responsibility that I recognise and will keep in my mind and heart as I fill the role of President of our noble organisation.” Burhan Sönmez's acceptance speech as new PEN International President pic.twitter.com/wPzrI7ohke Sönmez'in başkan seçildiği kongrede diğer adaylar Gioconda Belli ve Ben Okri idi. Sönmez, Uluslararası PEN Yönetim Kurulu Üyesi’ydi. BURHAN SÖNMEZ KİMDİR? 1965’te Haymana’da dünyaya gelen Burhan Sönmez, İstanbul Üniversitesi Hukuk Fakültesi’ni bitirdi. Uzun yıllar İngiltere’de yaşayan Sönmez’in ilk romanı Kuzey, 2009 yılında yayımlandı. İkinci romanı Masumlar 2011'de çıktı. İstanbul İstanbul 2015'te ve Labirent 2018’de yayımlandı. Son romanı Taş ve Gölge 2021'de okurlarla buluştu. Sönmez, 2017 yılında New York’ta verilen Vaclav Havel Ödülü’nü, 2018 yılında ise Londra’da verilen EBRD Edebiyat Ödülü’nü aldı. Masumlar ile 2011 yılı Türkiye Gazeteciler Cemiyeti Sedat Simavi Edebiyat Ödülü'ne değer görüldü. Aynı zamanda İzmir Saint Josef Ödülü’nü aldı. Bir Dersim Hikâyesi (Metis, 2012), Bana Adını Söyle (YKY, 2014) ve Gezi (Almanca, Binooki, 2014) adlı öykü derlemelerine öyküleriyle katılan Burhan Sönmez, Bursa Yazın ve Sanat Derneği tarafından verilen 2015 yılı Öykü Onur Ödülü’nün de sahibi oldu. Toplumsal Araştırmalar Kültür ve Sanat için Vakıf’ın da (TAKSAV) kurucuları arasında yer alan Sönmez’in romanları 40’tan fazla ülkede yayımlanıyor. Paulo Coelho, yeni kitabını Mete Gazoz'a adadı
Edebiyat dünyası Ataşehir’de buluştu
KÜLTÜR SANAT SERVİSİ Ataşehir Belediyesi, Yayıncılar Kooperatifi (Yaykoop) ve Ataşehir Kent Konseyi’nce düzenlenen Ataşehir 3. Kitap Günleri Erdal Eren Kültür Merkezi bahçesinde edebiyat dünyasından isimleri ağırlıyor. Pandemi nedeniyle imza günlerinden, kitap fuarlarından ve söyleşilerden uzak kalınması nedeniyle insanların özlemini duyduğu kitap günlerinin geri gelmesinden mutluluk duyduklarını belirten yayınevleri bugünlerin, okurların yazarlarla bir araya gelmesi için çok kıymetli ve anlamlı olduğunu belirttiler. Yayıncılar Kooperatifi Başkan Yardımcısı Elif Akkaya yazara, sanatçıya ve kitaba destek verdikleri için Ataşehir Belediyesi’ne teşekkür etti.  Elif Akkaya, “Ataşehir Kitap Günleri, bu yıl İstanbul’da katıldığımız ilk etkinlik. Yayıncılar Kooperatifi üyesi yayınevlerinin dışındaki kitaplara da stantlarda yer verildi. Yazarlarımız söyleşileri ve imza günleriyle bizimle birlikte oldu.  Ataşehir Belediyesi uzun süredir ‘Parkta Hayat Var’ sloganıyla parklarda konserler düzenliyor, çocuk tiyatroları sahneliyor. Bu kez de parklarda halkı kültürle, sanatla, kitapla buluşturduk. Bu çalışmalar İstanbul’un bütün parkları için model olmalı. Bu etkinlikler, insanları sanatla buluşturması nedeniyle önemli” dedi.  Kitap günlerinde Buket Uzuner “Edebiyatta İklim Kurgu”, Fuat Sevimay “Benden’iz James Joyce”, Barış İnce ile Edebiyat Atölyesi, İnci Aral ile Gülşah Elikbank “Edebiyat’ta Aşk”, Adnan Özyalçıner “İstanbul’u Yazmak, Işık Öğütçü “Orhan Kemal 107 Yaşında”, Murat Meriç “Edebiyatın Müzikteki İzi” programlarıyla yer aldı. Adnan Özyalçıner, İnci Aral, Buket Uzuner, Işık Öğütçü, Barış İnce, Fuat Sevimay, Filiz Aygündüz, Güney Özkılınç, Gülşah Elikbank, Seray Şahinler, Orhan Bahtiyar, Gamze Arslan, Mehmet Fırat Pürselim, İbrahim Karaca, Musa Ağacık, B. Sadık Albayrak ve Agâh Aydın’ın katıldığı etkinliklerde söyleşiler, paneller, şiir dinletileri ve atölyeler de yapılıyor.  “İstanbul Öykücüsü” Adnan Özyalçıner de “İstanbul’u Yazmak” başlıklı söyleşide okurlarıyla bir araya geldi. Kadir İncesu’nun moderatörlüğünde yapılan söyleşide Özyalçıner, “Karagümrük benim için bir işçi semti oluşuyla önemlidir. Bakış açımı etkileyen onlardır. Yaşama tutunmaya çalışan, yaşam mücadelesi içinde olan insanlar. Ben de gördüğüm, bildiğim, düşündüğüm kadarıyla onları, onlara yaşatılanları yazmalıydım. Yazmaya çalışıyorum” dedi. Metinlerinde iklim sorunlarını gündeme getiren ilk isimlerden olan Buket Uzuner de kitap günlerinde okurlarıyla bir araya gelerek Tabiat Dörtlemesi olarak planladığı “Su”, “Toprak”, “Hava” ve “Ateş” romanlarından söz etti. Uzuner, söyleşinin ardından okuyucularından gelen soruları yanıtladı ve kitaplarını imzaladı.  Ruhi Su 36. ölüm yıldönümünde Sadık Gürbüz ve Murat Meriç’in katıldığı ‘Ruhi Su İzi’ adlı etkinlikle anıldı.  Ataşehir 3. Kitap Günleri’nde çocuklar da unutulmadı. Hafize Güner Çınar, Erdem Seçmen, Olcay Geridönmez, Suzan Geridönmez, Özge Doğar ve Özge Özdemir çocuklar için birbirinden eğlenceli atölyeler gerçekleştiriyorlar.  50’den fazla yayınevinin katıldığı Kitap Günleri, 25 Eylül’e kadar devam edecek. Ustam seslendi yazlıktan
Ada çayını çok severim ama içmesini değil. Yapraklarını yakmayı ve çıkan kokunun rahatlatıcı aromasını çok severim. Pek adlandırılabilecek bir koku değildir ada çayının kokusu. Tarçın gibi, gül gibi hemen tanınabilen ve herkese hitap edebilen bir koku değildir. Bu günlerde ada çayının bu rahatlatıcı ve sakinleştirici kokusu çok yardımcı oldu bana, çünkü bu dönem çok yoğun bir dönem.  Başkanlığını yaptığım MÜYORBİR (Müzik Yorumcuları Meslek Birliği)’in 29 Eylül’de 11. Olağan Genel Kurulu var. Seçim atmosferi bizler için zor bir süreç. Seçilmek için her şeyin mübah olduğu bir atmosferin içinde yer almak ve bununla mücadele etmek hiç kolay değil. Zira bizler hayata farklı bakıyoruz. Bunun için müzisyenliği seçtik. Müziğin sihrine inandık. Bunun için bağırmak, çağırmak, yalan söylemek, olmayacak vaatlerle üyeyi kandırmak, sadece bir seçim kazanmak adına inandığımız değerlerden vaz geçmek mümkün değil. Bizler hakediş mücadelesine kendini adamış ama hâlâ sahneye çıkan, şarkı söyleyen konserler veren müziğin bize açtığı bu sihirli yolda, alkışların yolumuzu aydınlattığı bir avuç romantiğiz, hayalperestiz.  Bizim için telif mücadelesi çok şey ifade eder ama rengi solmuş siyah ya da kahverengi renkli sahte deriden bir koltuk hiçbir şey ifade etmez.  Dün gece yarısını çoktan geçmişti saat. Sabah’ın ilk ışıklarına kadar oturdum. Sadece oturdum. Ne kitap okudum ne film izledim ne de başka bir şey. Her durumda düşünmeyi sevdiğimden midir nedir müzikten elini eteğini çekmiş Güneyde ya da Ege’de bir yerlere yerleşmiş bir zamanlar popüler olmuş büyüklerimi düşündüm. Usta çırak ilişkisini çok önemseyen biri olarak düşündüm. Ustalarıma saygısızlık yapmadan bunları nasıl anlatacağımı düşündüm. Ama benden yaşça büyük her müzisyen de ustam değil ki… Usta değil ki… Ustalık bambaşka özellikler gerektirmeli. Sadece nefes alıp veren usta mı olur? Sadece hit olmuş bir şarkıyla sanat hayatına devam eden bir usta mı olur? Öğrenci yetiştirmeyen, mesleğini sürdürmeyen, kendini geliştirmeyen bir usta mı olur?  Kendi ufacık çıkarları için bir mesleğin saygınlığını yitirmesine izin veren usta mı olur?  Hak edip etmediğine bakmaksızın ufacık paraları cebine atmak için her türlü dalavereye göz yuman usta mı olur?  Biz bu seçimi yine kazanacağız. Zaten seçimi kazanıp kaybetmek çok önemli değil. Ama sizleri nasıl kazanacağız asıl sorulması gereken bu bence.  Mustafa Sağyaşar üstadımız inandığı değerler için, elinde bastonuyla, yakasında Atatürk rozetiyle hâlâ toplantılara katılıp sektör için fikirler üretirken, Cahit Berkay çaldığı enstrümanlara bir yenisini eklemeye uğraşırken, Melike Demirağ seçim günü annesini -Rüçhan Çamay’dan söz ediyorum- de oy kullanmaya getirebilmenin yollarını ararken, sizler ne yapıyorsunuz?  Sen sevgili ağabeyim Turgutreis’de çayını yudumlarken, sen muhterem ablacığım Foça’da manikürünü yaptırırken vicdanınız rahat mı?  Bu kadar umursamaz bu kadar vurdumduymaz olmayı nasıl becerebiliyorsunuz?  Sizin üstünüzden ne kadar para kazandığı belli olmayan, sektöre sadece ticaret gözüyle yaklaşan insanların arkasından nasıl gidiyorsunuz?  Yaşadığınız o güzel günlerin anısına dolayısıyla müziğe hiç mi borcunuz yok?  Bence dünyadaki en büyük mahkeme insanın kendi vicdanıyla baş başa kaldığı andır.  Sizi hâlâ ustam olarak görmeyi çok isterdim ama ben hayatta bir duruşu olan çırakları sizlere tercih ederim… İyi tatiller… Kim korkar boşluktan?
Lewis-Williams’ın ‘Mağaradaki Zihin’ adlı kitabının girişinde üç farklı zaman kesitinde, üç farklı mağaranın karanlık derinliklerine yapılan kurmaca yolculuklar anlatılır (YKY). Yazar bu yolculukları, arkeolojik ve antropolojik bulgulara dayanarak o zaman kesitlerinde yaşamış insanlara yaptırmıştır. “Derinlere doğru el yordamıyla giderken küçük bir yan oda bulur. Orada bir aslanla burun buruna gelir. Hayvan, üzerine kazındığı duvardan fırlayacak gibidir. Değerli nesnesini -bir mağara ayısı dişini- dikkatlice duvarın içindeki bir oyuğun içine sıkıştırır. Görevinin bir bölümünü tamamlamıştır ama hâlâ yapması gereken başka şeyler vardır”. Burada anlatılanlar, 13.000-14.000 yıl öncesinin kaya sanatı örneklerine ev sahipliği yapan Fransa’daki Volp Mağaralarında geçer. Bundan sonra anlatacaklarımız ise günümüzde, Büyük Valide Han’ın mağara dehlizlerini andıran boşluklarında geçiyor. Yolculuğu yapan kurmaca bir karakter değil, bir sanatçı. Sevinç Altan’ın, duvarları çatlaklarla dolu, kubbeli bir boşlukta gerçekleştirdiği “biz kuşları yedik” sergisi, insanı boşluğa davet ediyor; kimliklerle, resmi anlatılarla, klişelerle tıka basa doldurulmuş hayatların nefes alacakları, kendilerini keşfe çıkacakları boşluklar. İnsan kendini tanıyabilmesi için boşluğunu yaratabilmeli; aksi takdirde iktidarın yapılandırdığı bir evrende dolgu malzemesi olmaktan öteye geçemiyor. Sevinç Altan, Büyük Valide Han’ın taş merdivenlerinden çıkıp loş koridorlarında ilerler ve taş duvardaki boşlukla burun buruna gelir. Boşluk, öznesini yutacak gibidir. Boşluğa karşı koyamaz, yutulur. Değerli nesnelerini -aile yadigârlarını- boşluğun duvarlarındaki oyukların, çatlakların içine sıkıştırır. Görevinin bir bölümünü tamamlamıştır ama hâlâ yapması gereken başka şeyler vardır. Bedeniyle birlikte yara izlerini de getirmiştir; aile yadigârları gibi özenle sakladığı, ruhunda derin yaralar açmış, dile getirilmeleri yasaklanmış toplumsal travmaların izleri. Yara izlerini özenle çatlaklarla dolu duvarların üzerine yerleştirir. Boşluk, asla boş ve sessiz değildir. Duvarlarındaki palimpsesti andıran, katman katman sıvalar tüm zamanları içerir. Boşluk, duvarlardaki çatlaklardan sızan seslerle dolu; geçmişin şimdiyi ve geleceği biçimlendirecek kuvvetlerinin uğultusu. Bir süre sonra kulakları alışır; uğultu yerini, tek tek seslere bırakır. Boşlukla konuşurken bulur kendini. Konuşanın boşluk mu yoksa içindeki çokluk mu olduğunu ayırt edemez. İçindeki sesler boşluğun sesleriyle, yara izleri boşluğun çatlaklarıyla karışır. Sonra geldiği yoldan mağaranın dışına çıkar.  Boşluktan çıktığında varlığın ve alışkanlıkların dünyasına geri dönmüştür. Boşluk ya da hiçlik, gündelik dilde varlığın karşıtı; o yüzden varlık her yeri tıka basa doldurmuştur. Satıcılar, alıcılar, çığırtkanlar, ekranlardan sokaklara taşan resmi anlatılar, basmakalıp melodiler, yargılar, yani gündelik hayatın doluluğu. Ve tabii ki kimlikler. Kimlik, varlığın içindeki çokluğu bastırmak, boşlukları doldurmak içindir. İktidar kimlikleri dolgu malzemesi olarak kullanır; bireyin ya da toplumun içinde, nerede bir boşluk varsa yapılandırıp kimliklendirir. Boşluğa tahammül edilmez. Boşluk, varlığa ve iktidarın yaslandığı varlıklar hiyerarşisine bir tehdittir çünkü. Varlığın dengesi bozulduğunda iktidar yerinde kalabilir mi? Şöyle de sorabiliriz: Hayat boşluksuz var olabilir mi? Boşluk; varlığın dengesini bozan ve yeni bir denge durumuna geçmesini ve biçim değiştirmesini sağlayan kuvvetler çokluğu. Varlıklar hiyerarşisindeki tutsaklığımız ve iktidarlara boyun eğişimiz, boşluğa düşmekten korktuğumuz için değil mi?  İnsanın üst paleolitik dönemde yeryüzünün çatlaklarındaki boşluklara yaptığı yolculuk ile günümüzde Eminönü’ndeki Büyük Valide Han’ın boşluklarına yaptığı yolculuk. Her ikisi de varlık hapishanesinden, varlık-olmayana, görünmez olana, dile getirilemeyene doğru yapılan özgürleşme hamleleridir. Konuşulması yasaklanmış, unutulmuş ya da henüz yüzeye çıkmamış hakikatler boşluğun karanlığında birikir. İnsan kendini boşluktaki çoklukta tanıyabilir ancak ve yaratabilir. Sevinç Altan’ın, Büyük Valide Han’daki “biz kuşları yedik” sergisinin boşluğuna düşmek için 15 Ekim’e kadar vaktiniz var. Kendi boşluğunuza ise her ân düşebilirsiniz. "Siyah sinemanın babası" Peebles hayatını kaybetti
'Siyah sinemanın babası’ diye anılan yönetmen Melvin Van Peebles'ın salı günü New York'ta yaşamını yitirdiği açıklandı. 89 yaşındaki yönetmen, 1970’lerde çektiği "Watermelon Man" ve "Sweet Sweetback's Baadasssss Song" gibi filmlerle tanınıyordu. Yönetmen Spike Lee, Peebles'ın ölüm haberi üzerine Instagram hesabından yaptığı bir paylaşımda, "Çığır açan filmi 'Sweet Sweetback’s Badasssss Song' ile bağımsız siyah sinemayı ön plana çıkaran Melvin Van Peebles'ı kaybettiğimiz için çok üzgünüm. Melvin, film kariyerimin büyük bir destekçisiydi. Kahretsin, bir devi daha kaybettik” ifadelerini kullandı. Hollanda tiyatrosunu inceledikten sonra adına Van sözcüğünü ekledi. Aynı zamanda yazarlık, oyunculuk, yönetmenlik, müzisyenlik yaptı, roman yazdı ve astronomi çalıştı. MELVIN VAN PEEBLES KİMDİR? Melvin Peebles Chicago’da doğdu. Peebles, edebiyat fakültesinden dereceyle mezun olduktan sonra kısa bir süre sonra ABD hava kuvvetlerine katıldı. Hollanda tiyatrosunu inceledikten sonra adına Van sözcüğünü ekledi. İlk filmi "Geçen Üç Günün Hikayesi", Fransa’da beyaz bir kızla dostluk kurduğu için rütbesi düşürülen bir siyah askerle ilgiliydi. Bu film Peebles’ın Hollywood’da dikkati çekmesine yardımcı oldu. Yönetmen, filmlerinin başarısından sonra Broadway için müzikal yazdı. Likya uygarlığının yitik eserlerinin kopyaları Kaş'taki su altı parkında sergilenecek
Antalya'nın Kaş ilçesinde, bölgeden kaçırılmış Likya uygarlığına ait tarihi eserlerin kopyalarının deniz altında sergileneceği "Likya-Kaş Su Altı Sanat Parkı"nın çalışmaları tamamlanmak üzere. Kaymakamlık, Kaş Belediyesi, Batı Akdeniz Kalkınma Ajansı ve Deniz Ticaret Odası iş birliğiyle yürütülen projede, bilimsel araştırma sonucunda belirlenen tarihi eserlerin suya dayanıklı malzemelerden benzerleri yapıldı. Deniz altındaki yaklaşık 10 dönüm alanı kapsayacak sanat parkında ziyaretçilerin beğenisine sunulacak Likya'nın kaybolmuş ve unutulmuş 658 eseri dalgıçlar tarafından özenle suya indirildi. Eserlerin suya indiriliş anları su altı fotoğrafçısı Şükrü Gürsoy tarafından 25 dalış yapılarak 30 saat boyunca görüntülendi. İlçedeki dalış okullarında görevli dalgıçlarca Limanağzı bölgesinde yürütülen çalışmalara, Kaş Kaymakamı Şaban Arda Yazıcı ve Kaş Belediye Başkanı Mutlu Ulutaş da dalış kıyafetlerini giyerek eşlik etti. Projenin ekosistemi önemsediğini vurgulayan Yazıcı, eserlerin deniz canlıları için kirlilik yaratmayan malzemeden üretilmesi noktasında konunun uzmanı bilim insanlarının görüşlerinin dikkate alındığnı aktardı.  Projeyle yılda 80 bin olan dalış sayısının 300 bine ulaşmasının ve turizm faaliyetlerinin 12 aya yayılmasının amaçlandığını aktaran Yazıcı, şöyle devam etti: "Bölgeye tur tekneleriyle gelen ziyaretçilerin de dalış yapmadan izleyebileceği bir alan yaratılması hedefleniyor. Limanağzı bölgesine indirilen eserler, 5 metreden 20 metreye kadar yayılacak derinlikle ziyaretçilerine keyifli bir seyir sunacak. Eserlerin indirildiği alanda yoğun bir şekilde oluşan teknelerin çapa atma baskısı proje sayesinde engellenerek, posedonia çayırlarının korunması adına alana sabit tonozlar yerleştirilecek."  Su altında sergilenecek eserler arasında Patara Sütunlu Cadde'deki sütunlar, Poseidon ve Atları, Chimera ve Bellaroforon Efsanesi eseri, Xanthos Antik Kenti'ndeki Erbinna Anıtı (Nereidler) öne çıkıyor. Prens Adaları’nda felsefe ve siyaset konuşulacak
Yeditepe Üniversitesi ve Adalar Kent Konseyi, Büyükada Anadolu Kulübü'nde 25 Eylül Cumartesi günü 13.00-19.00 saatleri arasında ‘Prens Adaları Felsefe Sempozyumu: Felsefe ve Siyaset’ başlıklı bir sempozyum düzenleyecek. Sempozyum 2 oturumda gerçekleşecek. Programın açılış konuşmasında Adalar Belediye Başkanı Erdem Gül de yer alacak.  Sempozyum programı ise şöyle: 13.00-Açılış Konuşmaları >> İskender Özturanlı - Adalar Kent Konseyi Başkanı >> Erdem Gül - Adalar Belediye Başkanı 13.30 - 15.30 / 1.Oturum >> Oturum Başkanı Prof. Dr. Saffet Babür >> Prof. Dr. Yusuf Örnek - Üniversite İdesi ve Siyasete Yüklediği Görevler >> Prof. Dr. Cemal Güzel - Siyaset ve Etik >> Dr. Öğretim Üyesi Melike Durmaz - Aristoteles ve Hannah Arend'le Yurttaş-lık ve Yurttaşa Özgü Etkinlikler 16.00- 18.00 / 2.Oturum >> Oturum Başkanı Dr. Seval Bulutoğlu >> Doç. Dr. Çetin Türkyılmaz - Bir İdea Olarak Dünya Yurttaşlığı >> Prof. Dr. Harun Tepe - Irkçılık ve Ümmetçilik İkileminde İnsan Hakları Penceresinden Türkiye'nin Sığınmacı Sorunu >> Dr. Öğretim Üyesi Levent Kavas - Evinin Yurttaşı Sempozyuma katılım 150 kişi ile sınırlı. Adalar Belediyesi, kayıtları ozelkalem@adalar.bel.tr'ye atılan maillerden ve 02163823382/304 numaralarından alıyor. Altın Portakal Film Festivali'nin ana jurileri açıklandı
Antalya Büyükşehir Belediyesinden yapılan açıklamaya göre, 4-6 Ekim tarihlerinde Müge Özen ve Pınar Evrenosoğlu ortak direktörlüğünde çevrim içi yapılacak Antalya Film Forum'a bu yıl 136 proje başvurdu. Türkiye'den proje aşamasındaki kurmaca, canlandırma, belgesel film ve dizi projelerinin başvurduğu forumun ön jürisi, "Uzun Metraj Kurmaca Pitching", "Kurmaca Work in Progress", "Belgesel Work in Progress", "Sümer Tilmaç Antalya Film Destek Fonu" ve "Dizi/Kısa Dizi Pitching" platformlarında yarışacak 26 projeyi seçti. Proje aşamasındaki uzun metraj film projelerinin yarışacağı "Uzun Metraj Kurmaca Pitching Platformu"na katılanları "Uzak İhtimal", "Yozgat Blues", "Anons" filmlerinin ödüllü yönetmeni Mahmut Fazıl Coşkun, Fransız yapım ve dağıtım şirketi MK2 satın alma sorumlusu Olivier Barbier ve yapımcı Roshanak Behesht Nedjad'ın yer aldığı ana jüri değerlendirecek. Çekimleri büyük ölçüde tamamlanmış projelere fon ve network desteği sağlayan "Kurmaca Work in Progress Platformu"nda yarışacak beş projeyi Fransız yapım şirketi Les Films du Losange'nin satın alma ve satış sorumlularından Jean-Benoit Henry, Seattle Film Festivali programcısı ve yapımcı Justine Barda ile son filmi "Bir Nefes Daha" ile pek çok ödül alan yönetmen Nisan Dağ'dan oluşan jüri üyeleri değerlendirecek. Çekimlerinde sona gelinen ya da post prodüksiyon aşamasındaki belgesel projelerin desteklendiği "Belgesel Work in Progress Platformu" ana jürisi, Avrupa Belgesel Birliğinin kurucusu Brigid O’Shea, ödüllü belgesel yapımcısı Hans Robert Eisenhauer ve son çektiği "Mimaroğlu" isimli belgeseli ile adından söz ettiren yönetmen Serdar Kökçeoğlu'ndan oluşuyor. Çekimlerinin en az üçte ikisi Antalya'da gerçekleştirilerek, filmin son kurgusunda aynı oranda Antalya sahneleri yer alacak ulusal uzun metraj üç proje "Sümer Tilmaç Antalya Film Destek Fonu" desteği için yarışacak. Bu kategorinin ana jürisinde sinema yazarı ve senarist Burak Göral, senarist ve yapımcı Emine Yıldırım, Bir Film ve Başka Sinema'nın kurucularından yapımcı Ersan Çongar görev alacak. Bu yıl beş projenin yarışacağı, dizilerin endüstrideki rolünün ve öneminin artışı nedeniyle geçen yıl programa alınan "Dizi/Kısa Dizi Pitching Platformu"nda, BluTV’den Deniz Şaşmaz, ZDF/ARTE kanalları dizi bölümü yöneticilerinden Olaf Grunert ve Belçikalı dizi yapım şirketi Dramadama'nın yöneticisi Serge Bierset'den oluşan jüri, seçilen projeleri değerlendirecek. Antalya Film Forum'da ödüller 6 Ekim’de düzenlenecek törenle sahiplerini bulacak. Büyükşehir Belediye Başkanı Muhittin Böcek'in başkanlığını yaptığı 58. Antalya Altın Portakal Film Festivali'nin idari direktörlüğünü Cansel Tuncer, yönetmenliğini Ahmet Boyacıoğlu üstlenirken, sanat yönetmenliğini Başak Emre yürütüyor. Elektronik müzik keyfi Ankara’da
KÜLTÜR SANAT SERVİSİ Ankara Büyükşehir Belediyesi (ABB) kültür ve sanat etkinliklerini çeşitlendirerek devam ediyor. Parklarda konser programlarıyla başkentlileri açık hava yaz konserleriyle buluşturan Büyükşehir Belediyesi bir yandan da gençlerin beğeniyle takip ettiği elektronik müzik gruplarını desteklemeyi ve elektronik müziği tanıtmayı amaçlayan bir festival düzenledi. 30 EYLÜL’E KADAR SÜRECEK  20 Eylül’de Ankara Kalesi’nde DJ Ugr’un performansıyla başlayan ve Ankara Büyükşehir Belediyesi Kültür ve Sosyal İşler Daire Başkanlığı ile Basın Yayın ve Halkla İlişkiler Daire Başkanlığının ev sahipliğinde ilk kez düzenlenen ‘Elektronik Müzik Festivali’, kentin farklı noktalarında 30 Eylül'e kadar devam edecek.  BEĞENİ TOPLADI  Ankara Kalesi’nde DJ Ugr’yi, Çubuk-1 Barajı Rekreasyon Alanı’nda ise Sinan Çelik-Outdo Angst’ı dinlemeye gelen elektronik müzikseverler kadar performans sergileyen DJ’ler de festivalin çok iyi bir organizasyon olduğunda birleştiler. Çubuk-1 Barajı Rekreasyon Alanı’nda Sinan Çelik-Outdo Angst tarafından verilen konserle devam eden ve 'Elektronik Müziğin Başkenti' sloganıyla 17.00-19.00 saatleri arasında herkese açık olarak düzenlenen festivalin dünkü konuğu da Botanik Park'ta Triart oldu. Festivalde bugün Dikmen Vadisi'nde Sezer Uysal sahne alacak. Festival 24 Eylül'de Sayınerr ile 30 Ağustos Zafer Parkı'nda devam edecek. 25 Eylül'de Seğmenler Parkı'nda Fred Lenix, 26 Eylül'de Mogan Gölü'nde Murat Uğurlu 28 Eylül'de Altınpark'ta Günce Acı, 29 Eylül'de Gençlik Parkı'nda Ongun Tütüncü ve 30 30 Eylül'de Anıtpark'ta Deniz Kabu elektronik müzikseverler ile buluşacak. Yoğun ilgi gören elektronik müzik festivali aynı zamanda ABB TV, Youtube Kanalı ve Büyükşehir Belediyesi sosyal medya hesapları üzerinden canlı olarak yayınlanıyor. BirGün’lük Konser, 30 Eylül’de KüçükÇiftlik Park’ta
Çağdaş halk müziğinin sevilen grubu Kardeş Türküler ve rap müziğin güçlü sesi Gazapizm’in sahne alacağı BirGün'lük Konser, 30 Eylül'de gerçekleştirilecek. 23 Eylül'de gerçekleştirilmesi planlanırken olumsuz hava koşulları sebebiyle ertelenen konser, KüçükÇiftlik Park’ta daha özgür bir hareket alanı, yiyecek ve içecek standlarıyla festival havasında sizlerle olacak. KüçükÇiftlik Park’ta BirGün'lük Konser'in kapıları, saat 20:00'de açılacak. Geçtiğimiz yıllara BirGün’lük Festival’lerle damgasını vuran BirGün gazetesi, 2021’de de BirGün’lük Konser’le bir kez daha “#BirAradayız” diyecek. Biletix'ten bilet almak için tıklayınız. (Not: Harbiye Açıkhava için alınan biletler iptal olmuştur; bilet bedelleri kredi kartlarına otomatik olarak iade edilecektir. 30 Eylül’de Küçükçiftlik’te yapılacak konser için yeni bilet temin edilmesi gerekmektedir.) Yeni yer ve yeni tarihle, festival havasında yine, yeniden #biraradayız  Olumsuz hava koşulları sebebiyle ertelenen #BirGünlükKonser, 30 Eylül Perşembe günü KüçükÇiftlik Park’ta@Gazapizm @kardesturkuler_https://t.co/XlgEaidhha pic.twitter.com/Ww6ti8f6mC ETKİNLİK KURALLARI - Etkinlik alanına gelirken Aşı Kartı veya en geç 48 saat öncesinden yapılmış PCR test sonucunuzu yanınızda bulundurmanızı rica ederiz. Aşı Kartı veya PCR sonucu olmayan misafirlerimiz etkinlik alanına kabul edilemeyecektir. - Etkinlik girişinde “Hayat Eve Sığar” uygulaması üzerinden HES kodu sorgulaması yapılacaktır. - Etkinliğe katılacak misafirlerin mekana gelmeden önce “Hayat Eve Sığar” uygulaması, SMS ya da E-Devlet portalı üzerinden HES kodu alması ve girişte HES kodunu ibraz etmesi gerekmektedir. - Katılımcılar/izleyiciler COVID-19 kapsamında alınan kurallara uymalıdır. - Etkinlik, sosyal mesafe kurallarına uygun şekilde hazırlanan oturma düzeni ile gerçekleşecektir. - Kurallar gereği tüm seyircilerimiz maskeli olmak zorundadır. Nâzım Hikmet'in annesi anlatan ‘Celile’ oyunu turnede
Ali Yalçıner'in kaleminden çıkan, besteleri Gökmen Özveri'ye, dramaturjisi Bülent Bayrak'a ait olan Celile oyunu, seyirciyle buluşmaya devam ediyor. Kadıköy Halk Tiyatrosu'nun oyunu Celile, Türkiye turnesinin ilk ayağı olan Mersin'de, daha sonra da Adana'da alkışlarla karşılandı. Oyun 22 Eylül Çarşamba (bugün) saat 20.30'da Bornova Ayfer Feray Sahnesi'nde bu kez Egelilerle buluşacak. Toplumsal gerçekçi oyunlar sahnelemeyi tercih eden Kadıköy Halk Tiyatrosu pandemiye rağmen yeni oyunu Celile'nin ilk gösterimini Kasım 2020'de gerçekleştirdi. Oyunlarını kısıtlamalar sebebiyle bir daha sahneleme imkânı bulamayan ekip, online platforma özel çekimle seyircilerinin evlerine konuk olmaya devam etti. 30 Haziran'da yıllardır kapalı olan Şişli Tiyatrosu'nun açılışında ve hemen ardından Kadıköy Belediyesi Selamiçeşme Özgürlük Parkı Anfi Tiyatro'da sahne alan Celile oyununda Ayşegül Yalçıner'in performansı, seyircilerin beğenisini topladı. Türkiye turnesindeki Celile oyunu 23 Eylül Perşembe 20.30'da Eskişehir Zübeyde Hanım Kültür Merkezi'nde, 24 Eylül saat 20.30'da Ankara Yeni Mahalle Belediyesi Kültür Merkezi'nde, 26 Eylül saat 21.00'de Selamiçeşme Özgürlük Parkı Tepe Sahne'de tiyatroseverlerle buluşmaya devam edecek. Tiyatro grubunun turnesi ekim ayında da devam edecek. Selçuk Yöntem’in 'tost davası’ndan kazandığı tazminat onandı
Yargıtay 11. Hukuk Dairesi, kamuoyunda ‘tost davası’ olarak bilinen davayla ilgili kararını verdi ve oyuncu Selçuk Yöntem’i haklı buldu. İstanbul'da bir kafe, ünlü sanatçı Yöntem'in tost yerken çekilen fotoğrafını menüsünde izinsiz kullandı. Aynı fotoğrafın bir dergide de kullanıldığını fark eden Yöntem, kafe sahibi hakkında Tazminat davası açtı. Yöntem'in avukatı, “müvekkilinin Türkiye'nin en önemli tiyatro ve sinema oyuncularından biri olduğunu, davalıya ait kafede Yemek yerken çekilen çok uygunsuz bir fotoğrafının kafenin menü, reklam ve tanıtımlarında, Magazin Gazetecileri Derneği ödül töreni mecmuasında kullandığını, davalının bu yolla davacının kafenin daimi bir müşterisi olduğu algısı yarattığını, sosyal medyada bu fotoğraf nedeniyle davacı ile alay edildiğini, bu nedenle davacının maddi ve manevi zarara uğradığını” belirtti. “HAKSIZ KULLANIM YOK” SAVUNMASI Davalı kafenin avukatı ise “Ortada bir eserin, haksız kullanımın söz konusu olmadığını, Magazin Gazetecileri Derneğinin mecmuasında yer alan resmin davalıdan habersiz şekilde yayınlandığını, davacının bazı resimlerinin dükkan içinde kullanılan menülerde yer aldığını ancak Mahkeme aracılığıyla yapılan tespitten sonra imha edildiğini, kafenin tanınmış bir işletme olduğunu, reklama ihtiyaç duymadığını” savunarak davanın reddini istedi. Kapatılan İstanbul 4. Fikri ve Sınai Haklar Hukuk Mahkemesi 5 Şubat 2016'da kafe sahibinin Yöntem'e 284 bin lira maddi, 50 bin lira manevi tazminat ödemesine karar verdi. Temyiz üzerine Yargıtay 11. Hukuk Dairesi, 284 bin liralık maddi tazminatı fazla bularak, yerel mahkemenin kararını bozdu. YENİDEN YARGILAMA YAPILDI Yargıtay'ın bozma ilamına uyularak yapılan yeniden yargılamada, İstanbul 2. Fikri ve Sınai Haklar Hukuk Mahkemesi, davacının fotoğrafının izin alınmaksızın dergi reklamında kullanımı için 80, menülerdeki kullanım için 20 olmak üzere toplam 100 bin lira maddi, davacının kişilik haklarının zarar gördüğü gerekçesiyle de 50 bin lira manevi tazminatın davalıdan alınarak davacıya verilmesine karar verdi. İstanbul 2. Fikri ve Sınai Haklar Hukuk Mahkemesinin bu kararının da temyiz edilmesi üzerine dosya ikinci kez Yargıtay 11. Hukuk Dairesine geldi. ​​​​​​​Daire, mahkemece uyulan bozma kararı gereğince hüküm verilmiş olması ve delillerin takdirinde bir isabetsizlik bulunmaması nedeniyle temyiz itirazlarını reddederek yerel mahkeme hükmünü oy birliğiyle onadı. Bandırma Kitap Günleri’nde aşı kartı olana kitap hediye
KÜLTÜR SANAT SERVİSİ Bandırma Belediyesi’nin düzenlediği, bu yıl 40 yayınevinin katılımıyla 26 Eylül’e kadar açık kalacak olan 3. Bandırma Kitap Günleri başladı. Seçkin edebiyatçı, şair ve yazarlar, söyleşi ve imza günleriyle okurlarıyla buluştu. Aşı kartı olan 100 vatandaşa Belediye Başkanı Av. Tolga Tosun, kitap hediye etti. Kitap fuarında açılış konuşmasını yapan Bandırma Belediye Başkanı Av. Tolga Tosun, “Bu etkinliğimizin ülkemize demokrasi, özgürlük, barış ve güç vereceğine inanıyorum. Bir hafta boyunca kitap fuarı gökyüzündeki yıldızlar gibi şehrimizi ışıldatacak” dedi. Başkan Tosun, “Pandemi belli başlı kurallar getirdi. Biz de belediye olarak hem aşı kartlarını insanların yanında taşıması ve aşılamayla ilgili projeler ürettik. Bugün de buraya aşı kartlarıyla gelenlere kitap hediye ettik” şeklinde konuştu. ETKİNLİK BEĞENİ TOPLADI Şanslı olduğunu söyleyen Nurten Sarıaltın, “Aşı kartıyla kitap alan bu uygulamayı çok güzel buldum” dedi. Aşı kartıyla kitap alan Nalan Güdücü Özel “Bu kadar şanslı olduğumu bilmiyordum. Kitap almak en güzel şans” dedi. Türkan Doğan da “Aşı kartlarının sorulması ve kitap verilmesi çok güzel oldu” dedi. Şanslı vatandaşlardan olan Ahmet Karagöz “Aşı kartımla bu kitabı almaya hal kazandım, çok güzel bir etkinlik” dedi. Murat Özhan da, “Aşı kartımın olmasıyla bu kitabı bana başkanımız Tolga Tosun hediye etti. Kendisine çok teşekkür ederim” dedi. ŞİİR GECESİ GERÇEKLEŞTİ Şiir ve söyleşiyle kitap günlerinde buluşan Adnan Özer, Zeynep Tuğçe Karabağ, Akif Kurtuluş, Abdülkadir Budak, Haydar Ergülen, Metin Celal, Hüseyin Ferhad şiirler okuyarak geceye renk kattı. Şair ve yazar Zeynep Tuğçe Karadağ, “İnsanlar çok sıcak… çok güzel bir etkinlik oldu” dedi. Adnan Özer ise, “Mutlu şiir dolu nükte dolu tam bir şiir etkinliği oldu. Bandırma Belediyesi ve halk içinde ayrı bir kazanç oldu” diyerek sözlerini tamamladı. Abdülkadir Budak ise, “Bana göre etkinlik sıcaktı, güzeldi. Okurlarla dostlarla karşılaşmak muazzam bir şey çok güzel” dedi. Baba özlemi
Jean-Luc Nancy’yi, yakın bir zaman evvel, 23 Ağustos’ta kaybettik. Bir felsefeci olarak dünyanın anlamı ve dünyadaki varoluşumuz üzerine ufuk açıcı yazılar, kitaplar kaleme almıştı. Kitaplarının bazıları Türkçeye de çevrilmişti. Pandemi döneminde de yazdıkları oldukça ses getirmiş, Agamben’le girdiği polemik gündem olmuştu. Jean-Luc Nancy’nin ‘European Journal of Psychoanalysis’ dergisindeki son yazılarından birisi ‘baba’ üzerineydi. Toplumun her an dağılma ve ayrışma tehditi altındayken nasıl ortak hareket edebildiği üzerinde duruyordu yazısında. Babaya duyulan özlemi, çeşitli biçimlerde görebiliyorduk, ama bu özlemin dinamiği neydi? Freud’un topluluk ve birey ilişkisi üzerine yazdıklarına bakarak bireylerin nasıl birlikte bir şeyler yapabildiğini anlamaya çalışıyordu yazısında. Bireyler bir nesneyle özdeşleşerek mi bir topluluk oluştururlar, yoksa egoları benzer göründüğü için mi ilişkisellik içinde özdeşlik kurarak bir arada olurlar? Beatrice Beebe ve Frank M. Lachmann’ın ‘The Origins of Attachment’ kitabında bebekler üzerine yapılan bir çalışmadan bahsediliyordu. Bir bebek, doğduktan tam 42 dakika sonra, etkileşimde olduğu kişiyi taklit etmeye başlıyordu. Buradaki 42 dakikanın gizemi bir yana, ilişkisel varlıklar olduğumuza dair öyle çok deney ve çalışma var ki. Freud’un ve Jean-Luc Nancy’nin altını çizdiği gibi, her birey, mutlaka başkalarından kendisine bir şey katarak kendi bireyselliğini oluşturur, tıpkı doğduktan 42 dakika sonra karşısındakini taklit etmeye başlayan bebekler gibi. Jean-Luc Nancy, baba katlinden, mitolojiden, Aristo’dan, Derrida’dan, Lacan’dan ve Freud’un seçtiği Almanca terimlerin kökeninden ve yazdıklarından yola çıkarak tartışıyor bu meseleyi yazısında. Yazara göre anne demek, dünyaya gelmek demektir; anne dünyanın kendisidir, dünyadan ayrı düşünülemez. Dünyayı sevebilir ya da reddedebiliriz. Ama dünyaya gelmek, aynı zamanda tüm belirsizliğiyle dünyanın kendisi olmamak demektir. Dünyadan ayrı olmasaydık, dünyaya gelemezdik. Zaten kritik nokta da bu. Baba ise ‘dış dünya’yı temsil eder, bağımsızlığı, özerk olma olasılığını… ‘Baba’dan bu yüzden nefret edilir, dünyadan ve anneden ayırdığı için, ayıran ya da ayrılmayı arzulayan bir ego ideali olarak. Babaya duyulan özlem de, ego idealine duyulan özlemi yansıtır. Yazara göre anne ve baba iç içe geçer çocukta, dünyada olmanın ve dünyadan ayrışmanın sevgisi ve nefretiyle birlikte. Jean-Luc Nancy, sese, dile ve şiire getiriyor sözü yazısında ve Kant’ın “Din, tüm şiirlerin en eskisidir” diyerek, baba özleminin insanın dünyadaki anlamını aramayla ilişkisini ortaya koyuyor. Burada ‘din’den bahsederken, bir inanç olarak değil, kolektif beden aracılığıyla herkese ait bir sesin çağrılması ve duyulması olarak bahsediyor, tıpkı gerçek bir şiirin insanlar üzerinde yarattığı o büyülü etkisi gibi. İşte o sesin kaybını yaşıyor bugün dünya. Jean-Luc Nancy, babaya özlemini, insanın dünyaya ve dünyada yaşayanlara özlemi olarak tanımlıyor yazısının sonunda. Çünkü efsanesini kaybetmiş ve bulamayan bir kabile gibiyiz artık dünyada. Dünyanın salt bir bağlantı haline geldiği ve içindeki her şeyin bu efsane ve şiir olmaksızın çürümeye terk edildiği... Yazının bir yerinde, bu özlemin, faşizmin de temelini oluşturduğunu, ama şiirden farklı olarak, tek bir sesin, ister ulusal-ırksal, ister tekno-küresel olsun, yapay olarak üretilip izole edilmiş bireyleri tek bir özneymiş gibi ele aldığını söylüyor. Sosyal medyanın ilk zamanlarında, bireyselliği destekleyen, herkesin dilediğince fikrini paylaştığı bir platform iken, zamanla nasıl tek sesin dayatıldığı ve linç alanı haline geldiğine tanık olmamız gibi. Tekno-küresel faşizm, ulusal-ırksal-dinsel faşizmlerle iç içe geçmiş bir halde… Dünyanın yapay değil doğal bir biçimde kendi sesine ve şiirine kavuşacağı o günlerin özlemiyle… ‘Hotel Rwanda’ için 25 yıl hapis cezası
HABER MERKEZİ Ruanda’da 1994’te gerçekleşen soykırımda yöneticisi olduğu otelde sakladığı yüzlerce kişiyi kurtarma çabası Hotel Rwanda filmine konu olan Paul Rusesabagina, ‘terör örgütüne destek verme’ suçlamasıyla yargılandığı mahkemece suçlu bulundu. Ruanda’daki mahkeme, 67 yaşındaki Rusesabagina’yı, 2018-2019 yıllarında ayrılıkçı bir grubun can saldırılarını desteklemekten suçlu bularak 25 yıl hapis cezasına çarptırdı. Ailesi, mahkemenin yurt dışındayken zorla ülkeye getirilen Rusesabagina’yı cezalandırmak için kurulmuş ‘düzmece bir mahkeme’ olduğunu savundu. BBC’nin haberine göre Hotel Rwanda filminden sonra dünyaca ünlü bir isim haline gelen ve birçok ödül de alan Rusesabagina’nın ‘devlet düşmanı’ olmasına giden yol, son yıllarca hükümete karşı eleştirilerinin yoğunluğunun artmasına dayanıyor. 27 yıl önce yaşananların anlatıldığı, Oscar ödülüne de aday olan filmde, Rusesabagina’yı Don Cheadle canlandırdı. Filmde, bir Hutu olan Rusesabagina’nın yönettiği otele sığınan 1.000’den fazla Tutsiyi koruması hikâyeleştiriliyor. Nisan 1994’te başlayan ve üç aydan uzun süren olaylarda, Hutuların içinden çıkan bazı radikal gruplar, çoğunluğu Tutsilerden oluşan 800 bin kişiyi katletmişti. 2005’te yayımlanan filmle ilgili, olaylardan sağ çıkan bazı görgü tanıklarının eleştirileri vardı. Ancak bu, Rusesabagina’nın ünlenmesinin önünde bir engel olmadı. Soykırım sonrası Ruanda’nın başına geçen Başkan Paul Kagame’ye yönelik eleştirileri de bu sebeple ilgi gördü. Rusesabagina, ülkede insan hakları ihlâlleri olduğuna ve Hutuların hedef alındığına yönelik eleştirileri yüksek sesle dile getiriyordu. İnsan hakları grupları, iktidardaki Ruanda Vatansever Cephesi’ni muhalifleri tutuklamak ve baskı uygulamakla suçluyor. İnsan Hakları İzleme Örgütü, ülkede keyfi gözaltılar, kötü muamele ve işkencenin de sık görüldüğünü savunuyor. Soykırım sonrası yurt dışında yaşayan Rusesabagina, muhalif bir koalisyon oluşturarak başına geçti. Bu koalisyonun bir de silahlı kanadı vardı: Ulusal Kurtuluş Cephesi (FLN) 2018 yayımladığı bir video mesajında da, ülkede "rejim değişikliği çağrısı" yaparak "Ruanda’da değişim için her türlü aracı kullanacağımız zaman gelmiştir" ifadelerini kullanmıştı. Paul Rusesabagina FLN, 2018 ve 2019 yıllarında düzenlenen ve yetkililerin dokuz kişinin öldüğünü açıkladığı saldırıları düzenlemekle suçlanıyor. Rusesabagina ise hiçbir destekçisine sivilleri hedef alması talimatı vermediğini ifade etti, ancak gruba maddi destek sağladığını kabul etti. Rusesabagina’nın ailesi, kendisinin geçen yıl kaçırılarak zorla ülkeye götürüldüğünü söylüyor. Kızı Carine Kanimba, BBC’ye, "bu yasadışı işlemin ardından görülen bir mahkemenin adil olması mümkün değil" dedi. Mahkemede konuşan bir tanık ise Rusesabagina’nın zorla değil; "Burundi’ye gideceklerine dair yanlış bilgi verilerek Dubai’den uçağa bindirildiğini, yani kandırılarak ülkeye getirildiğini" anlattı. Rusesabagina, mart ayından itibaren ‘adil bir yaklaşımla yargılanmadığı’ gerekçesiyle duruşmalara katılmıyor. Oyuncu Willie Garson hayatını kaybetti
Oyuncu Willie Garson 57 yaşında hayatını kaybetti. Oyuncunun ölümünü oğlu duyurdu. Altı sezon boyunca devam eden Sex and the City dizisinde canlandırdığı Stanford Blatch karakteriyle tanınan oyuncu Garson, birçok yapımda yer almıştı. Garson'ın ölüm sebebi ise açıklanmadı. HBO'nun ünlü dizisi Sex and the City'de Sarah Jessica Parker'ın canlandırdığı Carrie Bradshaw karakterinin yakın arkadaşı rolünü oynayan Garson, son olarak devam dizisi olan And Just Like That için aynı karakteri canlandırmak üzere çalışıyordu. BBC Türkçe'nin haberine göre; White Collar (Beyaz Yaka) isimli dizide de Mozzie karakterini canlandıran Garson, 1980'ler ve 1990'lar boyunca Cheers, Family Ties and LA Law, The X-Files ve Friends gibi dizilerde de yer aldı. 1964'te New Jersey'de doğan William Garson Paszamant, üniversitede sinema okudu ve Yale Drama Okulu'nda güzel sanatlar yüksek lisansını bitirdi. Asıl ününü ise 1998'de başlayıp altı sezon süren ve ardından iki de devam filmi çekilen Sex and the City'yle kazandı. Dizide Garson'ın eşcinsel partneri Anthony Marentino'yu canlandıran Mario Cantone, Instagram hesabından "Yıkıldım, üzüntüye boğuldum... Sen tanrılardan bir armağan gibiydin" paylaşımı yaptı. Aynı dizide Miranda Hobbes'u canlandıran Cynthia Nixon da "Hepimiz onunla çalışmayı çok sevdik, hatta bayıldık. Hem ekranda hem gerçek hayatta inanılmaz eğlenceliydi. Aydınlığın, arkadaşlığın ve şov dünyasındaki erdemin kaynağı gibiydi" açıklaması yaptı. Sex And The City ve devam dizisi Just Like That adlı yapımların yapımcısı Michael Patrick King, Garson'ın "hastayken bile çalıştığını" söyledi ancak herhangi bir hastalığa dair detay vermedi: "Ruhu ve sanatına olan adanmışlığı her gün onunlaydı. Hem insan olarak hem de çok sayıda yeteneğe sahip bir aktör olarak herkes tarafından çok özlenecek." Garson, evlat edinme konusunda ciddi kampanyalar yürütüyordu ve 2009'da oğlu Nathen'ı evlat edindi. Nathen da Instagram hesabından babasının fotoğraflarını paylaşarak Garson'a veda etti: "Tüm maceralarını benimle yaşadığın ve birçok şeyi başardığın için çok mutluyum. Seninle çok gurur duyuyorum. Seni her zaman seveceğim." Sanatçı Ruhi Su ölümünün 36'ıncı yılında anıldı
İstanbul Büyükşehir Belediyesi Kültür Daire Başkanlığı ile Ruhi Su Kültür ve Sanat Derneği tarafından Cemal Reşit Rey Konser Salonunda düzenlenen etkinlike esteci ve şair Ruhi Su, ölümünün 36’ncı yılında anıldı. Etkinlikte konuşan sanatçının oğlu ve Ruhi Su Kültür ve Sanat Derneği Başkanı Ilgın Ruhi Su, sanatçının biyografisinden, yaşamının önemli başlıklarını anlatarak, etkinlikte emeği geçen kişi ve kurumlara teşekkür etti.  Bu yıl 46. senesini kutlayan Ruhi Su Dostlar Korosu, sanatçının "Zahit Bizi Tan Eyleme", "O Yar Gelir", "Yenice Yolları", "Bugün Yardan Haber Geldi" eserlerinin de aralarında bulunduğu bir repertuvarı yorumladı. Koro, etkinliğe misafir sanatçı olarak katılan Yunan sanatçı Kontralto Alexandra Gravas'ın "Dursun Bebek" ve "Omorfi Poli", Şuşan Kalataş'ın ise "Mayro" eserlerine de eşlik etti.  İBB Türk Halk Müziği Topluluğu ise "Gelin Canlar Bir Olalım", "Gam Çekme Haline", "Dam Üstüne Çul Serer" ve "El Vurup Yaremi İncitme Tabip" eserlerinin de aralarında yer aldığı bir seçkiyi seslendirdi.  İstanbul Büyükşehir Belediyesi Genel Sekreter Yardımcısı Dr. Şengül Altan Arslan ve koordinatör Figen Ayhan Karakelle'nin de kısa birer konuşma yaptığı etkinliğin sunumunu, oyuncu, yazar Orhan Aydın gerçekleştirdi.  Yaşamı boyunca 16 adet 45’lik plak, 12 uzun çalar yapan sanatçının yurt dışında verdiği konserlerden birinde çekilen ve görüşlerinin yer aldığı İngilizce bir video da etkinlikte yayınlandı. (AA) Tarkan'dan konser kararı: "Düzlüğe çıktığımızda kavuşuruz"
Ünlü sanatçı Tarkan, koronavirüs salgını kontrol altına alınana kadar konser vermeyeceğini duyurdu. Ünlü şarkıcı, "Belirli tedbir kuralları çerçevesinde konserler yapılıyor şu an ama ben, benim konserlerim için riskli buluyorum, Çünkü biliyorum, biz bir araya geldik mi koparız" dedi. Her yıl Harbiye Cemil Topuzlu Açıkhava'da sevenleriyle buluşan Tarkan, pandemi nedeniyle sahnelere ara vermişti. Belirli tedbirlerle pek çok müzisyenin sahne almaya başlamasının ardından Megastar, hayranlarından kendisine gelen konser taleplerine yanıt verdi. Bir süre daha sahneye çıkmayacağını belirten Tarkan şu ifadeleri kullandı: "Sahneden, sizlerden bu kadar ayrı kalmamıştım hiç. Galiba o yüzden de eksik, yarım her şey. Sevginiz, ilginiz, o alkış ve tezahürat sesleriniz, özetle ruhumun ilacı olan o güzel enerjiniz olmadan ben ben gibi değilim. "E o zaman neden konser yapmıyorsun?" diyenlerinizi duyuyorum. Pandemi…Biliyorum belirli tedbir kuralları çerçevesinde konserler yapılıyor şu an ama ben benim konserlerim için riskli buluyorum. Çünkü biliyorum, biz bir araya geldik mi koparız. Kimse tutamaz bizi. Kural mural tanımayız. Kırarız bütün zincirleri... E kimseyi tehlikeye atmak istemem. "Şu virüsü kontrol altına aldığımızda (ki o da aşılarımızı oldukça olacak), düzlüğe çıktığımızda kavuşuruz… Sabredin incitanelerim. Kavuşacağız mutlaka sabredin..." "AŞI OLMAMAK İÇİN DİRENMENİN MANASI YOK" Geçtiğimiz ay koronavirüs aşısı olan Tarkan, "Geç oldu, temiz oldu. Ne yalan söyleyeyim, benim de bir çok insan gibi bu aşıyla ilgili soru işaretlerim, kuşkularım vardı, kafam karışıktı. Ama görüyorum ki her gün binlerce insanın hayatını kurtarıyor." "Aşıyı olmamak için direnmenin manası yok. Bu salgın hastalıkla baş etmenin, sağlıklı kalmanın aşıdan başka yolu da yok. Geçmişteki pandemilerde de bu böyleydi şimdi de böyle. Aşılarımızı olalım, umutla yarınlara bakalım" açıklamasını yapmıştı. Tarkan 2016 yılında Pınar Tevetoğlu ile nikah masasına oturmuş, 2018 yılında da çiftin kızları Liya dünyaya gelmişti. Pandemi süresince sahnelerden uzak olan ve vaktinin tamamını ailesiyle geçiren Tarkan, ev hallerini takipçileri ile paylaşmaya devam ediyor. Ünlü şarkıcı, son olarak kızı Liya ile oyun oynadığı anları "Rolling Stones t-shirt‘ü giyip cool baba takılmaya çalışırken o t-shirt’ün altına tütüyü böyle giydiriverirler işte..." notuyla yayınladı. Kanser tedavisi gören Canan Ergüder'den sağlık durumuna ilişkin açıklama
Baba Sahne 8 Ekim'de perdelerini açıyor
Baba Sahne, 18 ay sonra hasretle beklediği seyircilerine kapılarını yeniden açmanın heyecanını yaşıyor. Yeni sezona 8 Ekim’de “Merhaba” demeye hazırlanan Baba Sahne, ekim ayı boyunca çok sevilen oyunları “Bir Baba Hamlet”, “Don Kişot’um Ben” ve Kanlı Komedya ‘Caligula’nın yanı sıra misafir oyunlara da ev sahipliği yapacak. Şevket Çoruh ve Günay Karacaoğlu’nun rol aldığı “Bir Baba Hamlet” 8, 9, 10, 22, 23 ve 24 Ekim’de; başrollerini Ozan Güven ile Günay Karacaoğlu’nun paylaştığı “Don Kişot’um Ben” 15, 16, 29 ve 30 Ekim’de; zalim Roma İmparatoru Caligula’nın trajikomik hikâyesi Kanlı Komedya ‘Caligula’ ise 20 Ekim’de Baba Sahne’de seyirci ile buluşacak. BİR BABA HAMLET Hiç azalmayan temposuyla seyircileri dolu dolu gülmeye davet eden “Bir Baba Hamlet”, yeni sezonda iki farklı cast ile sahneleniyor. Şevket Çoruh’a, Murat Akkoyunlu ve Günay Karacaoğlu dönüşümlü olarak eşlik edeceği “Bir Baba Hamlet”te ekim ayı boyunca Şevket Çoruh ve Günay Karacaoğlu birlikte rol alacak. Baba Sahne’nin kahkaha dolu çok ödüllü prodüksiyonu, dünya literatürünün en önemli oyunlarından biri olan “Hamlet”i şarkılarla, danslara, sürekli değişen bir dekorla ve kılıktan kılığa giren karakterlerle harmanlayıp tepetaklak bir yorumla sahneye koyuyor. İki perdelik oyun, Sebastian Seidel’in, komik olanın tadını çıkaran özgün metni, Yücel Erten’in usta işi çevirisi ve Baba Sahne’nin babacan yorumuyla bu toprakların tiyatro geleneğine göz kırpıyor. Yönetmen koltuğunda Emrah Eren’in oturduğu “Bir Baba Hamlet”te seyirciler de zaman zaman oyuna dahil oluyor. DON KİŞOT'UM BEN Baba Sahne’nin çok sevilen bir diğer prodüksiyonu “Don Kişot’um Ben”, delilikte direndiği için bilge olan çılgın asilzade, gezgin şövalye Don Kişot ile silahtarı Sancho Panza’nın şarkılar, kılık değiştirmeler, düellolar ve yel değirmenleriyle bezeli, bol kahkahalı macerası... Ozan Güven’in çılgın asilzade Don Kişot’a, Günay Karacaoğlu’nun ise ondan daha çılgın silahtarı Sancho Panza’ya hayat verdiği oyunda ayrıca; Nazlı Tosunoğlu, Ömür Arpacı, Serhan Ernak, Yüsra Geyik, Dilşad Bozyiğit, Diren Polatoğulları, Enis Aybar, Tuğba Eskicioğlu, Ali Kemal Aydın ve Rifat Durmuş rol alıyor. Cervantes’in ölümsüz eseri “Don Kişot”; Mihail Bulgakov’un, dönemini yakalayan uyarlaması üzerinde yükselen metniyle ve Emrah Eren’in yönetmenliğinde bir defa daha yollara düşüyor. KANLI KOMEDYA 'CALIGULA' Dünyaca tanınan Bulgar yazar Stefan Tsanev’in kaleme aldığı Kanlı Komedya ‘Caligula’ ise, Roma İmparatoru Caligula’nın hikâyesi üzerinden, halkın özgürlük ve demokrasi arayışına eleştirel bir yaklaşım sunuyor. Baba Sahne’nin ödüllü prodüksiyonu sanata ve edebiyata katkılarıyla olduğu kadar halkına ve çevresine yaşattığı zorbalık, vahşet ve sapkınlıklarıyla da tanınan zorba imparatorun hayatından bir kesiti sahneye taşıyor. Ragıp Yavuz’un yönettiği trajikomik Kanlı Komedya ‘Caligula’ oyununda Levend Öktem, Ahmet Saraçoğlu, Ecem Özkaya ve Pınar Coşkun rol alıyor. Ekim ayı boyunca Baba Sahne Savaş Dinçel Salonu’nda sahnelenecek oyunların biletleri, babasahne.com’dan ve gişeden temin edilebilir. T.C. İçişleri Bakanlığı’nın yayınlamış olduğu genelgeye istinaden; sahne girişinde seyircilerin fotoğraflı kimlikleriyle birlikte en az 2 doz yapılmış aşı kartını, aşı olmayanların ise 48 saat içinde yapılmış PCR testi belgesini ibraz etme zorunluluğu bulunuyor. İstanbul kültür sanatla anılacak
KÜLTÜR SANAT SERVİSİ İBB ile Yapı Kredi Kültür Sanat iş birliğiyle, 21 Eylül 2021-27 Şubat 2022 arasında sanatseverlerin beğenisine sunulacak ‘BURASI’ sergisi öncesinde basın toplantısı düzenlendi. Toplantıda konuşan İBB Başkanı Ekrem İmamoğlu, sergide İstanbul’a; ekoloji ve kent ilişkisi açısından bakıldığını belirterek, “İBB olarak, şehrimizin kültür-sanat dünyasını zenginleştirecek projeler geliştirmeye büyük önem veriyoruz” dedi. İstanbul’un kültür-sanat etkinliklerinin buluşma noktası olması için çalışmalar yürüttüklerini vurgulayan İmamoğlu, “Yönetim modelimizin en önemli prensibinin ortak akıl olduğu bu süreci, beraberce güzelleştireceğimizi ve geliştireceğimizi biliyoruz” diye konuştu. Adını, Füsun Onur’un 1993 tarihli aynı adlı yapıtından alan serginin görüleceği Beyoğlu Galatasaray’daki Yapı Kredi Kültür Sanat Merkezi’nde düzenlenen toplantıda konuşan İBB Başkanı Ekrem İmamoğlu, İBB ve YKKSY arasındaki iş birliğinden duyduğu memnuniyeti dile getirdi. İstanbul’a, ekoloji ve kent çevresinden yeniden bakmayı teşvik eden bir sergi olacağını belirten İmamoğlu, şunları söyledi:   “İçinde çok dersleri barındıran, kaygılandıran ve içine çeken, geçmişinden bugüne ve yarına dönük mesajları olan, kıymetli bir sergi. Sergide, belediyemizin Kent Müzesi koleksiyonlarımızdan ve Atatürk Kitaplığı arşivimizden birçok seçkiyi belki ilk defa görecek İstanbullular ve değerli katılımcılar. Aynı zamanda çok değerli çağdaş sanat eserleriyle de bir arada sunulması, gerçekten iyi bir deneyim yaşatıyor diyebiliriz. Tarihinin ve bugünün simgeleri üzerinden İstanbul’un doğal çevre açısından yaşadığı travmaları da hissettiren bir sergi. Bu anlamda İstanbul’un tarihsel, kültürel, politik dönüşümlerine tanıklığını burada hep birlikte hissedebiliriz diye düşünüyorum. Az önce yaptığım gezide, bu duyguların tümü bende var oldu diyebilirim.”  ETKİNLİKLER BULUŞMA NOKTASI OLACAK  Kentin tarihsel ve kültürel mirasına sahip çıkmanın da sorumluluk alanlarında olduğunu vurgulayan İmamoğlu, “İstanbul Büyükşehir Belediyesi olarak, şehrimizin bu kültür, sanat dünyasını zenginleştirecek projeler geliştirmeye de bu anlamda büyük önem veriyoruz. Gerek yerel, gerek uluslararası ölçekte kıymetli kültür, sanat etkinliklerinin İstanbul’da bir buluşma noktası olduğu, böylesi bir kentte nicelerini hem İstanbulluya hem de ziyaret eden milyonlarca misafirine sunmak çabası içerisindeyiz. Ve bunu tüm paydaşlarımızla, halkımızla, sivil toplum kuruluşlarımızla, özel ve kamu kuruluşlarımızla el ele vererek yapmak istiyoruz. Bu süreci beraberce güzelleştireceğimizi ve geliştireceğimizi biliyoruz” dedi.   İKLİM KRİZİ VE ÇEVRE SORUNLARI ŞİDDETLİ  YKKSY Genel Müdürü Tülay Güngen de konuşmasında, iklim krizini ve çevre sorunlarını şiddetle hissetmeye başladıklarını belirtti. Güngen, serginin içeriğini, “Sergimizde; İstanbul’un havasını, suyunu, ağacını, hayvanını, bahçesini, parkını kent yaşamının paydaşları olarak dikkatimize getirmeye çalıştık. Kent ve doğa ilişkilerini, İstanbul’la ilgili kültür ve sanat eserleri üzerinden sunmaya çalıştık. Sergimiz, İstanbul’un doğasıyla ilgili imgeler ve İstanbul’un tarihinde doğa temsillerine bir yandan dikkat çekerken, çağdaş sanat yapıtlarıyla da İstanbul’un bugününe ışık tutuyor. Ve güncel doğa ve çevre çalışmalarını da bu eserlerin vurguladıkları sorunları da dikkatimize getiriyor” sözleriyle aktardı. Nedret’in Izdırabı
Mazide kalmış ya da bazı eserleri bize duyurulmamış yazarların kitaplarının günümüze aktarılmasını takip ediyorum. Çok da hoşuma gidiyor. Bazıları Latin harflerine çevrilmiş, bazıları ise günümüz insanlarının anlayacağı kabul edilen bir kelime dağarcığıyla sadeleştirilmiş. Bunda belki üç yılı aşkın bir süredir Osmanlıca öğrenmeye çalışmamın da payı var. Hatta bir sayfası Osmanlıca, bir sayfası Latin harfleriyle olsa daha da memnun olacağım.  Ama bugün anlatmak istediğim bu değil. Eski dediğimiz kitapların ne kadar eski olduğunu tartışmak isterim, örneğin. Bugün elimde olan “Nedret” 1922 yılında yazılmış. İthaki’den çıkmış. Günümüz Türkçe’sine uyarlayan ve yayıma hazırlayan Bige Bilgen. Fakat bambaşka bir dünyadan ışınlanmış gibi. Belki bunda Güzide hanımın melodramlara olan düşkünlüğü de rol oynuyor. Huzuru bulmak için çiftliklerine kapanmış zengin ve güzel kızları bir yana bıraksak bile, pek çok ayrıntı bugünden pek çok farklı. “Arada bir asır var” diyeceksiniz. Evet ama, insanlar kaba hatlarıyla da olsa bildiğimiz insanlar. Gerçi bir kısmı onlarca yıl boyu değişmiyor, bir kısmı fırıldak gibi dönüyor ama bu da yabancısı olduğumuz bir insanlık hâli değil. Bütün bunların dışında, kültür de değişik bir kültür. Gerçi şaşacak ne var diye soracaksınız. Ben daha seksen yaşına basmak üzereyim (henüz), geriye baktığım zaman çocukluğum, ilk gençliğim hakiki hayattan değil de, o zamanlar okuduğum kitaplardan, gördüğüm filmlerden fırlamış gibi.  Bu kitaplar (son 80 ilâ 100 yılla sınırlı olduğumuzu varsayalım), son zamanlara kadar öksüz bırakılmıştı desek yeridir. Bir kısmı yeniyken bile belli bir kesim tarafından bir kenara itilmişlerdi. Kerime hanım (Nadir) ve Muazzez hanımın (Tahsin) kitapları gibi. Annem onaylamazdı, okul onaylamazdı. Biz onaylardık ama. En azından merak ederdik ve bu merak saikiyle okumaya başladık. Sonra da pembe diziymiş gibi kapılıp giderdik.  Değillerdi oysa, insani malzemeden oluşan kitaplardı. İşin fenası, edebiyatçı takımı da, ciddi yazarlar dururken onları okumamıza anlam veremezdi. Bazen biri aralarından cımbızla çekilir, yeni kitaplarının eski kitapları gibi olmadığı söylenir, baskılar yapılır, okunurdu. Peride Celal hanım gibi. Ki, o yeni kitapları çok sevdiğimi de hemen söyleyeyim. Ama belki de benim söylediklerim sayılmaz. Ne olsa eskilerini de heyecanla okurdum.  Oysa bu sayede edebiyat uyarlamalarına da dalar giderdik. Hepsinin bir ya da birkaç uyarlaması vardı. Ben, hele aradan zaman geçtikten sonra, bu iki âlemden kişilerin de onlarla ilgilendiklerine ender rastladım. Böyle bir istisna Selim İleri’ydi meselâ. Sinemayla da ilgiliydi, senaryo da yazdığı için. Kitapları okumuştu. Yazarları ciddiye alır, onlarla söyleşiler yapardı. Ama ciddiye almak gerekiyordu, çünkü çok okunan, filmleri çok izlenen yazarlardı onlar. Güzide Sabri’yi okumamış olanlar var olabilir ama o sıralarda sinemaya gitme yaşında olup da Nedret’in devamı olduğu “Ölmüş Bir Kadının Evrak-ı Metrûkesi”ni izlememiş sinema seyircisi olacağını düşünemiyorum.   Selim’in bu konularda yazdıkları, söyleşileri bir yana, bu vakte kadar kitabı hakkında niye bir şey yazmamış olduğumu anlayamadığım Erol Üyepazarcı üstadımız da var. Hayır, polisiye kitabını söylemiyorum. Kendisinin “tuğla gibi” tanımını uygun bulduğu “Korkmayınız Mr. Sherlock Holmes” değil, diğeri gibi iki cilt olan ve Oğlak’tan çıkan “Unutulanlar, Hiç Bilinmeyenler ve Bilinmek İstemeyenler – Türkiye’de Popüler Romanın İlk Yüzyılının Öyküsü (1875-1975)” gerçekten Türk edebiyatı hakkında bilgisi olduğunu söyleyen herkesin okuması isabet olacak bir kitap. Ümit Deniz – Murat Davman maddesini bir daha okudum da, niye bunu polisiyeye almamış olduğuma hayret ettim. Peki, Osman Cemal Kaygılı bu şemsiye altına mı girmeliydi? Ama durum öyle…  O zaman hem Erol ağbinin kitabını tavsiye ederim, hem de çevrilip sadeleşenleri. Umarım niye okudum demezsiniz. Tarihi Uzunköprü, trafiğe kapatılıp restorasyona alındı
Osmanlı padişahlarından 2'nci Murat tarafından 1426-1443 yıllarında başmimar Müslihiddin'e yaptırılan, UNESCO Dünya Kültür Mirası Geçici Listesi'ndeki tarihi Uzunköprü, restorasyon çalışmaları için bugün araç ve yaya trafiğine kapatıldı. 1392 metre uzunluğunda 6,80 metre genişliğinde 174 kemerli dünyanın en uzun taş köprüsü olan tarihi yapı için, Ulaştırma ve Altyapı Bakanlığı tarafından kanatları, kemerleri ve zeminde oluşan çatlaklar nedeniyle restorasyon kararı alındı. Vali Ekrem Canalp'in katıldığı programla restorasyon için araç ve yaya trafiğine kapatılan köprünün kemerleri ve çevresi demir korkuluklarla çevrelenirken, iki girişine de şantiye sahası kuruldu. 'ORİJİNAL DOKUSUNA UYGUN OLARAK RESTORE EDİLECEK' Edirne Valisi Ekrem Canalp ile AK Parti Edirne Milletvekili Fatma Aksal, Uzunköprü Kaymakamı Hakan Yavuz Erdoğan, Uzunköprü Belediye Başkanı Özlem Becan ve AK Parti Edirne İl Başkanı Belgin İba da çalışmaları inceledi. Vali Canalp, Meriç ilçesinden gelecek vatandaşların kullanacağı, yeniden yapılan Çiftlikköy yolunun hizmete gireceğini söyledi. Tarihi köprünün orijinal dokusuna uygun olarak restore edileceğini anlatan Canalp, "Orijinal dokusu taş, dolayısıyla taşın dışında olan yapı elemanları ortadan tamamen kaldırılacak ve tarihi orijinal dokusuna kavuşacak. Her şeyiyle orijinal olduktan sonra da inşallah UNESCO'nun tam miras listesine kabul edilmesi için de gerekli olan şartları yerine getirmiş olacağız. Öngörmüş olduğumuz zaman 3,5 yıl. Bu süre içerisinde belki biraz daha erken ya da biraz daha geç olabilir ama bu çalışmaları bitirmeyi hedefliyoruz" dedi. 'KALICI LİSTEYE GİRMESİ İÇİN MÜCADELE EDECEĞİZ' AK Parti Edirne Milletvekili Fatma Aksal da bölgenin projeyi uzun süredir beklediğini belirterek, "İlçemize hayırlı olmasını diliyorum. Bölgenin uzun süredir beklediği bir projeydi. İnşallah orijinal haline, eskisine uygun bir şekilde yapacağız. Biliyorsunuz, bu köprünün açılışı 1443, İstanbul'un fethinden 10 yıl önce açılıyor. İnşallah biz de sonra da hep birlikte kalıcı listeye girmesi için mücadele edeceğiz. Atalarımızın bize emanetlerine sahip çıkmamız lazım" diye konuştu. AK Parti İl Başkanı Belgin İba da restorasyonun bölge için hayırlı olmasını dileyerek, "Uzunköprü'nün aslında restorasyonu başlamıştı ama trafiğe kapanışıyla birlikte resmen başlamış oldu. Uzunköprü için gerçekten güzel haber. İnşallah açıldığı günü de hep birlikte görürüz. En başta Sayın Cumhurbaşkanımıza ve bakanımıza taleplerimizi ilettiğimizde vermiş olduğu destekler için teşekkür ediyoruz. Uzunköprü'ye hayırlı olsun, inşallah yakın zamanda açılışına geliriz" ifadelerini kullandı. Tarihi köprünün kapatılmasıyla ilçeye Meriç bölgesinden gelişlerin Çiftlikköy yolu üzerinden, diğer bölgelerden gelişlerin ise çevre yolu üzerindeki köprüden yapılacağı belirtildi. En son 1963'de onarım yapılan köprü, 57 yıldır onarım veya restorasyon çalışması görmemişti. İktidar çevrelerinin hedef gösterdiği Ziya Azazi, sessizliğini bozdu
İzmir Büyükşehir Belediyesi ev sahipliğinde geçtiğimiz günlerde gerçekleşen Dünya Belediyeler Birliği Kültür Zirvesi’nin gala yemeğinde sahneye taşıdığı ‘Dervish in Progress’ gösterisi nedeniyle hedef alınan dünyaca ünlü dansçı Ziya Azazi, sessizliğini bozdu. MHP Genel Başkanı Devlet Bahçeli başta olmak üzere iktidar çevrelerinin ‘Çıplak Semazen’ gibi ifadelerle küçümsemeye çalıştığı Azazi, gösterisinin politika malzemesi olmasından duyduğu rahatsızlığı dile getirdi. Azazi’nin Instragram hesabından ‘Basın açıklaması’ başlığıyla paylaştığı açıklaması şöyle: “BEŞ KITA ÜLKEMİZİ TEMSİL ETMİŞ BİR SANATÇIYIM” “Otuz iki yıldır sanat icra eden; beş kıtadaki elli ülkede sahne almış ve yıllarca ülkemizi temsil etmiş bir sanatçıyım. Ayrıca bugüne kadar otuz beş ülkede de ders vermiş bir eğitmenim. Birçok coğrafya, ulus, millet, kültür, din, inanış ve dille karşılaştım. Ömrüm boyunca sanat, bilim ve inanç arasındaki bağlantıyı aradım. Her zaman taraflı ve bölücü düşüncelerin ve davranışların uzağında kalmayı seçtim. Apolitik, doğa-hayvan ve insan sever olarak insani sorumluluğumu hep anlamaya ve gerçekleştirmeye çalıştım. Tahminen bu netliğimdendir ki; elli yılıma bu kadar şey sığdırdım. Tam da bu yüzden benim ve sanatımın, doğduğum topraklarda, politikaya malzeme edilmesi beni derinden yaraladı. Bugüne dek süren sessizliğimin sebebi de budur. İnsanlığın birliği için sorumluluklarımızın bilinciyle çalışmamız gereken bir çağdayız. Parçalayıcı her türlü davranışın arındırıldığı bir gelecek için çabalamalıyız. Herkesi, işte böylesi bir insani hizmete davet ediyorum. Güzel bir gelecek; ancak ve ancak sanat, bilim ve felsefede olduğu gibi politikada da bütünselliğin sağlanmasıyla mümkün olabilir. Bahsi geçen Dervish In Progress (Gelişmekte olan Derviş) adlı performansımda bir arınma hikayesi anlatmaktayım. Hayatta giyindiğimiz kimliklerden kurtulmayı, kalbi ve ruhu arındırmayı; özetle kabuk içinde kabuk olan benliğin çıplaklaşma çabasını sergileyen bir danstır bu. Gösterinin sonunda (ölümü temsilen) eteğin altında kalışım da, bu çabanın mezara kadar sürmesi gerektiğini ima eder. “Düne ait ne varsa dünde kaldı cancağzım, bugün yeni şeyler söylemek lâzım.” der Celaleddin-i Rumi. Sanatsal özgürlüğün değerini bilen ve bu süreçte destek veren herkese can-ı gönülden teşekkür ederim.”  BAHÇELİ HAKARET ETMİŞTİ MHP Genel Başkanı Devlet Bahçeli sosyal medya hesabından Azazi'ye hakaret ederek, “CHP’li İzmir Belediyesi edepsizlik çukuruna devrilmiştir. Bir de çıkmışlar, yarı çıplak soytarıyı, Türkiye’yi 50’den fazla ülkede temsil etmiş bir modern dans sanatçısı ve koreograf olarak tanıtmışlar. Neymiş, modern bir dans gösteriymiş. Batsın sizin modernliğiniz!” ifadelerini kullanmıştı. 2021 Emmy Ödülleri sahiplerini buldu
Televizyonun Oscar'ları olarak da bilinen Emmy Ödülleri Los Angeles'ta sahiplerini buldu. Covid-19 pandemisi nedeniyle geçtiğimiz sene sönük geçen, tören bu yıl adayların bizzat katılımıyla gerçekleşti. Cedric Antonio Kyles'ın ev sahipliği yaptığı etkinlikte The Crown, En İyi Dram Dizisi ödülünü kazandı. Ayrıca Drama Dalında En İyi Erkek Oyuncu ödülüne The Crown dizisinde Prens Charles'ı canlandıran Josh O'Connor sahip olurken En İyi Kadın Oyuncu ödülünü ise Kraliçe Elizabeth'i canlandıran Olivia Colman kazandı. En İyi Komedi Dizisi ödülüne Ted Lasso layık görüldü. En İyi Mini Dizi ödülü The Queen's Gambit'e gitti. Oyunculuklarda Mare Of Easttown öne geçti. Öte yandan etkinlik ödülleriyle ilgi görse de katılımcıların maske takmaması ve sosyal mesafe kuralını hiçe sayması, sosyal medyada eleştiri topladı. İşte 2021 Emmy Ödülleri'ni kazananlar... EN İYİ DRAM DİZİSİ The Boys Bridgerton The Handmaid's Tale Lovecraft Country The Mandalorian Pose This Is Us Kazanan: The Crown EN İYİ MİNİ DİZİ I May Destroy You Mare Of Easttown Underground Railroad WandaVision Kazanan: The Queen's Gambit EN İYİ KOMEDİ DİZİSİ Black-ish Cobra Kai Emily in Paris Hacks The Flight Attendant The Kominsky Method Pen15  Kazanan: Ted Lasso DRAM DİZİLERİNDE EN İYİ ERKEK OYUNCU Sterling K Brown - This Is Us Jonathan Majors - Lovecraft Country Regé-Jean Page - Bridgerton Billy Porter - Pose Matthew Rhys - Perry Mason Kazanan: Josh O'Connor - The Crown DRAM DİZİLERİNDE EN İYİ KADIN OYUNCU Uzo Aduba - Treatment Emma Corrin - The Crown Elisabeth Moss - The Handmaid's Tale Mj Rodriguez - Pose Jurnee Smollett - Lovecraft Country Kazanan: Olivia Colman - The Crown DRAM DİZİLERİNDE EN İYİ YARDIMCI ERKEK OYUNCU O-T Fagbenle - The Handmaid's Tale Max Minghella - The Handmaid's Tale Bradley Whitford - The Handmaid's Tale Michael K Williams - Lovecraft Country Giancarlo Esposito - The Mandalorian John Lithgow - Perry Mason Chris Sullivan - This Is Us Kazanan: Tobias Menzies - The Crown DRAM DİZİLERİNDE EN İYİ YARDIMCI KADIN OYUNCU Helena Bonham Carter - The Crown Emerald Fennell - The Crown Madeleine Brewer - The Handmaid's Tale Ann Dowd - The Handmaid's Tale Yvonne Strahovski - The Handmaid's Tale Samira Wiley - The Handmaid's Tale Aunjanue Ellis - Lovecraft Country Kazanan: Gillian Anderson - The Crown MİNİ DİZİ YA DA FİLM DALINDA EN İYİ ERKEK OYUNCU Paul Bettany - WandaVision Hugh Grant - The Undoing Lin-Manuel Miranda - Hamilton Leslie Odom Jr - Hamilton Kazanan: Ewan McGregor - Halston MİNİ DİZİ YA DA FİLM DALINDA EN İYİ KADIN OYUNCU Michaela Coel - I May Destroy You Cynthia Erivo - Genius: Aretha Elizabeth Olsen - WandaVision Anya Taylor-Joy - The Queen's Gambit  Kazanan: Kate Winslet - Mare Of Easttown MİNİ DİZİ YA DA FİLM DALINDA EN İYİ YARDIMCI ERKEK OYUNCU Thomas Brodie-Sangster - The Queen's Gambit Daveed Diggs - Hamilton Paapa Essiedu - I May Destroy You Jonathan Groff - Hamilton Anthony Ramos - Hamilton Kazanan: Evan Peters - Mare Of Easttown MİNİ DİZİ YA DA FİLM DALINDA EN İYİ YARDIMCI KADIN OYUNCU Renee Elise Goldsberry - Hamilton Kathryn Hahn - WandaVision Moses Ingram - The Queen's Gambit Jean Smart - Mare Of Easttown Kazanan: Julianne Nicholson - Mare Of Easttown KOMEDİ DİZİLERİNDE EN İYİ ERKEK OYUNCU Anthony Anderson - Black-ish Michael Douglas - The Kominsky Method William H Macy - Shameless Kenan Thompson - Kenan Kazanan: Jason Sudeikis - Ted Lasso KOMEDİ DİZİLERİNDE EN İYİ KADIN OYUNCU Aidy Bryant - Shrill Kaley Cuoco - The Flight Attendant Allison Janney - Mom Tracee Ellis Ross - Black-ish  Kazanan: Jean Smart - Hacks KOMEDİ DİZİLERİNDE EN İYİ YARDIMCI ERKEK OYUNCU Carl Clemons-Hopkins - Hacks Nick Mohammed - Ted Lasso Brendan Hunt - Ted Lasso Paul Reiser - The Kominsky Method Jeremy Swift - Ted Lasso Kenan Thompson - Saturday Night Live Bowen Yang - Saturday Night Live Kazanan: Brett Goldstein - Ted Lasso KOMEDİ DİZİLERİNDE EN İYİ YARDIMCI KADIN OYUNCU Rosie Perez - The Flight Attendant Hannah Einbinder - Hacks Aidy Bryant - Saturday Night Live Kate McKinnon - Saturday Night Live Cecily Strong - Saturday Night Live Juno Temple - Ted Lasso Kazanan: Hannah Waddingham - Ted Lasso EN İYİ REALİTY YARIŞMA PROGRAMI Nailed It! The Amazing Race Top Chef The Voice Kazanan: RuPaul's Drag Race EN İYİ TALK SHOW SERİSİ Conan Daily Show with Trevor Noah Jimmy Kimmel Live Late Show with Stephen Colbert Kazanan: Last Week Tonight with John Oliver EN İYİ SKEÇ SERİSİ A Black Lady Sketch Show  Kazanan: Saturday Night Live EN İYİ ÖZEL TALK SHOW Bo Burnham: Inside David Byrne's American Utopia 8:46 - Dave Chappelle Friends: The Reunion A West Wing Special to Benefit When We All Vote Kazanan: Hamilton EN İYİ KOMEDİ DİZİSİ YAZARI Steve Yockey - The Flight Attendant Meredith Scardino - Girls5eva Maya Erskine - Pen15 Jason Sudeikis, Brendan Hunt and Joe Kelly - Ted Lasso (Make Rebecca Great Again) Jason Sudeikis and Bill Lawrence, Brendan Hunt and Joe Kelly- Ted Lasso (Pilot) Kazanan: Lucia Aniello, Paul W Downs, Jen Stansky - Hacks EN İYİ DRAM DİZİSİ YAZARI Rebecca Sonnenshine - The Boys Yahlin Chang - The Handmaid's Tale Misha Green (teleplay) - Lovecraft Country Dave Filoni - The Mandalorian (Chapter 13: The Jedi) Jon Favreau - The Mandalorian (Chapter 16: The Rescue) Ryan Murphy, Brad Falchuk, Steven Canals, Janet Mock, Our Lady - Pose (The Finale) Kazanan: Peter Morgan - The Crown EN İYİ MİNİ DİZİ YA DA FİLM YAZARI Brad Ingelsby - Mare Of Easttown Scott Frank - The Queen's Gambit Chuck Hayward and Peter Cameron - Wandavision (All-New Halloween Spooktacular) Jac Schaeffer - WandaVision (Filmed Before A Live Studio Audience) Laura Donney - WandaVision (Previously On) Kazanan: Michaela Coel - I May Destroy You KOMEDİ DİZİSİ DALINDA EN İYİ YÖNETMEN James Burrows - B Positive (Pilot) Susanna Fogel - The Flight Attendant (In Case of Emergency) James Widdoes - Mom (Scooby-Doo Checks and Salisbury Steak) Zach Braff - Ted Lasso (Biscuits) MJ Delaney - Ted Lasso (The Hope That Kills You) Kazanan: Lucia Aniello - Hacks (Pilot) DRAM DİZİSİ DALINDA EN İYİ YÖNETMEN Julie Anne Robinson - Bridgerton (Diamond Of The First Water) Benjamin Caron - The Crown (Fairytale) Liz Garbus - The Handmaid's Tale (The Wilderness) Jon Favreau - The Mandalorian (Chapter 9: The Marshal) Steven Canals - Pose (Series Finale) Kazanan: Jessica Hobbs - The Crown (War) MİNİ DİZİ DALINDA EN İYİ YÖNETMEN Thomas Kail - Hamilton Michaela Coel and Sam Miller - I May Destroy You (Ego Death) Sam Miller - I May Destroy You (Eyes, Eyes, Eyes, Eyes) Craig Zobel - Mare Of Easttown Barry Jenkins - The Underground Railroad Matt Shakman - WandaVision Kazanan: Scott Frank - The Queen's Gambit Her şey serbest müzik hâlâ kısıtlı
Işıl ÇALIŞKAN Şafak Ongan’ı yıllardır müzik dünyasından tanıyoruz. 2003 yılında kurduğu ve isim babalığını üstlendiği Dream TV Genel Yayın Yönetmenliği ile 3 yıldır sürdürdüğü Radyo D ve CNN Türk Radyo’nun Yayın Yönetmenliği görevlerinden 2019 yılının ilk aylarında ayrıldı. Onu daha sonra bir aylık ömrü olan ‘Olay TV’ ile birlikte andık. O günden sonra “İçinde bulunduğumuz ortamda istediğimiz gibi televizyonculuk & radyoculuk yapma şansının olmadığını farkederek kendi işini kurdu. Elbette yine müzik… SO Müzik… Bir albümün arkasında, TV kanadında, yapım kanadında, müzisyen tarafında işler nasıl yürüyor? Her şeyin başlangıcı önce müzisyen. Müzisyen kısmında eskiye göre işler daha hızlı yürüyor. Teknolojinin gelişmesiyle evde kayıt imkânlarını artması, daha ucuz maliyetler olması müzisyenlerin işini biraz daha kolaylaştırdı. Ama bütün bunlardan önce şarkcının yaratıcı olması lazım. Önce şarkı iyi olacak sonra hepsi peşinden sürüklenir. TV kısmında işler biraz daha başka. Ancak müzik kanalı açısından konuşabilirim. Eskiden daha önemliydi tabii. Youtube popülerleştikten sonra müzik kanalları eskisi kadar izlenemiyor maalesef. Yapım kısmıysa en önemli kısmı. Doğru şarkıyı bulmak, iyi bir ekip kurmak, şarkıya son halini vermek ve pazarlamak da işin yapımıcılık kısmını oluşturuyor. Müzik şirketi kurmaya nasıl karar verdiniz? SO Müzik belli bir müzik tarzını mı temsil edecek? Neler yapmayı hedefliyorsunuz? Hatırlarsınız geçen sene tam bu zamanlar TV medyasında büyük bir ‘Olay TV’ hareketi başlamıştı. Bağımsız medya adına çok ümitliydik ve ben de Olay TV’nin programlar ve radyo müdürüydüm. Sonrası malum bir aylık yayının ardından kapatıldık. İçinde bulunduğumuz ortamda istediğimiz gibi televizyonculuk & radyoculuk yapma şansımın olmadığını farkettim ve en iyi bildiğim diğer işe ağırlık vermeye karar verdim; ‘SO Müzik’in kuruluş çalışmalarına başladım. SO Müzik alternatif olan her tarzı temsil edebilir. Tabii içeriğin, hayat görüşümüzle ters düşmeyecek nitelikte olmasına dikkat edeceğiz. Güzel şarkılar ve şarkıcılar yayınlayıp sektöre ve geleceğe iz birakmak en büyük amacım. Bağımsız müzik yapmak zor mu? Eskiden daha zordu. Stüdyo imkânları, video klip, pazarlama ve tanıtım şansları bağımsızlarda çok az oluyordu. Çok az müzisyen içlerinden sıyrılıp kendini geniş kitlelere tanıtabiliyordu. Şimdi az önce de dediğim gibi bütün bu işleri daha pratik ve kolay yapıyorsun. Yeter ki şarkın beğenilsin. Müzik sektöründe devlet desteği var mı? Desteği geçtim köstek var. Yaşanan tüm sıkıntılı toplumsal olaylarda önce müzik susturuluyor. Nerdeyse 1,5 yıldır pandemi devam ediyor. Her şey nerdeyse serbest bir tek müzik hâlâ kısıtlı.  İyi müziği ortaya çıkarabilmek için popüler çarkın parçası olmak şart mı? İyi müzikle popülerlik her zaman paralel gitmiyor. Popüler müzik ortaya çıkarabilmek için evet popüler çarkın bir parçası olmak gerekiyor. Ama iyi olup da sektörde en çok talep gören işleri yapmadan da gayet başarılı olunabiliyor. Birçok büyük festivalin içinde bulundunuz? Böyle festivaller Türkiye’de tekrar yapılabilecek mi, ne düşünüyorsunuz? Eskiden yapılanlar gibi konaklamalı 4 gün süren ve dünyadan önemli isimlerin de olduğu festivaller kısa dönemde imkânsız. Çünkü ülke ekonomisi buna izin vermez. Maliyetler çok yüksek. Hiçbir şekilde bilet satarak işin ekonomisi dönmez. Eskiden sponsor bütçeleriyle biraz kendini kurtarıyordu ama artık onlar da kalmadı. Festivali geçtim dünyaca ünlü büyük grupların tek konsere gelme ihtimalleri de imkânsıza yakın. Bizim jenerasyonun beklentisi Coldplay ve Radiohead’i Türkiye’de görmemiz imkânsız. Belki yakın bir coğrafyaya gelir de gideriz. Bizim yerli şarkıcılarımızla, günlük festivallerle idare edeceğiz sanırım bir süre ama onlar da en az yabancı gruplar kadar iyiler. Clint, ben ve şişenin dibi
“Şişeyi asla tamamen boşaltma!” diye bir söz var, ne tür olaylar yaşanırsa yaşansın, insanlar ya da kurumlarla ilişkileri tamamen kesmemek gerektiği konusunda bir öğüt. Şişeyi dibine kadar boşaltmak, hatta bazen kırmak gibi feci bir özelliğim olduğu için bu sözü sık sık anımsarım. Şöyle örnekleyeyim: Ermeni Soykırımı ile ilgili bir belgesel filmin festivalde gösterimini, faşistlerin tepkilerinden korkup iptal ettikleri ve ardından bu konuda türlü yalanlar uydurdukları için Belgesel Sinemacılar Birliği şişesini tamamen boşalttım mesela. Ama bunu yaparken, şişeyi yeniden doldurmanın olanaklarını da aradım.  Bunun için tek isteğim, BSB’nin filmin yönetmeninden ve yanıltılan seyircilerden özür dilemesiydi. Ne yazık ki ‘Yeni Türkiye’ye uyum sağlayan BSB yönetimi sanki bu olay hiç yaşanmamış gibi davranmayı tercih etti. O gün bu gündür, ne BSB ile işim oluyor ne de bu kararı verenlerle görüşüyorum. Zaman geçtikçe, şişeyi yeniden doldurma olanakları da tükeniyor tabii. Sonra bir bakıyorsunuz, şişe kırılmış... Bir başka örnek, 12 Eylül 2010 referandumu sırasında ‘evet’ çıkması için yoğun propaganda çalışmaları yapan TRT’nin, ‘hayır’cılardan biri olarak benimle yaptıkları röportajı orasından burasından kesip programdaki ‘evetçi’ konuğun konuşması için malzeme olarak kullanmalarıydı. Şişenin dibinde bir damla bile kalmadı, o gün bu gündür TRT’den gelen hiçbir teklifi kabul etmiyorum. Şişeyi yeniden doldurmak mümkün tabii: TRT iktidar borazanı olmaktan çıkıp ehil ellerde BBC örneğindeki gibi bir kamu yayıncılığına başlarsa…  Çocukluğumdan beri izlediğim, belki de tüm ideolojik yanlışlarına rağmen sırf bu çocukluk hatıralarından dolayı izlemeyi sürdürdüğüm Clint Eastwood şişesi de, başkanlık yarışında Donald Trump’a oy vereceğini söyleyince boşalmıştı.  Aslında çok şaşılacak bir şey değil galiba bu; sonuçta Eastwood Amerikan toplumuna ve dünya halklarına yönelik yoğun ideolojik işlevleri olan Western film türünün John Wayne ve Ronald Reagan’la birlikte en önemli figürlerinden biriydi. Eastwood bir ‘gringo’ydu (beyaz Amerikalı), pek çok filmde Meksikalı haydutlara haddini bildirip Meksika topraklarına çekidüzen veriyordu. Bu arada Afro-Amerikalı caz efsanesi Charlie ‘Bird’ Parker’ın hayatını anlatan müthiş bir film yaparak herkesi şaşırtmıştı (Bird, 1988) ama yine de tam bir ‘beyaz kovboy’du. Özellikle sağcı politikaların hızla yükseldiği ‘70lerde ve Reagan’ın başkanlığında geçen ‘80lerde yaptığı Dirty Harry serisiyle Amerikan sağının beyazperdedeki sembollerinden birine dönüşmüştü.  Yine de, Ağustos 2016’da oğlu Scott’la birlikte Esquire’a verdiği röportajda, her söylediğini desteklemese de Trump’ın politik doğruculuk karşıtı tavrını takdir ettiğini, başkanlık seçimlerinde Hillary Clinton’a karşı Trump’a oy vereceğini söylemesi, iki kötü arasında en kötüyü tercih etmesi büyük bir çarpma etkisi yarattı, şişe tamamen boşaldı gitti.  Bu yüzden Eastwood’un son filmi Cry Macho’yu önce izlemek istemedim, sonra da tedirginlikle izledim. Eastwood’un hem yönettiği hem de başrolünü oynadığı filmde, Mike adlı eski bir rodeo yıldızının -rodeocu bir kovboydan daha ‘Amerikan’ ne olabilir ki?!- yol macerası üzerinden ABD-Meksika ilişkilerine dair bir hikâye izliyoruz.  Yaşlandıkça rodeo camiasında saygınlığını kaybeden Mike, zengin bir tanıdığının isteği üzerine, adamın Meksika’da yaşayan 13 yaşındaki oğlunu ABD’ye getirme işini üstlenir. Aslında adam oğlunu sevdiğinden değil, mülklerini üstüne yaptığı eski karısına karşı koz olarak kullanmak için istemektedir. Yani bu çıkarcı Amerikalı baba aslında iyi bir karakter değil. Ama ne yazık ki karşısındaki Meksikalıların yanında melek gibi kalıyor: Çocuğunu çıkarları için zengin pedofil dostlarına sunacak kadar korkunç bir Meksikalı anne, onun acımasız sevgili ve fedaileri, 13 yaşındaki Rafael’in çocukluğunu sokaklarda ve horoz dövüşlerinde harcamasına izin veren bir toplumsal yapı…  Yaşlı kovboy Mike, yarı Amerikalı yarı Meksikalı Rafael’i yanına alıp ABD’ye dönüş yoluna çıktığında, yavaş yavaş çocuğun Amerikan damarını belirginleştirir. Böylece, ‘işe yaramaz Meksikalı çocuk’tan, çıkarcı babasına rağmen, Amerikan kültürü sayesinde gelecekte iyi bir Amerikalı olacak çocuğa doğru bir yolculuk yaparız.  Oyunculukların epey kötü olduğu, hikâye akışında ciddi zaman sorunları bulunan, Eastwood’u çıkarsanız büyük olasılıkla gösterime bile giremeyecek denli ortalamanın altında bir film bu. Ama işte ‘Clint Eastwood faktörü’ diye bir şey var; bu sayede, ancak Trump’ın diktiği duvara yansıtılabilecek kalitede olmasına rağmen tüm dünyada seyirciye sunulan Cry Macho, western türünün ideolojik işlevini tekrarlamasını sağlıyor.  Film biterken ben de şişeyi neden boşalttığımı anımsıyor, kırılmasa bile bundan sonra galiba hep boş kalacağını düşünüyorum. Altın Koza’da Onur Ödülü alan isimlerden Haluk Bilginer: “Eğri zamanlarda dik duranlara selam olsun”
Adana'da bu yıl 28'incisi düzenlenen Uluslararası Altın Koza Film Festivali’nde, Volkan Severcan ve Dolunay Soysert’in sunumuyla Onur Ödülleri verildi. Onur ödüllerini Şerif Sezer, Yavuz Turgul ve Haluk Bilginer aldı. Adana Büyükşehir Belediyesi Başkanı Zeydan Karalar, törende yaptığı konuşmada sanatçıları, konukları ve onur ödülü alan isimleri selâmladıktan sonra, “Tarihin, kültürün, sanatın, sinemanın, Karaoğlan’ın, Dadaloğlu’nun, Yaşar Kemal’in, Orhan Kemal’in, Yılmaz Güney’in kenti Adana’ya hoş geldiniz.” dedi. Karalar, şunları söyledi: “Adana’ya gelen konuklarımız, kentimize renk kattı. Nasıl ki Altın Koza Türkiye sinemasına, sinema endüstrisine çok önemli katkı sağlıyorsa, siz değerli sanatçılarımızın Adana’ya gelmesi de Adana’yı şereflendirmesi de kentimize aynı şekilde katkı veriyor. Altın Koza deyince elbette film festivali akla gelir, Adana deyince de sinema akla gelir. Adana sinemasında da Türkiye sinemasında da Adana’nın evrensel değerleri olan Yaşar Kemal’in, Orhan Kemal’in katkısı vardır. Yaşar Kemal’in Yılmaz Güney’i sinemaya teşvik etmiş olması, sinema sanatına sağladığı bir başka önemli katkıdır. Bu kadar değerli sanatçıyı yetiştiren bir şehrin evlâdı olmaktan gurur ve onur duyuyorum. Yaşar Kemal’in, Orhan Kemal’in, Yılmaz Güney’in ve diğer çok değerli sanatçıların o kadar önemli katkısı var ki Adana’ya, belki biraz da bu nedenle kentimizin yüzü her zaman, Türkiye Cumhuriyeti’nin Kurucusu Büyük Önder Mustafa Kemal Atatürk’ün işaret ettiği gibi aydınlığa dönük olmuştur. Bu yüzden de Adanalı olmaktan büyük mutluluk duyuyorum. Konuklarımıza kentimize geldikleri için bir kez daha teşekkürlerimi iletiyorum.” Türk Sineması’nın usta ismi Şerif Sezer’e ödülünü, Yılmaz Güney’in eşi Fatoş Güney takdim etti. Güney, ‘’Bu güzel ve zarif arkadaşım bizim ve Türk sineması için çok değerli. Ödülü kendisine verdiğim için ayrıca çok mutluyum.’’ dedi. Ödülünü almak için sahneye gelen Sezer’in heyecanını gizleyememasine seyirciler, onu ayakta alkışlayarak karşılık verdiler. Şerif Sezer, duygularını şöyle dile getirdi: “Ben, çok şanslı bir oyuncuyum. Çok az filmde oynadım ama oynadığım tüm filmler çok iyi filmler oldu. Yönetmenlerime, yapımcılarıma, bana bu rolleri veren herkese çok teşekkür ediyorum. Ayrıca kaybettiğimiz festival direktörü Kadir Beycioğlu’nu anmak istiyorum. Altın Koza, benim için biraz da Kadir Beycioğlu demekti.” Festivalde Onur Ödülü’nü alan bir diğer isim Yavuz Turgul, sağlık sorunlarından dolayı geceye katılamadı. Usta yönetmenin ödülünü, kızı Nisan Turgul, Eşber Yağmurdereli ve Ali Haydar Bozkurt’tan aldı. Haluk Bilginer de ödülünü Türk Sineması’nın usta ismi Hale Soygazi ve Adana Büyükşehir Belediye Başkanı Zeydan Karalar’ın elinden aldı. Haluk Bilginer, yirmi yıl önce bir röportajda söylediği “Bundan yirmi yıl sonraki Haluk Bilginer’i çok kıskanıyorum. Kim bilir neler öğrenmiş olacak” sözlerine ithafen konuşmasında “Yirmi yıl sonra buradayım, karşınızdayım. Bir yirmi yıl sonra neler öğreneceğimi çok merak ediyorum. Hala buradaysam, size söz veriyorum yirmi yıl sonra da buraya geleceğim” dedi ve konuşmasını şöyle sürdürdü; Altın Koza’da Onur Ödülü alan isimlerden Haluk Bilginer: “Eğri zamanlarda dik duranlara selam olsun”https://t.co/7kif1PLqPX pic.twitter.com/lF3THotZuD "Türkiye’de sanat hep, ‘rağmen’ yapıla gelmiştir. Yasaklara rağmen, sansüre rağmen, engellenmeye rağmen, olanaksızlıklara rağmen… Ama ülkemizin sanatçıları, bu engelleri aşarak, bu duvarları yıkarak dünya çapında ödül alan işler yapmayı becermişlerdir. Bu da sanatçının inancı, inadı, direnci ve gerçeği söylemek için çabası… Adana Altın Koza Festivali de öyle… 1969’dan beri engellere karşı direnerek, bugünlere gelebilmiş prestijli bir festival olmayı başarmıştır. Başta Zeydan Karalar’ın katkıları, destekçileri, gönüllüleri... Onlara şükranlarımı ve saygılarımı sunuyorum. Buradan ‘Onur Ödülü’ almak benim için büyük bir onur. Çok teşekkür ederim. Bu onuru 2 çok sevdiğim ustayla paylaşıyor olmak, Yavuz Turgul ve Şerif Sezer ile paylaşıyor olmak benim için büyük bir onur. Sizlere çok teşekkür ederim. Eğri zamanlarda dik duranlara selâm olsun.” Dik duranlara selam olsun
Hafta başında, Altın Koza’ya uzun yıllar boyu emek veren Kadir Beycioğlu’nu anarak başlayan 28. Adana Altın Koza Film Festivali zor bir yılı bugün geride bırakıyor. Geçen ay yitirdiğimiz Festival Yönetmeni Beycioğlu’nun yokluğunu hissettiren festivalin ilk gününde Orhan Kemal Emek Ödülleri töreni vardı. Bu yılın Emek ödüllerinin sahipleri değerli meslektaşım Sevin Okyay ve sinemamızın usta görüntü yönetmeni Ertunç Şenkay oldu. Önceki akşam düzenlenen yemekte ise, Yaşam Boyu Onur Ödülleri verildi. Ödül alan sanatçılardan usta yönetmen Yavuz Turgul rahatsızlığı nedeniyle törene katılamazken, Şerif Sezer ve Haluk Bilginer’e ödülleri sahnede verildi. Şerif Sezer, meslek yaşamı boyunca birlikte çalıştığı yönetmen ve oyuncu arkadaşlarını onurlandıran duygu dolu konuşmasının ardından ödülünü Fatoş Güney’den alırken, Turgul’ın ödülünü kızı Nisan Turgul, yazar Eşber Yağmurdereli ve Festival Yürütme Kurulu Başkanı Menderes Samancılar’ın elinden aldı. Ödülünü Hale Soygazi ve Büyükşehir Belediye Başkanı Zeydan Karalar’ın verdiği Haluk Bilginer, “Bu ödülü çok sevdiğim iki ustayla paylaşıyor olmaktan çok mutluyum” diyerek başladığı konuşmasını “Eğri zamanlarda dik duranlara selam olsun” sözleriyle noktaladı. Gecenin eleştirilere hedef olan yanı, Festival Yürütme Kurulu üyesi Nebil Özgentürk’ün Haluk Bilginer belgeselinden yaklaşık on dakikalık bir bölüm gösterilirken, Şerif Sezer ve Yavuz Turgul için aynı hassasiyetin gösterilmemiş olmasıydı.   Festivalde, Onur Ödüllerini kazanan ustaların ikişer filmi yer alırken, ’Ulusal Yarışma’da on, ‘Anadolu’nun Büyük Destancısı Yaşar Kemal’ bölümünde üç, Uluslararası Kısa Film Yarışması’nda yirmi, Ulusal Öğrenci Filmleri Yarışması’nın farklı kategorilerinde yirmi dokuz, Adana Kısa Film Yarışması’nda altı, Dünya Sineması bölümünde on film gösterildi. ‘Türk Sinemasından Özel Gösterimler’in ve altı belgeselin de yer aldığı programda dünya sinemasına ayrılan yerin çok sınırlı olması bu yılki festivalin zayıf yönlerinden birini oluşturuyordu. Seçkiyi oluşturan arkadaşlar, bunun nedeninin festival ihalesinin çok gecikmesi olduğunu söylediler.   ULUSAL YARIŞMA  Bu satırları okurken, sizler yarışmanın sonuçlarını biliyor olacaksınız. Oysa, ben bu satırları yazarken yarışmadaki onuncu filmi henüz izlemedim. Az sonra, “Fuad” adlı filmi de izledikten sonra SİYAD Jürisini oluşturan arkadaşlarımla karar için toplanacağız. Ana Jürinin kararlarını da akşam yapılacak ödül töreninde öğreneceğiz. Bu nedenle izleyebildiklerim arasında bir değerlendirme yapmakla yetineceğim. Yarışmada yer alan dokuz filmden yaklaşık yarısının bu seçkide yer almayı hak edip hak etmediği, ön jürinin kararlarının ne denli sağlıklı olduğu çokça tartışıldı festival boyunca. Bunu bilebilmek mümkün değil elbette, elenen filmleri izleme şansına sahip olmadığımız için… Ama, kişisel kanım bu yılki seçkinin çok parlak olmadığı yönünde.   İzlediğim dokuz filmin yaklaşık yarısı ciddi zaaflar içeriyordu. Sinan Sertel’in ilk uzun metrajlı filmi “İçimdeki Kahraman” bunlardan ilki. Çizgi roman çizeri bir babanın ‘süper kahraman’ bir çocuğa sahip olma hayalini gerçekleştirme sevdasındaki bir gencin traji-komik maceralarını anlatmak üzere yola çıkan yönetmen, tutarlı bir dil kuramadığı gibi, ne bir üslup arayışı, ne de yaratıcılık içeren bir senaryo var ortada. ‘Kitch’e sığınmaya çalıştıysa, o da olmamış. Hangi yaş grubunu hedeflediğini bile anlamak mümkün değil. Kanımca, yarışmanın en zayıf filmiydi “İçimdeki Kahraman”.   Barış Sarhan’ın “Cemil Show”u ise, özden çok biçimle ilgilenen bir yönetmenin üslup arayışı ve kafa karışıklığının ürünü kanımca. Film izleme zevkini çoktan unutmuş bazı sinefiller için ilginç bir malzeme oluşturabilir bu ‘show’. Filmdeki renklerden ve açılardan derin anlamlar çıkartabilirler. Kendi payıma, estetik kaygısı olan bu genç yönetmenin sonraki filmlerinde önüne daha mütevazi hedefler koymasını dilerim. Ele aldığı temayı (bir Yeşilçam starına özenip, kendisi olmayı unutan bireyin yazgısını) mütevazi ve samimi bir dille anlatmaya kalksa belki hedefine ulaşabilirdi. Film sonrası söyleşide, “Cemil Show”un bir Yeşilçam parodisi olmadığını, çünkü Yeşilçam kavramının 70 sonrası sinemayı kapsadığını, kendisinin ise Metin Erksan ve Lütfi Akad gibi yönetmenlerin 50’lerde, 60’larda yaptığı filmlere göndermeler yaptığını söyleyen Sarhan’ın niyeti ile yaptığının taban tabana zıt olduğunu düşünüyorum. İki ustanın sinemasının, filmin kurgusu içinde tekrar tekrar karşımıza çıkarılan siyah beyaz film sahneleri ile ne ilgisi var? Bu ‘karikatür’ görüntüleri, Erksan’ın, Akad’ın sinemasına saygı sunuşu değil, saygısızlık olarak nitelendiriyorum.  Bir odanın içinde, iki kadın oyuncu ile zorlu bir maceraya girişen Erkan Tahhuşoğlu’nun filmi “Koridor” da derdini anlatmayan bir diğer yapım. Yönetmen, yaşlılık temasına hangi açıdan yaklaşmış anlamak mümkün değil. Haneke’nin “Aşk”ında iki yaşlı insanın ilişkisini nefesimizi tutarak izlemiştik. Oysa, bu filmde iki yaşlı kardeşin peşlerini bırakmayan hayaletleri ile birlikte yaşadığını anlatmak için yetmiş dört dakikayı cömertçe harcayan, iki değerli oyuncunun çabalarına karşın, izleyici ile duygusal bir bağ kuramayan bir yönetmenin ‘sanat filmi’ yapma çabasına tanık olduk . Gene de, jürinin iki oyuncuyu ödüllendirmesi ihtimal dâhilindedir. “Cemil Show”un başarılı kadın oyuncusu Nesrin Cavadzade’nin şansı yaver gitmez ise…   DEĞİŞİM ÖYKÜLERİ   Festivalin en didaktik filmleri, Muhammet Çakıral’ın “Lacivert Gece”si ve Nisan Dağ’ın “Bir Nefes Daha”sı idi. Tüm iyi niyetlerine karşın, klişelerden kurtulamayan, iyi çalışılmamış senaryoları ile daha başlarken sonunu ilan eden, yeni bir şey söylemeyen filmlerdi. “Lacivert Gece”, madenci kenti Zonguldaklı yoksul bir ailenin yaşadıklarını melodramatik bir dille anlatırken, aynı mekânı, aynı sorunları anlatan Yavuz Özkan’ın “Maden” ve Erden Kıral’ın “Yük”ünün başarısının çok gerisinde kalıyor. “Bir Nefes Daha”da, İstanbul’da uyuşturucu batağına saplanan, kendilerini ifade etmek için rap müziğe sarılan varoş gençlerinin dramına eğilirken, öyküdeki aşk hikâyesine inandırıcılık kazandırmakta zorluk çeken Nisan Dağ’ın yönetmen olarak geleceğinin parlak olacağına inanıyorum gene de. Filmin en iyi yanlarından birinin müzikleri olduğunu söyleyebilirim.  Gençlerin dünyasını konu alan bir film de, Ahmet Necdet Çupur’un belgesel filmi “Yaramaz Çocuklar”dı. Hatay’ın bir köyünde yaşayan ve genç yaşta ailesinden kopup, yurt dışında okumayı başaran bir gencin, aile baskısı altında bunalan ve bir çıkış arayan iki kardeşinin öyküsü üstüne kurduğu bir belgesel. Sevmediği bir kızla evlendirilen delikanlı ayrılıp, kendi yaşamını sürdürmek, genç kız da kente gidip okumak, özgürleşmek istiyor. Yönetmen, kamerasıyla onların bu mücadelesine tanıklık ediyor. Özellikle kadın izleyicileri etkilemeyi başaran bu filmin ödül listesinde yer alması olası. Ne var ki, önemli bir soruna parmak basan bu filmde, yönetmenin kendi ailesinin ‘özel’ini kamuya açmasını etik olarak doğru bulmadığımı belirtmek isterim. Yönetmenin, Batılı izleyicinin ilgisini çekeceği kesin olan bir tema adına ailesini ‘kullanması’ ne ölçüde etik? Üstelik, filmin birçok sahnesinin sahte-belgesel (pseudo-documentary) bir nitelik taşıdığını düşünüyorum. Bir odanın içindeki tartışmada, tarafların kameranın varlığından etkilenmeden konuşması mümkün olabilir mi?  VE EN İYİLER  Geriye üç film kalıyor, ödül listesine girmeleri gerektiğine inandığım. Üçünden de birer cümle ile bahsedip, gerisini haftaya bırakayım, çünkü köşemin sınırlarını aşmaya az kaldı. Bu filmlerden ilki, yönetimi, kurgusu, oyunculukları, müziği ile bütünsel bir başarı içeren, kanımca bu yılın en özgün çalışması “Sen Ben Lenin”. Tufan Taştan’ın gözlem gücü ve mizah duygusu filmin sözünün daha da etkin olmasını sağlıyor. Elimde olsa, tüm oyuncu kadrosuna bir ‘ensemble’ ödülü verirdim. Diğer iki film ise, bazı zaaflar taşımalarına karşın seçkinin en iyileri arasında yer almayı hak eden, Hakkı Kurtuluş ve Melik Saraçoğlu’nun “Dermansız” adlı felsefi-politik belgesel kolajı ve Mehmet Ali Konar’ın “Zin ve Ali’nin Hikâyesi” adlı şiirsel dramı. Kürt coğrafyasında yaşayan, oğlu güvenlik güçlerinin dur ihtarına uymadığı için öldürülen bir ananın acısını yalın bir dille anlatıyor Konar, ilk filmi “Renksiz Rüya”da olduğu gibi… Bir süreliğine hoşça kalın
Sizden bir süre izin istiyorum. 2013’ten beri BirGün’de çeşitli sorumluluklar aldım. Önce Cumartesi Eki’nin editörlüğünü üstlendim sonra ana gazetede Canan Aydın ile kültür sanat sayfalarının eş editörü oldum. Ardından haftalık yazılar yazmaya başladım. Bu sürecin her anında çok büyük keyif aldım. Konserlere gittim, röportajlar yaptım, yeni albümleri yazdım. Durmadan yazdım, dinlediklerimi paylaşmak istedim. Tavsiyelerde bulundum. Bazı yazılarımı çok beğendim bazılarını daha iyi yazabileceğimi düşünerek hayıflandım. Dediğim gibi hepsi bir sürecin parçasıydı ve ben bu süreçten çok keyif aldım. Bazı yazıların daha iyi olabileceğini düşünmeme rağmen odağımdan şaşmadım. Kendimi her zaman işime yüzde yüz vermeye çalıştım. Fakat son zamanlarda işime odaklanamadığımı görüyorum. Sayfamın hakkını vermek isterim ve son zamanlarda veremediğimi gözlemledim. Bu yüzden bir süreliğine yazılarıma ara vermeye karar verdim. Bavul Dergi’ye aylık yazmaya devam edeceğim fakat BirGün’de pazar günleri yayımlanan yazılarıma ara vermek tekrar motive olana kadar şart. Yine de arada bir aklıma takılan mevzular olursa yazarım. Tekrar görüşene dek tüm BirGün okurlarına hoşça kalın diyorum. ***  Vizyon sahibi bir sanatçı Mert Demir bir süredir adını duyduğum bir isimdi. Sıradan müzikler yapmıyor. Prodüktörlüğü ve şarkı sözü yazarlığı kadar şarkıcılığı da gayet başarılı. Farklı türlerden besleniyor. 2019’da “Bak Kollarım Burada” 2020’de ise “KİMİM LAN BEN?” başlıklı iki albümü var. Geçen günlerde Zorlu PSM’deki konserine gittim. Bu kadar büyük bir sahnede çıkmış olması önemliydi, tanıklık etmek istedim. Albüm sound’u benim zevkime göre uzak olsa da konser çok etkileyiciydi. Sade sahne tasarımı, ışık kullanımını çok beğendim. Mert Demir vizyon sahibi bir sanatçı olduğunu o sahnede bana gösterdi. Eğer keşfetmediyseniz tam zamanı. 28. Uluslararası Adana Altın Koza Film Festivali'nde "Büyük Ödüller" verildi
Adana Büyükşehir Belediyesinin düzenlediği 28. Uluslararası Adana Altın Koza Film Festivali kapsamında gerçekleştirilen "Ulusal Uzun Metraj Film Yarışması'nda ödüller törenle sahiplerini buldu. En iyi film ödülüne, yönetmenliğini Ahmet Necdet Çupur'un yaptığı "Yaramaz Çocuklar " layık görüldü. Çukurova Üniversitesi Kongre Merkezi'nde gerçekleştirilen, sunuculuğunu Şebnem Özinal ve Volkan Severcan'ın yaptığı Büyük Ödül Töreni, ünlü sanatçıların kırmızı halıdan geçip alana gelmesiyle başladı. Törende, hayatını kaybeden sanatçılar, Feridun Düzağaç’ın seslendirdiği "Unutama Beni" şarkısı eşliğinde anıldı. Adana Büyükşehir Belediye Başkanı Zeydan Karalar, törende yaptığı konuşmada, festivali bu yıl "doğa" temasıyla düzenlediklerini söyledi. Sinema denince akla Adana'nın geldiğini ifade eden Karalar, kentin sinemaya kattığı değerin tartışılmaz olduğunu belirtti. Altın Koza'yı hak ettiği noktaya getirmek için üzerlerine düşeni yapacaklarını aktaran Karalar, "Türk sinemasının sanatçıları dünyanın bütün sanatçılarından çok daha değerlidir çünkü ruhlarını ortaya koyarlar. Çok değerli oyuncularımız yönetmenlerimiz var, hepsine derin sevgilerimi ve saygılarımı sunuyorum." diye konuştu. Karalar, bu yıl festivali diğer yıllardan farklı olarak insanların ayağına götürdüklerini, bu kapsamda 30 farklı yerde yazlık sinema gösterimlerinin olduğunu kaydetti. Etkinliğin sonunda festivalde, "Ulusal Uzun Metraj Film Yarışması", "Uluslararası Kısa Film Yarışması", "Ulusal Öğrenci Kısa Film Yarışması" ve "Adana Kısa Film Yarışması"nda ödül alanlar ile ödülleri takdim edenler hatıra fotoğrafı çektirdi. Festivalde ödüle layık görülen sanatçı ve eserler şöyle: - Ulusal Uzun Metraj Film Yarışması Ödülleri En İyi Film Ödülü: Yaramaz Çocuklar (Ahmet Necdet Çupur) Yılmaz Güney Ödülü: Zin ve Ali'nin Hikayesi (Mehmet Ali Konar) Adana İzleyici Ödülü: Sen Ben Lenin (Tufan Taştan) En İyi Yönetmen Ödülü: Bir Nefes Daha (Nisan Dağ) En İyi Senaryo Ödülü: Bir Nefes Daha (Nisan Dağ) En İyi Kadın Oyuncu Ödülü: Koridor (Emel Göksu-Ayşe Demirel) En İyi Erkek Oyuncu Ödülü: Cemil Şov (Ozan Çelik) En İyi Müzik Ödülü: Cemil Şov (Taner Yücel) En İyi Görüntü Yönetmeni Ödülü: Koridor (İlker Berke) En İyi Sanat Yönetmeni Ödülü: Koridor (Devrim Ömer Ünal) En İyi Kurgu Ödülü: Yaramaz Çocuklar (Mathilde Van De Moortel-Elif Uluengin-Nicolas Suburlati) En İyi Yardımcı Kadın Oyuncu Ödülü: Lacivert Gece (Aslı Bankoğlu) En İyi Yardımcı Erkek Oyuncu Ödülü: Bir Nefes Daha (Eren Çiğdem) Umut Veren Kadın Oyuncu Ödülü: Bir Nefes Daha (Hayal Köseoğlu) Umut Veren Erkek Oyuncu Ödülü: Bir Nefes Daha (Oktay Çubuk) Film Yönetmenleri Derneği En İyi Yönetmen Ödülü: Bir Nefes Daha (Nisan Dağ) SİYAD Cüneyt Cebenoyan En İyi Film Ödülü: Zin ve Ali'nin Hikayesi (Mehmet Ali Konar) Kadir Beycioğlu Jüri Özel Ödülü: Dermansız (Hakkı Kurtuluş-Melik Saraçoğlu) Mansiyon Ödülü: Yaramaz Çocuklar (Zeynep Çupur) - Uluslararası Kısa Film Yarışması Ödülleri En İyi Film: Tapınak (Murat Uğurlu) Jüri Özel Ödülü: Amayi (Subarna Das) - Adana Kısa Film Yarışması Ödülleri En İyi Film: Arasta (Hüseyin Baltacı-Mutlu Kahya) Jüri Özel Ödülü: Yoksul Adamlar Nasıl Ölür (Serkan Kaçmaz) - Ulusal Öğrenci Kısa Filmleri Yarışması En İyi Deneysel Film: Sürgünde Bir Yıl (Malaz Usta) En İyi Belgesel Film: Kış (Berrin Öz) En İyi Kurmaca Film: Mesafeler (Efe Subaşı) En İyi Canlandırma: Sudan Çıkmış Balık (Nur Özkaya) Genç müzisyen Sercan Öztürk’ten Peyik albümü
Kültür Sanat Servisi Genç müzisyen Sercan Öztürk, Peyik adlı yeni albümünü dinleyiciyle buluşturdu. Müzisyen Sercan Öztürk bugünlerde ‘Peyik’ yani ‘Haberci’ anlamına gelen yeni albümde Edib Harabi’den, Kul Nesimi’ye, Şah Hatayi’den Bolulu Aşık Dertli’ye ait deyişleri seslendirdi. Günümüzde otantik müzik icra edenlerin sayısının az olduğunu söyleyen Öztürk, “Bu da doğru olanı, yani gerçek ustaları dinlememekten kaynaklıdır. Eğer imkân var ise suyu çeşmenin gözünden, kaynağından içmek istersiniz. Bulanık olan suyu değil, duru olan suyu içmek istersiniz. Eski aşıklar durudur, çeşmenin gözüdür" diye açıklıyor sanatını. Türkiye ve Avrupa’da da çok sayıda konser veren Öztürk, aslen Sivaslı. İlk single albümünü 2012 yılında ‘Makam-ı Vahdet’ ismiyle çıkaran Öztürk, 2015 yılında ise halk müziği sanatçısı Hüseyin Korkankorkmaz ile birlikte ‘Pir ile Talip’ ve 2019’da yine Hüseyin Korkankorkmaz ile ‘Hece’ albümünü çıkardı. Koronavirüs pandemisi sürecinde boş durmayan Öztürk, yeniden stüdyoya girdi ve son albümü ‘Peyik’i bugünlerde müzikseverlerin beğenisine sundu. Pandemide buruk Adana Altın Koza’sı
Buruk bir hava hâkimdi bu sene festivale. Kadir Beycioğlu’nun seneler içinde kalplerine dokunmuş olduğu herkesin bir yanı hüzünlüydü. 1992 yılında genç bir gönüllü olarak girdiği Altın Koza Film Festivali’nin içinde büyümüştü, festivalin direktörü olmuştu. Festivalle beraber büyümüşlerdi. Ölümü, Twitter hesabından “Dostunuz, abiniz, kardeşiniz, öğretmeniniz Kadir Beycioğlu, oğlunun yanına gitti. Acımız çok büyük” sözleriyle duyurulduğunda içimiz yanmıştı. İşte bu sene tüm filmleri burada onun için izledik ve onu her sene saygı ve özlemle anmaya devam edeceğiz. Bu hüznü ve post-pandemi dönemi göz önünde bulundurulunca davetliler ve seyirciler bu sene diğer yıllara kıyasla oldukça azdı. Bu da sinema tartışmalarının azalmasını da beraberinde getirdi. Anlayacağınız festival ruhu denilen şey, bu seneki festivallerde pek yakalayacağımız bir ruh olmayacak. Ama süreklilik önemli. O yüzden emeği geçen herkese teşekkürler edelim. Bu akşam 28. Uluslararası Adana Altın Koza Film Festivali Ulusal Uzun Metraj Film Yarışması’nın Altın Koza Ödülleri sahiplerini bulacak. Bu bölüme katılan 45 filmin içinden seçilen 10 film 13 Eylül-17 Eylül arasında film ekiplerinin katılımlarıyla seyirciyle buluştu. İzlemiş olduğum yarışma filmleriyle ilgili, gösterim sıralarına göre kısa değerlendirmeler yapacak olursam da durum şöyle: ZİN VE ALİ’NİN HİKÂYESİ Adana Film Festivali’nde izlediğim ulusal yarışma filmlerinden ilki Mehmet Ali Konar’ın ikinci uzun metraj filmi Zin ve Ali’nin Hikâyesi (Govenda Ali Û Dayka Zin) idi. Film, anne Dayka Zîn’in jandarma tarafından öldürülen genç oğlu Ali için köyünde düğün halayı kurmak istemesi ile çerçevelenmiş. Hikâyenin büyük gücü olan anne figürü, bu tuhaf ama anlamlı isteği ile merkez karakter olsa da bana kalırsa esas karakter büyük oğul İsa idi. Filmin bağımsız olması, yönetmenin hiçbir gruba angaje olmadığına dair verdiği güven, filmi izlerken beni mutlu etti. Konar’ın en az üç Kürtçe lehçesi ile bu filmi çekmiş olması normal olmanın ötesinde o kadar doğal hissettiriyordu ki, bunu bir özellik gibi daha fazla yazıya taşımayacağım. Tek ekleyeceğim Kürtçe, tüm lehçeleriyle kulağa çok güzel gelen bir dil. Konar’ın kapalı anlatım yöntemiyle şiddeti göstermeden şiddeti anlatmayı tercih etmiş olması bir yönetmen dili olarak okunabilir elbette ancak bu tür anlatım, toplumun büyük kesiminin önyargı, bilgisizlik ve inkâr ile kalıplaşmış tepkilerinden yönetmenin ürkmüş olabileceğini de hissettirmiyor değil. Koşullar farklı olsaydı ve yönetmen göstermek istediklerini keşke gösterebilseydi dedim içimden. Bu önemli şerhi koyduktan sonra şunu da söylemek istiyorum. Şiddetin bu gölge anlatımı, zorunluluktan kaynaklanmış olsa da belki de filmin çok doğru bir yere evrilmesini sağlamış. Bu sayede her türden izleyicinin, hiçbir şekilde irrite edilmeden kendilerini ılımlı, sağduyulu ve akılcı bir sorgulama içinde bulacaklarına inanıyorum. Tam bağımsız, lobilerden arınmış bir güçle çekilmiş böyle filmlere sinemamızın ihtiyacı var. Elbette filmin bağımsız ve düşük bütçeli olmasından kaynaklanan eksiklikleri de var. Ama sahici gözlerle bakan, samimi derdini hissettiren, yargılamayan, sopa sallamayan ve sinema dili kurmaya çalışan bağımsız bir yönetmenin müjdesini verebiliriz.  CEMİL ŞOV VE SEN BEN LENİN Cemil Şov, Barış Sarıhan’ın ilk filmi. Estetiği ve stili güçlü, oyunculukları yer yer abartılı olsa da iyi denilebilecek bir ilk film. Yeşilçam kötü karakter oyuncusu Turgay Göral’ı idol edinmiş ve çocukluğundan beri oyuncu olmak isteyen AVM’de güvenlik elemanı Cemil’in kendinden çıkarak Turgay Göral’a dönüşmesinin tuhaflaştırılmış hikâyesini izliyoruz filmde. Filmin ve karakterlerin sürekli tekrara düşmesini saymazsak son yirmi dakikası ile keyifli bir seyir sunmaktaydı. Sen Ben Lenin ise tam festivallere yakışacak bir filmdi. Oyuncu kadrosunda ünlü oyuncular, yönetmenler barındıran film sağlam kadrosu ve kaliteli prodüksiyonu ile hemen göze çarpıyor. Barış Bıçakçı ve Tufan Taştan’ın senaryosunu kaleme aldığı Sen Ben Lenin, bir kasaba meydanından çalınan/kaybolan Lenin heykelinin bulunması için görevlendirilen iki dedektifin sorgulama seansları ile ilerliyor. Bir nebze alternatif bir gerçeklik sunan hikâyenin gidişatının biraz fazla anlaşılır olması ve de yer yer performansların skeç tadına kaçması filmin kusurları. Ancak gene de bu film Adana festival seyircisinin gözdesi olacaktır. Hatta belki bu geceki ödülün sahibi bile olabilir.   BİR NEFES DAHA Nisan Dağ, tek başına yönetmenlik koltuğuna geçtiği bu filmde hikâyesinde, alt kültüre kahramanlara odaklanarak hip-hop müziğine sırtını dayamış. Görüntü yönetimi, kurgu, müzikler, yönetmenin anlatım dili ile bütünleşmiş ve kaliteli bir yapım ortaya çıkmış. Ancak bonzai ile tükenen bir mahalle gençliği tasvirinde filmin politik söyleminin olmasını beklerdim. Filmin bazı diğer bocalamaları, yönetmenin bu dünyayı belki de sadece uzaktan gözlemlemiş olmasıyla açıklanabilir. Herkes her konuda film elbette çekebilir ancak sanki bazı dünyalar biraz olsun şahitlik gerektirmekte ki en azından karakterlerin gerçekliğini daha yukarıya taşıyabilsin. Ana karakter Fehmi dışındaki karakterlerin hikâye boşlukları ise göze batıyordu. Abisi, polis, baba ve Fehmi’nin kız arkadaşı Devin biraz boşlukta kalmıştı. Bazı cevaplar ise hiç yoktu. Mesela Fehmi’nin Devin’e ailesi ilgili önemli bir soru sorduğunda Devin cevaplamayabilir ancak bu soru seyircinin de sorusudur ve yönetmen Fehmi’ye bu cevabı verdirmese de seyirciye kapalı veya açık bir şekilde filmin bir yerinde mutlaka vermelidir.  Bodrumlular için ‘Ey özgürlük’
BİRGÜN EGE Bodrum Belediyesi Edebiyat Atölyesi Dergisi iş birliği ile, Bodrumlulara kültür-sanat şöleni yaşatmak amacıyla ‘Bodrum Edebiyat Atölyesi Günleri’ düzenliyor. 13 Eylül’de Şevket Sabancı Kültür ve Sanat Merkezi’nde Latife Tekin söyleşisiyle başlayan etkinlikler, Sabancı Kültür ve Sanat Merkezi’nde Zülfi Livaneli söyleşisi ile devam etti. Moderatörlüğünü Barış İnce’nin yaptığı etkinlikte Zülfü Livaneli’nin son kitabı ‘Balıkçı ve Oğlu’ üzerine söyleşi gerçekleştirildi. Livaneli, söyleşi sonunda izleyenleri ‘Ey özgürlük’ diyerek selamladı. Söyleşiye Bodrum Belediye Başkan Ahmet Aras ve 200’e yakın edebiyatsever katıldı. Söyleşi sonrası konuşma yapan Belediye Başkanı Ahmet Aras, Livaneli’ye ‘’İyi ki varsınız, iyi ki dünyaya gelmişsiniz, iyi ki Bodrum’a gelmişsiniz’’ diye seslenerek şöyle konuştu: ‘’Sizin güzel, o anlamlı şarkılarınız, Nazım’ları bizim hayatımıza tekrar sokmanız; daha onun gibi niceleri, Theodorakis’leri, Maria Faranduri’leri o dostluk, o barış, o hoşgörü iklimini bizim hayatımıza sokmanız inanılmaz bir şeydir. Bodrum hakkında bir şey söylemiştiniz, dediniz ki ‘Bu toprakları ve Bodrum’u neden çok seviyorlar biliyor musunuz? Çünkü bu topraklarda binlerce yıldır yaşayan medeniyetlerin ruhları hala buralarda dolaşıyor. Kariaların, Leleglerin, Bizansların, Romalıların, Rodos şövalyelerinin, Osmanlıların, atalarımızın ruhları hala bu topraklarda dolaşıyor ve bu aurayı ve ambiyansı yaratıyor’ demiştiniz. Bu güzel söze çok büyük saygı duyuyorum ve bunu izlinizle her yerde kullanıyorum. Varlığınız çok önemli bizim için. Bizi, bütün dünyada aydınlık yüzünüzle temsil ediyorsunuz’’ Bodrum Edebiyat Atölyesi Günleri; Altay Öktem ile Şiir Atölyesi, Doğa Kılcıoğlu ile Sinema Atölyesi ve usta oyuncu Ercan Kesal’in katılacağı söyleşi ile önümüzdeki günlerde de devam edecek.  The Bodyguard filmi yeniden çekilecek
Sinemanın kült filmlerinden The Bodyguard filmi yeniden çekiliyor. Başrolünde Whitney Houston ve Kevin Costner’ın aldığı 1992 yapımı filmin yeni verisyonu için Warner Bros’un hazırlıklara başladığı öğrenilirken filmin senaryosunu daTony adaylığı bulunan Matthew López yazacak. T24’te yer alan habere göre, gösterildiği yıl dünya çapında 400 milyon dolarlık hasılat elde eden, tüm zamanların en çok satan film müziği albümüne sahip olan, şarkıları müzik listelerinin zirvesinden inmeyen The Bodyguard, eski bir ajanın, ölüm tehdidi içeren mektuplar almasıyla ünlü bir pop yıldızının korumalığını yapmak için görevlendirilmesi ve sonrasında ikili arasında başlayan unutulmaz aşkı konu alıyordu. Filmin yeni versiyonunun başrol oyuncuları henüz açıklanmadı. Ancak başrol kadrosu için Chris Hemsworth ve Tessa Thompson ile Channing Tatum ve Cardi B isimleri ile konuşuluyor. Lawrence Kasdan‘ın senaryosunu yazdığı orijinal Bodyguard filmiyle birlikte, Whitney Houston’ın I Will Always Love You, I Have Nothing, I’m Every Woman, Queen of the Night gibi şarkıları ikonik hale gelmişti. Müzisyen Sercan Öztürk'ün Peyik albümü çıktı
Büyük usta Ruhi Su, türkülerle anılacak
Anadolu’nun binlerce yıllık tarihinden getirdiği türküleri çağdaş yorumu ile dünyaya tanıtan Türk Halk Müziği ve opera sanatçısı Ruhi Su, ölümünün 36. yıldönümünde İstanbul Büyükşehir Belediyesi Kültür Daire Başkanlığı ile Ruhi Su Kültür ve Sanat Derneği’nin birlikte düzenlediği konserle anılıyor. 20 Eylül Pazartesi akşamı saat 20.00’de Cemal Reşit Rey (CRR) Konser Salonu’nda gerçekleştirilecek etkinlikte; Ruhi Su Dostlar Korosu ve İstanbul Büyükşehir Belediyesi Orkestralar Müdürlüğü Türk Halk Müziği Topluluğu, “Gelin Canlar Bir Olalım”, “Dam üstüne Çul Serer”, “Zamanede Bir Hal Geldi Başıma”, “Mahsus Mahal”, “Drama Köprüsü”,“El Kapısı” gibi sanatçı ile özdeşleşmiş türküleri seslendirilecek. Yunan sanatçı Kontralto Alexandra Gravas ise konuk sanatçı olarak katılacak. Tiyatro yazarı ve oyuncu Orhan Aydın’ın, Ruhi Su’nun hayatını, türkülerini, müziğimize katkılarını anlatacağı konser, ücretsiz olarak gerçekleştirilecek.  Pandemi önlemleri çerçevesinde oturma kapasitesinin yarıya indirildiği CRR Konser Salonu’na müzikseverler İçişleri Bakanlığı’nın yayımladığı genelge doğrultusunda HES kodu üzerinden yapılacak kontrolle alınacak. Aşı olmamış ya da hastalığı geçirmemiş kişilerin konsere katılımının sağlanabilmesi için son 48 saat içinde yapılmış negatif sonuçlu PCR testi kontrolü gerçekleştirilecektir. Sovyet satranç oyuncusundan Netflix'e 5 milyon dolarlık dava
Bu hafta sonu 73. Primetime Emmy Ödülleri'nde büyük kazanmaya hazırlanan The Queen's Gambit (Vezir Gambiti), hakkında açılan 5 milyon dolarlık tazminat davası ile gündemde. Sovyetlerin Gürcistan kökenli satranç büyükustası Nona Gaprindaşvili, dizide kendisi hakkında geçen yalan ifade ve gerçeği çarpıtan cinsiyetçi yaklaşımla ilgili Netflix’e dava açtı. Açılan davaya gerekçe gösterilen replik, dizinin “End Game” adlı final bölümünde yer alıyor. Anya Taylor-Joy'un başrol olarak canlandırdığı Beth Harmon Moskova'da bir müsabakadayken, bir yorumcu şu ifadelere yer veriyor: "Onunla ilgili tek sıra dışı şey, gerçekten onun cinsiyeti ve bu bile Rusya'da karşılaşılmayan bir şey değil. Nona Gaprindaşvili var ama o kadın dünya şampiyonu ve hiç erkeklerle karşılaşmadı.” Netflix'e 5 milyon dolarlık dava açan Satranç oyuncusu Nano Gaprindashvili yukarıdaki alıntının onun başarılarının yanlış bir sunumu olduğunu söylüyor ve 25 sayfalık dava dilekçesiyle durumu mahkemeye taşıyor. Bahsi geçen dilekçede şu ifadelere yer veriliyor: Gaprindashvili kadın satrancının öncüsüdür ve memleketi Gürcistan'da çok sevilen bir ikondur. Olağanüstü kariyeri boyunca birçok şampiyonluk kazandı, dünyanın en iyi erkek satranç oyuncularından bazılarını yendi ve erkekler arasında uluslararası satranç büyükustası statüsünü elde eden tarihteki ilk kadın oldu Gaprindashvili'nin 25 sayfalık şikayeti, “Gaprindashvili'nin 'erkeklerle hiç karşılaşmadığı' iddiası, bariz bir şekilde yanlış, ayrıca son derece cinsiyetçi ve aşağılayıcı. Bu bölümün çekildiği yıl olan 1968'e kadar, aralarında Dragolyub Velimirovich, Svetozar Gligoric, Paul'un da bulunduğu o zamanın en az on Grandmaster'ı da dahil olmak üzere en az 59 erkek satranç oyuncusuna (28'i aynı anda bir oyunda) karşı yarışmıştı. Keres, Bojan Kurajica, Boris Spassky, Viswanathan Anand ve Mikhail Tal. Son üçü de kariyerleri boyunca dünya şampiyonu oldular" diyor. Oyuncunun hukuk firması Rufus-Isaacs Acland, "Netflix, Gaprindashvili'nin kurgusal kahramanının Gaprindashvili de dahil olmak üzere başka hiçbir kadının yapmadığını yapmayı başarmış gibi görünmesini sağlayarak ucuz ve alaycı 'dramı büyütmek' amacıyla Gaprindashvili'nin başarıları hakkında yüzsüzce ve kasten yalan söyledi" diyor. NETFLIX'TEN AÇIKLAMA Netflix tarafından geçen gün yapılan açıklamada, "Netflix, Gaprindashvili'ye ve şanlı kariyerine yalnızca son derece saygı duyuyor, ancak bu iddianın hiçbir değeri olmadığına inanıyoruz ve bunu şiddetle savunacağız" dedi. “NETFLIX, KADINLARA İLHAM VERMESİ BEKLENEN HİKAYEDE, GERÇEK BİR KADINI KÜÇÜK DÜŞÜRDÜ” Gaprindaşvili’nin avukatları da şu açıklamayı yaptı: “Netflix, dünya satrancının en üst seviyelerinde erkeklerle yarışan genç bir kadını göstererek kadınlara ilham vermesi beklenen bir hikayede, dünya sahnesinde erkeklerle aynı anda karşılaşan ve onları mağlup eden tek gerçek kadını küçük düşürdü.” Açıklamada, Netflix’in bu bariz yanlışı kabul edip düzeltmek yerine kibirle reddettiğine de dikkat çekildi. NONA GAPRİNDAŞVİLİ KİMDİR? 3 Mayıs 1941 doğumlu Gürcü satranç oyuncusu Nona Gaprindaşvili FIDE unvanı Grandmaster olan ilk kadındır. Gaprindaşvili altıncı kadınlar dünya satranç şampiyonuydu (1962-1978). Gaprindaşvili, 1961'de dördüncü kadın Adaylar Turnuvasını kazandı ve dünya şampiyonu Elisaveta Bykova ile şampiyonluk maçı yaparak onu yendi. Gaprindaşvili, 1963, 1966, 1969, 1972, 1974, 1978, 1980, 1982, 1984, 1986, 1990 Bayanlar Satranç Olimpiyatları'nda Sovyetler Birliği ve 1992'de Gürcistan için oynadı. 1980'lerin Kadın Olimpiyatlarını domine eden SSCB ekibine katkıda bulunan oyuncularından biriydi. 11 takım altın madalyası ve 9 bireysel altın madalya olmak üzere 25 madalya kazandı. Dubai 1986 Olimpiyatları'nda oynadığı on maçın onunu da kazandı. 1964, 1973, 1981, 1983 ve 1985'te Sovyet Kadınlar Şampiyonası'nı beş kez kazandı. Şair Hasan Hüseyin Korkmazgil’in doğduğu ev ‘Şairler Evi’ oldu
Türk edebiyatının en önemli toplumcu-gerçekçi şairlerinden Hasan Hüseyin Korkmazgil’in, Sivas'ın Gürün ilçesi Kurultay Mahallesi Bayırbağ mevkisinde doğup büyüdüğü ev, Şairler Evi olarak hizmet veriyor. "Dostum dostum güzel dostum, bu ne beter çizgidir bu, bu ne çıldırtan denge, yaprak döker bir yanımız, bir yanımız bahar bahçe" dizelerinin ve daha birçok bestelenmiş şiirin sahibi Korkmazgil'in, Gürün'de doğup büyüdüğü ev, Kültür ve Turizm Bakanlığının destekleri ile restore edilerek bölgeye kazandırıldı. Valilikten yapılan açıklamaya göre, Gürün Kaymakamlığı Köylere Hizmet Götürme Birliği'nin sorumluluğundaki tarihi yapı, birçok ziyaretçinin de ilçede gezip bilgi aldığı yerler arasında yer alıyor.  Ünlü şairin hayatı hakkında bilgi veren edebiyat öğretmeni Hatice Kavaz, Korkmazgil'in doğup büyüdüğü evin Kültür ve Turizm Bakanlığınca restore edilip "Şairler Evi" olarak hizmet vermeye başladığını belirtti. Korkmazgil'in anılarının geçtiği evin Gürün kültür envanterine kazandırıldığını aktaran Kavaz, şunları kaydetti: "Hasan Hüseyin Korkmazgil, 1927 yılında Gürün'ün Kurultay Mahallesi Bayırbağı sokaktaki bu evde dünyaya gelmiştir. İlköğretimini Gürün'de, ortaöğretimini Niğde’de, lise eğitimini de Adana’da tamamladı. 1950 yılında Ankara Gazi Eğitim Enstitüsünden mezun oldu. İlk görev yeri Kahramanmaraş’ın Afşin ve Göksün ilçeleri. Burada Türkçe ve resim öğretmenliği yapmış. 1955 ve 1960 yıllarında Gürün’de bulunan şairimiz, ressamlık ve arzuhalcilik yaparak geçimini sağlamış. Kendini bu yıllarda şiir hayatına adamış. 1960 sonrasında önce İstanbul’a daha sonra Ankara’ya yerleşen Hasan Hüseyin Korkmazgil, burada edebiyat hayatına devam etmiş. 26 eseri mevcuttur. Bunlardan 15’i şiir kitabıdır. 1984 yılında da vefat ederek aramızdan ayrıldı. Acılara Tutunmak, Güzel Günler, Amenna, Halay Havası gibi eseri de bestelenmiştir."  HASAN HÜSEYİN KORKMAZGİL 26 Şubat 1984 yılında yaşama gözlerini yuman büyük şair, 1927 yılında Sivas'ın Gürün ilçesinde doğdu. İlkokulu doğduğu yerde bitirdikten (1939) sonra, 1942’de parasız yatılı sınavını kazanarak ortaokulu Niğde Ortaokulunda, liseyi Adana Erkek Lisesinde (1948) okudu. Liseyi bitirdiği yıl tutuklanarak yargılandı ve yargılandığı suçtan beraat etti. 1950 yılında Ankara Gazi Eğitim Enstitüsü Türkçe Bölümünden mezun oldu. Maraş Göksun’da öğretmenliğe başladıktan altı buçuk ay sonra, siyasi eylemde bulunduğu gerekçesiyle yargılanarak, Ceza Yasasının 142. maddesinden iki yıl hapis cezasına çarptırıldı ve öğretmenlik görevine son verildi (1951). Serbest kaldıktan sonra trenlerde, kahvelerde, otellerde karakalem portreler çizerek, tabelacılık, arzuhalcilik, hayvan bakıcılığı ve toprak işçiliği yaparak (1954-60) geçimini sağlamaya çalıştı. Folklorla uğraştı, mizah hikâyeleri, radyo oyunları yazdı. 1960’ta İstanbul’a, sonra Ankara’ya yerleşti, Akis dergisinde çalıştı, bir süre de Ankara’da Forum dergisini çıkardı ve yönetti (1968-70).  Kızılırmak şiirini, derginin yazı işleri müdürlüğünü bir sayı için üstüne alarak, Dost dergisinde (1959) yayımladı. Ancak bu şiir kitap olarak çıktığında, yine Türk Ceza Yasasının 142. maddeden hakkında dava açıldı, yargılandı, beraat etti. 1965 ve 1973 seçimlerinde Türkiye İşçi Partisi’nden milletvekili adayı oldu. Ankara’da Yenigün gazetesinde yazarlık ve idare müdürlüğü yaptı, Yeni Toplum dergisinde ve Yeni Halkçı gazetesinde çalıştı, oradan emekli oldu. 1986 yılında beyin kanaması sonucunda yaşamını yitirdi. Asım Bezirci, Hasan Hüseyin Korkmazgil’İn şiirini böyle anlatmıştır: “...şairin derin duyarlılığı, gür sesi, geniş soluğu, renkli hayali, işlek Türkçesi ile diyalektik bir görüş ve insancıl bir bakışa yaslanan hayat ve tabiat sevgisi, barış ve özgürlük tutkusu, devrim ve bağımsızlık özlemi birbiriyle kaynaşarak etkili bir bileşim meydana getirirler. Bu lirik birleşimin düzeyi yalnızca H. Hüseyin için değil, son dönem toplumcu şiirimiz için de bir aşamadır.” Hasan Hüseyin, şiirin somut olduğunu ısrarla belirtir ve bu anlayışını da şu sözlerle dile getirir: “Yıllardır yazar, çizer, söylerim: Bilineni bilinmeze, görüneni görünmeze, duyulanı duyulmaza, kısacası, somutu soyuta itme değildir şiir’in işi. Tam tersi: Bilinmezi bilinir, görünmezi görünür, duyulmazı duyulur, duyumsanmazı duyumsanır, algılanmazı algılanabilir yapmaktadır.” Hasan Hüseyin Korkmazgil’in en ünlü eserlerinden biri olan “Haziranda ölmek zor”, sanatçı Hüsnü Arkan tarafından bestelenmiş, en bilinen eser de Grup Yorum tarafından seslendirilmişti.  Şair’in bestelenen şiirlerinden bazıları şöyle: Amenna, Acılara Tutunmak, Güzel Günler, Halay Havası, Haramiler, Kadınlar, Şiddet ve Ortadoğu (Ahmet Kaya); Kerbelâ Uzak Değil, Haziranda Ölmek Zor ve Berivan (Grup Yorum) ve Temmuz (Grup Baran).  Altın Koza’dan Saltık’a saygı
KÜLTÜR SANAT SERVİSİ 28. Uluslararası Adana Altın Koza Film Festivali Anadolu’nun Müzik Kültürleri Hazinesi Hasan Saltık söyleşisiyle devam etti. Söyleşi, Nebil Özgentürk’ün yönettiği Hasan Saltık belgeseli gösterimiyle başladı. Festival Kurulu Üyesi Menderes Samancılar’ın moderatörlüğüyle gerçekleşen söyleşiye, Hasan Saltık’ın dostları Suavi, Nilüfer Akbal, Vedat Yıldırım, Mazlum Çimen ve Nebil Özgentürk katıldı. Söyleşi, Cengiz Özkan, Mazlum Çimen, Nilüfer Akbal, Suavi, Vedat Yıldırım’ın söylediği türkülerle ve Menderes Samancılar ile Nebil Özgentürk’ün seslendirdiği şiirlerle sona erdi.  Etkinlikler Şef Orhan Şallıel yönetimindeki Senfonik Festival Orkestrası eşliğinde Ceylan Ertem konseriyle sürdü. Ceylan Ertem, Hasan Saltık’ın müziğimize kazandırdığı eserleri seslendirdi. Festivalin Ulusal Uzun Metraj Film Yarışma filmlerinden ‘Cemil Şov’ ve ‘Sen Ben Lenin’in galaları da gerçekleşti. Barış Sarhan’ın ilk sinema filmi ‘Cemil Şov’ ve 43. Moskova Film Festivali’nde ilk kez seyirci karşısına çıkan, yönetmen Tufan Taştan’ın ilk uzun metraj filmi ‘Sen Ben Lenin’ sinemaseverlerle buluştu. Galaya ‘Sen Ben Lenin’in yönetmeni Tufan Taştan, yapımcıları Ali Bayraktar ve Zeynep Ünal, oyuncuları Barış Falay, Saygın Soysal, Hasibe Eren, Özgür Çevik, Serdar Orçin ve Mustafa Kırantepe katıldı.  Soruları yanıtlayan oyunculardan Barış Falay "İyi senaryo hepimizi ayağa kaldırıyor" derken Serdar Orçin "İyi bir senaryo gelince, oyuncu için itici güç oluyor. Şampiyonlar ligi gibi bir kadro var bu filmde" dedi. ***  İyi ki hayatımızdan Hasan Saltık geçti Menderes Samancılar: Hasan Saltık herkesin tanıması gereken, yüreğiyle eserleriyle eşsiz bir insandı. İyi ki hayatıma böyle bir arkadaş girmiş. Yüreğinden, duruşundan, hayata bakışından çok şey öğrendik. Sazımızla sözümüzle Hasan Saltık’ı anacağız. Onu çok seviyoruz ama onu acılı ve hüzünlü anmayacağız. Kalbindeki coşkudan bahsedeceğiz Hasan’ın. Her derdi olanın yanına koşan, her yolcunun çalacağı bir kapıydı. Nilüfer Akbal: Hasan anlatmakla bitmez. Sanatla ilgili tüm alanlara her zaman destek verdi. Mert, dürüst, sevgi dolu bir dostumdu.  Suavi: Her insan ikinci bir kopyasını taşımadan yaşar ama bazı insanların ardından keşke ikinci kopyası olsaydı diye umut ederiz. Pırıl pırıl gencecik insanlara destek veren, gücünü emekten halktan yana kullanan biriydi. Türkiye müzik tarihinin ilerleyen günlerde daha fazla ihtiyaç duyacağı bir isim. Burada konuşulanlar bir kitaba dönüştürülürse Hasan’a çok güzel bir anı olur. Mazlum Çimen: Müzik arkeoloğuydu. Gülen ve keyifli bir adamdı her zaman. Bana çok güzel anılar ve çok güzel bir yürek bıraktı.  Cengiz Özkan: Mertliği, cömertliği, insan sevgisi unutulmaz. Dünya insanlarını bir aile olarak görürdü. Neşet Ertaş’a ikinci baharını yaşatan, genç insanları keşfeden, kucak açan biriydi. Boşluğu çok büyük.  Vedat Yıldırım: Müzisyenleri yönlendiren, kucak açan insanlardandı. Memleketin her katmanından insanların müziklerini sundu. Sivil kültür bakanlığı işi görüyordu. Türkmenlerin, Yörüklerin hiç bilmediğimiz kayıtlarını çıkardı.  Nebil Özgentürk: Dünyanın ender müzik araştırmacılarındandı. Türkiye’nin her yerine kayıt almaya gidiyordu, her gün bir yerdeydi. Heyecanla yapardı. Köy köy dolaşarak yaptı bunları. Müzik insanlarına yardım eden, müziğe insan katan hali kocaman bir kalabalık oluşturdu. İyi ki hayatımızdan Hasan Saltık geçti. Gölgesi olmayan güneşe çıkmaz
Chamisso’nun “Peter Schlemihl’in Tuhaf Hikâyesi”ndeki gölgesini satan kahraman, gölgesizlik canına tak edince kendisine gölge yapması için bir ressama başvurmak zorunda kalır. Işıklı ortamlarda halkın arasına karışamamakta, gölgesi olmadığı fark edilince alay konusu olmakta, aşağılanmalara maruz kalmaktadır. Ressam, “benim yapabileceğim yalancı boy gölgesi, ancak en küçük bir hareketinde tekrar kaybedeceğin gölge olabilir” diye yanıt verir ve ekler: “Gölgesi olmayan güneşe çıkmaz” (Yordam). Bir kere gölgenizi yitirmeye görün, hiçbir şey hakiki gölgenizin yerinizi tutamaz. Gölge; ışıklı personalarımızın peşini bırakmayan karanlık tarafımız. Kendimize ışıklı yüzeylerde personalar inşa ettikçe karanlığımızı yitirdik. İnsan karanlığını yitirince aydınlığını da yitirir. Artık yeryüzüne çıkacak yüzümüz kalmadı. Çıktığımızda, tıpkı Schlemihl gibi alay konusu oluyoruz. Çünkü sanal ortamda yarattığımız personaların yeryüzüne vuran gölgeleri yok. Yer ile ilişkisini yitiren personalar siber uzayda grafik karakterler olarak varolabilir ancak. Siber uzay nerede bitiyor, yeryüzü nerede başlıyor? Başka türlü de sorabiliriz: Bedensizleşme nerede bitiyor, bedenleşme nerede başlıyor? Sınırlar giderek muğlaklaştı. Bu değişimde kaybeden, yeryüzü ve bedenleridir. Gerçek ile sanal dünya arasındaki sınırların muğlaklaştığı bir zamanda bırakın sanatı, yaşamın kendisi de işlenip yeniden üretilen verilere indirgenmiştir. Verilerin gölgeleri yoktur. Karanlık veri olmayandır çünkü. Aksine veriler, karanlığı dağıtmak içindir; yaşamı ışıltılı bir yüzeye dönüştürmek için. Veriler çoğaldıkça karanlık erir, yerini ışıklı siber uzaya bırakır: “Işık çizgileri; öbekler ve takım yıldızlar şeklinde düzenlenen veriler. Tıpkı şehrin ışıkları gibi, gitgide uzaklaşan…” (W. Gibson, Neuromancer). Sanal ortamda grafik bir tasarıma dönüştüğünüzde, gölgelerinizi yitirirsiniz. Siber uzaya her girdiğinizde, mahrem verilerinizle karanlığınızı siz aydınlatırsınız çünkü. Gerçek ile sanal arasındaki ayrım muğlaklaştırırken, yaşamlarımız veriler olarak kesinliğin, hesaplanabilirliğin, öngörülebilirliğin düzlemine aktarılıyor. Dijital ortamda yarattığımız personalarımız arzularımızı, hayallerimizi de yansıtıyor. Verilere indirgenen hayallerimiz, ışıklı vitrinlerde sergilenen metalara dönüştü. Gölgelerimizi sattık, şimdi hayallerimizi satın alabiliyoruz; en küçük hareketinizde yitireceğiniz sahte gölgeleriniz.   Dijital ortama yüklediğimiz piksel piksel verilerle, yüksek çözünürlükteki hiperrealist portrelerimizi yarattık; gerçekten daha gerçek. Oysa yeryüzünde dolaşırken peşimizi asla bırakmayan gölgelerimiz ve hareket ettikçe flulaşan portrelerimiz vardı. Gölgelerde, henüz gerçekleşmemiş ve gerçekleşmesiyle birlikte mevcut şeylerin hiyerarşik düzenini değiştirecek gizil güçler saklı. Gölge, aşırı nitelikli personalarımıza bitişik niteliksiz karanlık bölge; kaos. Gölgelerimiz, henüz edimselleşmemiş niteliklerimizin toplamı. Özneyi gölgesi yaratmıştır. Tarihçi Plinius’un anlattığı figüratif resmin doğuşuna dair hikâye, gölgenin nasıl bir özne hâline getirildiğinin de hikâyesidir. İnsan duvara yansıyan gölgesini, konturlarını çizip duvara sabitlemiş, yüzeyini yine sabit niteliklerle donatarak imgesini yaratmıştır. Kendi imgesine âşık olunca da imgesinin içine kapandı. O günden beri parlak yüzeylerde hep kendi imgesini arayıp durdu ve sonunda hiperrealist imgesini siberuzayın yüzeysel derinliğinde buldu, bir daha da hiç ayrılmadı. Şimdi ışıltılı yüzeylerde, gölgesiz grafik bir biçimdir. Oysa tıpkı gölgesi gibi insanın da bir biçimi yoktur.   Hiç kimse bir diğerinin gölgesi olmadığını fark etmiyor; herkes gölgesini yitirince gölgesizlik norm oldu. Tersine, hâlâ bir gölgesi olanlar, yeryüzüne gölgeleriyle bağlananlar tuhaf karşılanıyor artık. Gölgeler, yerin tüm tarihini ve kuvvetlerini içeriyor. Yeryüzünün kuvvetleriyle biçimlenen ve kuvvetlere bağlı olarak biçim değiştiren insan, parlak bir yüzeye veri olarak transfer edilince geriye gölgesiz yassı figürler kaldı. Fakat hayvanlar her şeyin farkında, gölgesizliğimiz gözlerinden kaçmıyor: “Ne zaman bir hayvana dikkatlice bakarsanız, içinde bir insan olduğu ve sizinle dalga geçtiği hissine kapılırsınız” (Cannetti). Kentin kaosuna ünlem: Gör İhtarı
Rıfat Kırcı Kentler yaşamları yutuyor. Binlerce yıllık tarihe sahip, birçok kültürün bir arada barındığı İstanbul da öyle. Gelir dağılımındaki eşitsizliğin, rantçı kentleşme politikalarının kitleleri daracık sokaklara sıkıştırdığı İstanbul'da, hal böyle olunca kaçış isteği duyan insanları da sık görmeye başladık. Yurt dışına çıkma fikriyle yanıp tutuşan gençler ya da doğaya saklanmak isteyen beyaz yakalılar... Mutsuz işçi yığınları... Genç yazar Nisan Erdem de ilk kitabındaki çoğu öyküsünde bu kaçış halini yazdı. Gitmek isteyip gidemeyeler, giden ama yalnızlık çekenler, evindeki pencerenin yandaki binanın duvarına hapsedildiği... Nisan Erdem'in bu ilk kitabı Gör İhtarı Everest yetiketiyle raflardaki yerini aldı. Biz de kendisiyle İstanbul'u ve kaçma isteğini konuştuk. Öykülerinizde kentin yoğunluğunda sıkışmış, kaçış arayan karakterlere yer veriyorsunuz. Ancak şehirden de vazgeçememe durumu söz konusu. Bu çelişkiden biraz söz etmek ister misiniz? Öykülerimdeki karakterlerin şehirlerle, özellikle de İstanbul’la ilişkisini yazarken kendimden esinlendim. Aynı gün içerisinde “İstanbul’u çok seviyorum!” da diyebilirim, “İstanbul’u hiç sevmiyorum!” da. İşin tuhafı birbiriyle zıt iki cümlenin de tamamen doğru olması. İstanbul çok yorucu ama çok güzel bir şehir. Bu şehrin kimi sokaklarında yürürken insan kendini aniden denizde bulacağını zannediyor. Kimi sokaklarının hem adı hem de manzarası gözü, gönlü kamaştırıyor. Dünyadaki herkes gibi her şehirden de bir tane var ama her şehrin bir tane olması İstanbul’un bir tane olması kadar anlamlı değil. Anlamlı ve önemli olan bu tekliğin içerisinde biricik olabilmek. İstanbul biricik ve böylesine eşsiz bir güzellikten hiçkimse vazgeçmek istemiyor elbette. İnsan Boğaz’ın bir Anadolu, bir de Avrupa kıyılarında durmaksızın yürümek; Fenerbahçe’den Bostancı’ya kadar kesintisiz hareket etmek, Adalar’ı seyrederek hayaller kurmak istiyor. Gelin görün ki İstanbul’u ne kadar yaşamak istersek isteyelim, şehrin şartları buna izin vermiyor. Herkesi sürekli hesap yapmak zorunda bırakıyor: “O yolda trafik var mıdır? Gideceğim yere vaktinde varmak için kaçta çıkmam gerekir? O semt kalabalık mıdır? Sevdiğim kafeye gitsem yer bulabilir miyim? Bu saatte metrobüse binersem nefes alabilir miyim? Falanca yerin onarımı artık bitmiş midir? Gökten üç yağmur damlası düştüğüne göre trafik aniden tıkanmış mıdır?” Bu şekilde yaptığımız hesapların hiçbiri İstanbul’a uymuyor. Gönlümüzce yaşamak istesek de şehrin kalabalığı, trafiği, gürültüsü bir sorun çıkarıyor. Ya bizi tamamen engelliyor ya da o günden aldığımız keyfi azaltıyor. Böyle bir şehri kim sevebilir ki? Bu yüzden pek çok kişinin İstanbul’u bir sevgili gibi karşısına alıp “E güzelsen güzelsin İstanbul ama seninle yaşanmıyor, zor birisin!” deyip sonra da kaçıp gitmek istediğini düşünüyorum. Ancak öykülerimde olduğu gibi yine de ondan bir türlü vazgeçemeyen; bu ayrılığı, kaçışı erteleyen, içinde zıt duygularla yaşayıp gidenler çoğunlukta.  Hayvanların barınamadığı kentler yer alıyor öykülerinizde. Doğayla, kendisinden başka hiçbir şeyle barışık olmayan... Peki yaşanabilir bilir kent nasıl olmalı, siz nasıl bir kentte yaşamak isterdiniz? Tek bir solukta cevaplamaya çalışayım: Kalabalık olmayan, trafik sıkıntısının yaşanmadığı, her türlü kirliliğin bulunmadığı, bahçelerin, koruların çoğunlukta olduğu, çocuk parklarının tozlu, egzozlu yol kenarlarında kalmadığı, özenli bir mimariye sahip, çirkin hiçbir binanın inşa edilmediği ve tarihi tüm binaların, yapıların korunduğu, kaldırımlarına kadar estetik kaygının güdüldüğü, sakinlerinin o şehirde yaşama bilincine sahip olduğu, Manzarasız öykümdeki gibi dip dipe apartmanların inşa edilerek insanların odalarında dahi karşı penceredeki yabancılarla göz göze gelmediği ve sokakla iletişiminin kesilmediği, Rapsodi Hayal Kırıklığı öykümdeki gibi şehri ve onun insanını hiç düşünmeyen müteahhitler tarafından ses yalıtımına önem verilmeden inşa edilen apartmanlarda bir an bile kesilmeyen seslerden dolayı adeta delirerek yaşamak zorunda kalan insanların olmadığı… Bu liste uzar gider. Sanırım yaşanabilir şehir tanımım İstanbul’a hiç uymadı, ne üzücü… İstanbul dışında farklı kentlere, ülkelere de değiniyorsunuz. Söz ettiğiniz kentlerle İstanbul'un bağlantısı olduğunu söyleyebilir miyiz? Kitabımın merkezindeki şehir İstanbul olsa da dediğiniz gibi başka şehirlerin önemli yer tuttuğu öyküler var. Örneğin ilk öykü Eltűnt Kuş’ta İstanbullu yazar Nihan ilham bulmak için Budapeşte’ye gidiyor. Rüya Gören Kum Saatleri’ndeki öğretmen, eski öğrencilerinden biriyle karşılaşıyor ve öğrencisinin boynundaki kolyenin Prag’dan alınmış olması öyküde önemli bir yer tutuyor. Yaz Leyla Leyla’daki kahraman ise Cezayir’e, daha önce hiç görmediği bir ailenin yanına gidiyor ve onlarla bir türkünün eşliğinde yolculuk ediyor. Bu şehirlerle İstanbul’un bir bağlantısı aslında yok ama kahramanlar başka bir şehirdeyken bile bir yanlarıyla İstanbul’dalar. Örneğin Eltűnt Kuş Budapeşte’de başlasa ve son bölümüne kadar orada devam etse de, kendisinden haber alınamayan sevgilinin bulunduğu İstanbul öyküde Budapeşte kadar önem taşıyor. Yaz Leyla Leyla’daki Reyhan ise çölde ancak bir yandan sürekli şehri düşünüyor, şehirle çölü kıyaslıyor. En güzel öykülerin İstanbul’da başladığına ya da bittiğine inanıyorum. O yüzden kahramanlarım başka şehirlerde de olsa akılları ya da kalpleri en sonunda yollarının düşmesini bekledikleri İstanbul’da kalıyor. Öykülerinizde uçmak, kuşlar, gökyüzü imgelerine, sembollerine sık yer veriyorsunuz. Kentlerin yaşamları yutmasıyla ilgisi var mı? Bu bir kaçış isteği mi? Bu durumun iki sebebi olduğunu düşünüyorum. Birincisi sizin dediğiniz gibi kaçış isteği. Kuşa dönüşerek ya da kuş-insan gibi bir ara forma sahip olarak canımız istediğinde gökyüzünde, bulutların arasında şöyle bir tur atmak şehrin verdiği sıkışmışlık hissine merhem olabilirdi belki. İkincisi ise şahsi bir sebep. Gökyüzünü, bulutları, kuşları çok seviyorum. Bir gözüm yeryüzünde bir gözümse hep gökyüzündedir. Bu sevgim ve bakışım elbette ilham kaynağım oluyor ve öykülerime yansıyor. Formlar arası geçişkenlik hızlandı. Şiir öyküye öykü şiire dönüşüyor, yeni biçimler açığa çıkıyor. Sizin öykülerinizde de benzer bir geçişkenliği tanık oluyoruz. Öykülerinizin şiirle bağlantısını nasıl kurarsınız? Sizin şiirle yakınlığınız nasıl? Gör İhtarı çıkana kadar böyle bir bağlantıyı hiç düşünmemiştim. Fakat öykülerimde şiire yaklaştığım yorumunu getirenler çok oldu. Sizin de yorumunuz ve sorunuz bu yönde olduğuna göre bu konuda derin düşünmem şart olmuş. İyi bir öykü, deneme, roman okuru olduğumu düşünüyorum. Şiirle okur olarak kurduğum bağ diğer türlere nazaran daha geride kaldı. Birkaç küçük şiir denemem olsa da üzerinde çok durmadım. İsteğim hep öyküde yoğunlaştı. Buna rağmen şiirle bağlantılı görmenizin sebebi, Göz Alabildiğine alt başlığındaki Sokaklarda Ölü Hayvanlar ve Art İmge öykülerini dizelerle yazmam olabilir. İkincisi ise, her ne kadar kitapta belirgin bir şehir teması olsa da zaman, hafıza, aşk ve ölüm gibi meselelere de odaklanıyorum. Sanırım bu temaları işlemeye başladığımda dilim şehri anlattığımdan farklı bir hale bürünüyor. Örneğin kitabın arka kapağında son kısmı alıntılanan Buruşuk Kağıt Yağmuru, İstanbul’da, Kanlıca’da geçen, diğer öyküler gibi şehre dokunan bir öykü ama odağında ölüm ve hafıza var. İki bölümden oluşan öykünün özellikle ikinci kısmında anlatıcının bu konudaki düşünceleri yoğunlaşıyor ve haklısınız, bu yoğunlaşma öyküyü şiire yaklaştırıyor. Aynısını Rüya Gören Kum Saatleri’nin anlatıcısının zamanla ilgili düşüncelerinde de bulabiliyoruz. Özetle tüm bu değerlendirmeler sayesinde, kimi konuları işlerken şiire dokunduğumu ve bunu çok doğal bir şekilde, farkına bile varmadan yaptığımı fark ettim. İnsan sadece yazarken değil yazdıkları okunurken de keşfediyormuş kendini. Son olarak; Boğaziçi Üniversitesi Türk Dili ve Edebiyatı bölümünde yüksek lisans eğitiminiz devam ediyor. Okulunuz, rektör değişimleri nedeniyle kendine özgü dinamiği, direniş biçimi ile gündeme geldi. Öğrenciler ve akademisyenlerle ortaya konan ilkeli duruş geniş kesimlere nefes aldırdı, umudu gösterdi. Siz neler söylemek istersiniz? Tarih alanında lisansımı da tamamladığım Boğaziçi Üniversitesi benim ilk ve tek tercihimdi. Öteden beri bilimsel yetkinliğe sahip olması ve içerisinde her tür özgürlüğün hayat bulması onu daha da cazip kılıyordu. Senelerdir bu atmosferi soludum; ne mutlu ki solumaya devam ediyorum. Bu güzelliğin özgürlüklerinin tedirgin edici yollarla hırpalanması çok üzücü. Orası bizim sadece okulumuz değil hayata yayılan yaşam disiplinlerimizin de ilham kaynağı. Arkadaşlarımızın ve hocalarımızın büyük sabırla sürdürdükleri duruşun, değerleri savunma hakkının yanında olmak en tabii haktır. Sahne iyi insanların mabedidir
Çocukluğumdan beri sahneye genellikle ailemden insanlarla çıktım. Önce ağabeyim sonra amca sonra bir dönem oğlum Serhan sonra zaman zaman kızım Dilhan… Bugün de tiyatrocu olan eşim Gizem ile aynı sahneyi paylaştım. Yine aileden Faruk Duman’ın yazdığı “Canlanma” isimli sanat üzerine bir masal’ la. Aynı aileden olup da aynı mesleği yapan çok insan var. Doktorlar, avukatlar, mühendisler, politikacılar, pilotlar… Birçok sanatçı da anne baba mesleğini seçmiş durumda. Ali Şen-Şener Şen, Kemal Sunal-Ali Sunal, Erol Evgin-Murat Evgin, Rutkay Aziz-Doğa Rutkay, Eşref Kolçak-Harun Kolçak, Salim Ağırbaş-Gürol, Birol Ağırbaş ilk aklıma gelenler. Nejat Uygur, Süheyl ve Behzat Uygur’ u da unutmamak lazım. Yıllar önce katıldığımız bir televizyon programında sanatla uğraşan bizlere çocuklarımızın bizim mesleklerimizi sürdürüp sürdürmemelerine nasıl baktığımız sorulduğunda hepimiz olumsuz yanıt vermiştik. Hiç birimiz çocuklarımızın sanatla uğraşmalarını değil ama sanatla hayatlarını sürdürme, evlerini geçindirme fikrine sıcak bakmamıştık. Müzik sektöründe pandemi yüzünden yaşanan son ekonomik krizden sonra ebeveynler ne düşünüyor bilemem ama biz ne düşünürsek düşünelim su yolunu buluyor zaten. Aslında özellikle sevdiğiniz insanlarla aynı sahneyi paylaşmak olağanüstü bir his. Gerçekten de çok gurur veren bir durum. Yanı başınızda gözleri kapalı şarkı söyleyen, enstrüman çalan, vokal yapan insanların doğduğu saati, okuduğu okulları, sevdiği yemekleri, hoşlandığı filmleri, dinlediği müzikleri bilmek… ‘Sen ne çabuk büyüdün de’ diye cümleye girecekken sadece göz ucuyla bakar gibi yapıp her hareketini, nefes alış verişini izlemek en az onun kadar heyecan duymak. İkiyken bir olmak. Alkışlar başlayınca birken iki, ikiyken üç, Üçken sayılmaz olmak… Yıllar önce tanımadığımız bir kadın, bir konser sonrası “Sahneye çıkmak nasıl bir duygu? Tanımadığınız insanlarla aynı cehennemi paylaşmak gibi mi?” diye çok acayip bir soru sormuştu. Hâlâ cevabını bulabilmiş değilim. Benim için sahne hiçbir dine mensup olmayan insanların, ama iyi insanların mabedidir. Ben hep bir sis içinde gibi hissederim kendimi sahnede. Güvensiz, belirsiz, uçurumların hemen dibinden gittiğimiz, tehlikeli ama muhteşem manzaralı daracık bir dağ yolunda gibi. Sonunda denize çıkacağını umduğumuz. Sahne sihirli bir yer. Işıklar, kocaman ses sistemleri, enstrümanlar, nota sehpaları, müzisyenler, sesçiler, teknik ekip… Zaman zaman az sayıda zaman zaman binlerce insanın şarkılarınıza eşlik etmesi. Hiç tanımadığınız insanlarla aynı duyguyu aynı coşkuyu paylaşmak. Bazen yağmur sesini andıran alkış sesleri. Bazen en çok sevdiğiniz ama popüler olmamış bir şarkı sonrasındaki sessizlik. İnsanların sahneye hep bir tebessümle hafif bir kıskançlıkla ama hep olumlu bakmaları. Rüzgâra karşı, geceye karşı, denize karşı söylenen şarkılar. Konser sonrası tüm ekiple seyirciyi selamlamak. Onların alkışlarına selamla, gülücükle ya da alkışla karşılık vermek. Alkışların altında ezilmemek için birbirimizi göstermek. Sahneyi, seyirciye sırtımızı dönmeden geri geri giderek terk etmek. Işıkların azalması. Seyircinin salonu terk etmesi. Ve de orada burada uçuşan ezgiler, notalar, seslerin, adına evren dediğimiz sahnede yankılanması… Yankılan…Yankı…Ya… Tarık Akan ölümünün 5'inci yılında anıldı
Sanatçı Tarık Akan'ın ölümünün 5'inci yıl dönümündeki ilk anma töreni; kurucusu olduğu Bakırköy Özel Taş İlköğretim Kurumları’nda yapıldı. Okul bahçesinde düzenlenen törende, bir öğrenci, Tarık Akan’ın yaşam öyküsünden ayrıntıları paylaştı. Akan’ın yakın arkadaşı, aynı zamanda Taş Okul'da tiyatro öğretmenliği yapan dramaturg Zuhal Ergen de sanatçıyla ilgili duygularını paylaştı. Beş yıl önce Haldun Taner Sahnesi'nde düzenlenen cenaze töreni sırasında Fazıl Say’ın piyanosuna eşlik eden yüzlerce insanın söylediği Zülfü Livaneli’nin "Yiğidim Aslanım" şarkısı tüm okul topluluğu ile görüntülü olarak paylaşıldı. Törende ayrıca bir grup öğrenci Tarık Akan’ın en sevdiği türkü olan "Uzun İnce Bir Yoldayım"ı yorumlarken, sanatçının öğrencilerle çekilmiş fotoğrafları da video kolaj olarak yayınlandı. Sosyal mesafe kurallarına dikkat edilerek yapılan tören sonrası bir grup öğrenci ile Bakırköy Mezarlığı’na gidildi. Bakırköy Belediye Başkanı Bülent Kerimoğlu, Akan’ın oğulları Barış ve Özgür Üregül ve okul müdürü Melek Tuzluca da Tarık Akan'ın kabri başındaydı. Gün içinde öğrenciler bahçede Tarık Akan’ın oynadığı kült filmlerden olan Hababam Sınıfı filmini izledi. Ayrıca "Bence Tarık Akan" başlıklı öğrenci ve öğretmen konuşmalarından oluşan bir kısa film de gün boyu Taş Okul'un bahçesinde izlendi. Bir grup öğrenci, yazar Mustafa Balbay’la, diğer bir grup öğrenci de oyuncu Rutkay Aziz’le konferans salonunda birer söyleşi yaptı. Tarık Akan’ı baş sayfalarına taşımış gazete sayfalarından oluşan sergi, gün boyu okul bahçesinde izleyici ile buluşurken, 5. ölüm yıldönümüne özel anı defteri de okul bahçesinde yer aldı. Edebiyat Atölyesi Dergisi 5. sayısıyla raflardaki yerini aldı
Edebiyat Atölyesi Dergisi 5. sayısıyla raflardaki yerini aldı. Dergi, 1. Yıl Özel Sayısı’nda iki dosyayla okurlarının karşısına çıkıyor. Derginin okurları için hazırladığı dosyalardan ilki ‘Yazarlar eserlerini nasıl yazıyorlar?’ diğeri ise ‘Tarihi romanlardan örneklerle Kurtuluş Savaşı Edebiyatı.’ Edebiyat Atölyesi Dergisi’nin 5. sayısında yer alan isimler şöyle: Ahmet Ümit, Şükrü Erbaş, Haydar Ergülen, Burhan Sönmez, Altay Öktem, Mahir Ünsal Eriş, Seray Şahiner, Ahmet Büke, Fadime Uslu, Tuna Kiremitçi, Rıza Kıraç, Barış İnce, Hakan Akdoğan, Mevsim Yenice, Yaşar Seyman, Elif Akkaya, Gökhan Horzum, Ali Deniz Uslu, Mustafa K. Erdemol, Nisan Erdem, Zafer Köse, Doğuş Sarpkaya, Özge Doğar, Mehmet Özçataloğlu, Hülya Soyşekerci, Şebnem Barık Özköroğlu. 80 sayfalık derginin 30 sayfası dışarıdan gelen yazılara ayrılıyor ve o yazıların altında Fadime Uslu, Barış İnce ve Altay Öktem değerlendirmeleri yer alıyor. Yayın Yönetmenliğini Barış İnce'nin yaptığı dergide; öykü, roman, senaryo ve şiire dair bilgiler yer alıyor. Dergiye abone olmak isteyenler ve abonelik imkânlarından yararlanmak isteyenler, gerekli bilgilere https://www.yeganekitap.com/ adresinden ulaşabiliyor. Uyuyan güzel uykudan uyandı
Eda YILMAYAN İlk kez 1890 yılında St. Petersburg’da sahnelenen ‘Uyuyan Güzel’ asıl şöhretine 20’nci yüzyılda kavuşur. Kötü kalpli peri Carabosse, Prenses Aurora’nın vaftiz törenine davet edilmediği için öfkelidir. İntikam almak için prensesi lanetler. Prensesin 16’ıncı yaş gününde parmağına bir iğne batacak ve ölecektir. Henüz dileğini söylemeyen iyi kalpli Leylak Perisi laneti tamamen ortadan kaldıramaz ama değiştirir. Aurora, parmağına iğne battıktan sonra 100 yıl uyuyacaktır. Ancak 100 yılın sonunda bir prensin öpücüğüyle uyanacaktır.  Bale tekniği ve estetiği yönünden en önemli eserlerden biri olan ‘Uyuyan Güzel’, koreograf ve besteci iş birliğinin de en güzel örneklerindendir. Çaykovski eser için yazdığı müzikle karakterlerin ve bale adımlarının başarılı bir şekilde kaynaşmasını sağlar. Sahnede balerin ve baletlerin üstün performansı ve müziğin gücüyle büyülü bir masalı izliyoruz. PANDEMİ SONRASI YENİDEN MERHABA  Eserin müzikleri eylül ve ekim ayında pandemide alınan önlemler ve Süreyya Operası’nda orkestranın yer aldığı bölümün darlığı nedeniyle banttan yayınlanıyor. Baş Koreograf Ayşem Sunal Savaşkurt Atatürk Kültür Merkezi’ne bir an evvel geçmek istediklerini, Süreyya Operası’nın kendileri için özel bir yere sahip olduğunu, ancak eserin kalabalık kadrosu nedeniyle pandemi ortamında müziğin banttan verildiğini söylüyor.  FARKLI SANATÇILAR DÖNÜŞÜMLÜ SAHNELİYOR   Provalar sırasında Prenses Aurora’yı canlandıran Büşra Ay, Prens Florimund; Erhan Güzel ve kötü peri Carabosse’ye hayat veren İlke Kodal ile iyilik perisini canlandıran Leylak Perisi; Melike Manav’la görüştük.   Prenses Aurora’yı canlandıran Büşra Ay çok heyecanlı olduklarını ve büyük bir sorumluluk taşıdıklarını belirtiyor.   Leylak Perisi; Melike Manav ise “Pandemiden önce de bu eserle sahnedeydik. Yeniden Uyuyan Güzel’le sahnede olmak çok güzel” diyor.  Melike Manav ‘Leylak Perisi dünyaya ne getirmek isterdi’ sorumuzu “Sağlık, mutluluk, huzur ve aşk” diye yanıtlıyor.  "DİPLOMALARINI HEMEN GERİ VERSİNLER”  Eserde Prens Florimund’u canlandıran Erhan Güzel meslekte 30’uncu yılını doldurduğunu, konservatuarda başlayan eğitim süreciyle bu tür rollere hazırlanıldığını, esere hazırlık süreci bir buçuk, iki ay gibi görünse de prensi canlandırmanın yıllar süren bale eğitiminin sonucu olduğunu vurguluyor. Erhan Güzel’in mesleğini büyük bir aşkla yaptığına hiç şüphe yok. “Bale nankördür, siz onu bırakmazsınız, o sizi bırakır” diyor. Pandemi sürecinde açık alanlarda dans etmeye devam ettiğini dile getiren Güzel, yakın zamanda Türkiye Spor Federasyonu’nun bale eğitim sertifikası vermesiyle ilgili başlayan tartışmanın hâlâ dinmediğini belirtiyor ve balenin bir spor değil, sanat olduğunun altını çiziyor. “Bir şeye sanat derseniz sanat kurumu açarsınız, ondan para kazanırsınız. Bu tartışmayı başlatanlar bizim içimizden çıkan, bale ana sanat dalından mezun olan kişiler. Bu işin müfredatını bu konuda eğitim veren doçentler, profesörler yapabilir. Spor Federasyonunun ders programına baktığımda konservatuvar dördüncü sınıfta öğretilen hareketlerin olduğunu gördüm. Sakatlanırsınız, ölümle burun buruna gelirsiniz. Bu konu devam ediyor, geri çekecekler. Çünkü dünyanın her yerinde bale sanattır. Bu konuyu tartışmaya açan, bale ana sanat dalından mezun olanlar diplomalarını geri vermeli!” diyor.  BEDENİME MEYDAN OKUYORUM  Eserde Carabosse’yi sahneye koyan İDOB Baş Balerini İlke Kodal ise eski bir dostla yeniden buluşmuş ve kaldığı yerden devam ediyor gibi hissettiğini aktarıyor. “Uzun bir ara verdik, tüm dansçıların evlerinin bir köşesi dans stüdyosu haline geldi. Ancak biz uzun saatler dans ediyoruz. Bazen günlük çalışmamız sekiz, on saate çıkabiliyor. Herkes sahnede olmayı çok özledi. ‘Uyuyan Güzel’ eseriyle başlamamız bu anlamda önemli, tüm dansçılar sahnede.” Hayalini kurduğu tüm baş rollerde dans ettiğini söyleyen İlke Kodal, bedenine iyi baktığını ve sonuna kadar dans edeceğini belirtiyor. “Kendime meydan okuyorum aslında. Carabosse karakteri benim sahnelemekten çok mutlu olduğum bir rol. Ayşem ben ve Nuri Arkan için Carabosse’yi böyle sahneliyor. Genelde yürüyerek geçen, teknik hareketlerin olmadığı bir rol Carabosse.” Moda Sahnesi’nde Maraton oyununda yer alan ve Balerin’i sahneleyen İlke Kodal, hayalini kurduğu yeni projeleri olduğunu ve zamanı gelince paylaşacağını söylüyor. 15 Eylül’de seyirciyle buluşan ‘Uyuyan Güzel’ Süreyya Operası’nda 17 ve 18 Eylül tarihlerinde de sahnelenecek. Şahsiyet’in Meksika uyarlaması Asesino del Olvido seyirciyle buluşuyor: Fragman yayınlandı
Şahsiyet dizisinin Meksika uyarlamasından tanıtımı yayınlandı. Asesino del Olvido Ekim’de seyirciyle buluşacak. Meksika yapımı ve ünlü aktör Damián Alcázar ile genç aktris Paulina Gaitán'ın başrolde olduğu yeni Max Original dizisi Asesino del Olvido önümüzdeki Ekim ayında HBO Max'te yayınlanacak. UYARLAMAYA DESTEK OLDULAR Şahsiyet’in senaryo yazarı Hakan Günday ve yönetmeni Onur Saylak’ın da uyarlamasına katkıda bulunduğu 10 bölümlük dizinin tüm Amerika ve İspanya dışındaki ülkeler için distribütörlüğünü ise Madd Entertainment üstlenecek. Uluslararası Emmy ödülü sahibi, ülkemizde de El Chapo dizisiyle bilinen Meksikalı yönetmen Ernesto Contreras ve Jorge Michel Grau tarafından çekilen dizi, Alzheimer teşhisi konan Pascual León’un (Alcázar) geçmişte yaşanan bir suçun peşine düşmesi ve bu esnada gizemli ölümlerin faillerini araştıran Jimena (Gaitan) ile yollarının kesişmesini anlatacak.  puhutv dizisi Şahsiyet'te Metin Akdülger, Şebnem Bozoklu, Hüseyin Avni Danyal, Necip Memili, Müjde Ar, Şenay Güler, Ayhan Kavas, İbrahim Selim, Fırat Topkorur, Cansu Dere ve Haluk Bilginer gibi isimler rol aldı. Meksika’nın dünya televizyonlarında başarılı yapımlarda yer almış çok sevilen ödüllü oyuncusu Damián Alcázar, A Wonderful World, The Perfect Dictatorship, The Chronicles of Narnia: Prince Caspian, The Dandy, ve Narcos gibi projelerdeki oyunculuğuyla tanınıyor. Paulina Gaitán ise Türkiye’de en çok Narcos dizisinde canlandırdığı Tata Escobar karakteriyle hafızalarda yer etmiş bir isim.  OYUNCU KADROSU Asesino del Olvido'da Alcázar ve Gaitán'ın yanı sıra diziin oyuncu kadrosunda Ari Brickman, Erik Hayser, Dolores Heredia, Giovanna Zacarías, Luis Alberti, José Antonio Toledano, Mauricio García Lozano, Armando Hernández, Juan Carlos Colombo ve Ofelia Medina gibi isimler yer alıyor. Lana Wachowski neden yeni bir Matrix filmi çektiğini açıkladı
ABD'li ünlü yönetmen Lana Wachowski, The Matrix Resurrections'la birlikte Neo ve Trinity'yi neden yıllar sonra geri getirdiğini açıkladı.  Independent Türkçe’de yer alan habere göre, Berlin Uluslararası Edebiyat Festivali'ne katılan Wachowski meşhur serinin yeni filmine dair merak edilen soruları yanıtladı. Yönetmen, Resurrections'ı çekme kararını annesini, babasını ve yakın bir arkadaşını kaybettikten sonra aldığını söyledi. Screen Rant'in haberine göre Wachowski şu ifadeleri kullandı: Ağlıyordum, uyuyamıyordum ve beynim bu hikayeyi bir patlamayla ortaya çıkardı. Bir anda Neo ve Trinity'ye sahip oldum. Bu iki karakterin hayata dönmesi beni rahatlattı. Çok basit ve sanatın yaptığı da bu, hikayelerin yaptığı bu, bizi teselli ediyorlar. Öte yandan Wachowski filmin fragmanında kullanılan Jefferson Airplane şarkısı "White Rabbit" parçasının göründüğünden "çok daha derin bir anlamı" olduğunu söyleyerek hayranlarının heyecanını bir miktar daha körükledi. Wachowski ayrıca Matrix serisinin başrol oyuncusu Keanu Reeves'e filmin bitmiş halini gösterdiğinde verdiği tepkiyi şu ifadelerle aktardı: Filmi Keanu'ya izlettik ve gerçekten çok şaşırdı ve muazzam düzeyde anlayışlı olduğu tipik Keanu yorumlarından birini yaptı. Yönetmenin aktardığına göre Reeves, Wachowski'nin 20 yıl önce anlattığı hikayeyle dijital dünyanın etkilerine yönelik tüm dünyayı etkilediğini söylemiş ve şunları eklemiş: Aynı karakteri, aynı hikayeyi ve aynı şeyleri aldın ve bir şekilde bunu önümüzdeki yirmi yılla ilişkili hale getirdin. Bunu nasıl yaptın? The Matrix Resurrections 22 Aralık'ta vizyona girecek. Antalya Film Forum'da son iki platformun adayları belli oldu
Antalya Altın Portakal Film Festivali’nin sinemacıların projelerini geliştirmeleri için alan yaratan ve bağımsız yönetmen, yapımcı ve senaristleri ulusal ve uluslararası film profesyonelleriyle buluşturan ortak yapım marketi Antalya Film Forum’un son iki platformunun adayları açıklandı. Bu yıl Uzun Metraj Kurmaca Pitching Platformu’nda sekiz proje, Sümer Tilmaç Antalya Film Destek Fonu’nda ise üç proje yer alacak. Antalya Film Forum, 4-6 Ekim tarihleri arasında çevrimiçi olarak gerçekleşecek. UZUN METRAJ KURMACA PİTCHİNG PLATFORMU’NA SEKİZ PROJE SEÇİLDİ Uzun Metraj Kurmaca Pitching Platformu’na bu yıl 67 proje başvurdu. Bu bölümde yarışacak sekiz proje, Göteborg Film Festivali programcısı ve yapımcı Freddy Olsson, First Cut Lab yöneticisi Ilaria Gomarasca ve yönetmen Ramin Matin’den oluşan seçici kurul tarafından belirlendi.  Yarışacak projeler; yönetmenliği Sefa Öztürk’e, yapımcılığı Ekin Çalışır’a ait “Gülüşün Ömre Bedel”; yönetmenliği Murat Eroğlu’na, yapımcılığı Meral Balık’a ait “Lodos'un Çocukları”; yönetmenliği Onur Sefer’e, yapımcılığı Tilbe Cana İnan’a ait “Perşembe Gecesi Çok Karanlık”; yönetmenliği ve yapımcılığı Ali Cabbar’a ait “Tohum”; yönetmenliği Doğu Yaşar Akal’a, yapımcılığı Ali Kaan Ege’ye ait “Tussifed”; yönetmenliği ve yapımcılığı Merve Kuş Mataracı’ya ait “Üç Metre”; yönetmenliği Kenan Korkmaz’a, yapımcılığı Neval Uysal’a ait “Yağmurdan Sonra” ve yönetmenliği Sertaç Koyuncu’ya, yapımcılığı Diler Ercan’a ait “Yeryüzünden”. Uzun Metraj Kurmaca Pitching Platformu’nda, önümüzdeki günlerde açıklanacak ana jüri tarafından belirlenecek iki projeden her birine 30.000 TL tutarındaki Antalya Film Forum Kurmaca Pitching Platformu Ödülleri verilecek. Aynı zamanda bir projeye 30.000 TL değerinde TRT Uzun Metraj Kurmaca Pitching Platformu Ödülü ve bir projeye de Film Standartları Post Prodüksiyon Ödülü verilecek.  SÜMER TİLMAÇ ANTALYA FİLM DESTEK FONU’NDA ÜÇ PROJE YARIŞACAK Antalya Film Forum’un, çekimlerinin en az üçte ikisi Antalya kentinde gerçekleştirilerek, filmin son kurgusunda aynı oranda Antalya sahneleri yer alacak olan ulusal uzun metraj bir filme destek olmak amacıyla oluşturduğu Sümer Tilmaç Antalya Film Destek Fonu için adaylar belli oldu. Senaryo danışmanı ve akademisyen Gülengül Altıntaş, Digitürk-BeIN Connect Yerli Film ve Dizi Kanalları Müdürü Nurdan Sever ve senarist ve yazar Uygar Şirin’den oluşan seçici kurul dokuz başvuru arasından üç projeyi seçti. Senaryosu, yönetmenliği ve yapımcılığı Halit Eke’ye ait “Dünyamın Sonu”, senaryosunu Selin Sevinç ile birlikte yazan Zeynep Köprülü’nün yönettiği, yapımcılığı Utku Zeka’ya ait “Suyun Yüzü” ile senaryosunu Emel Dam’ın yazdığı, yönetmenliği Ege Şirin’e, yapımcılığı Bahadır Alptekin’e ait “Tufan Taşı ‘Özgürlüğe Uyanış’”, 150 bin TL tutarındaki ödül için yarışacak. Seçilecek filme ayrıca Fono Film tarafından Post Prodüksiyon Ödülü verilecek.  ÖDÜLLER 6 EKİM’DE SAHİPLERİNİ BULACAK Antalya Film Forum’un direktörlüğünü Müge Özen ve Pınar Evrenosoğlu, uluslararası danışmanlığını Katriel Schory, Kristina Trapp ve Simone Baumann üstleniyor. Antalya Film Forum’un tüm platformlarının jürileri önümüzdeki günlerde açıklanacak. Antalya Büyükşehir Belediye Başkanı Muhittin Böcek’in başkanlığını yaptığı 58. Antalya Altın Portakal Film Festivali’nin idari direktörlüğünü Cansel Tuncer, yönetmenliğini Ahmet Boyacıoğlu üstlenirken, sanat yönetmenliğini Başak Emre yürütüyor. İktidarın Eros’la kavgası bitmiyor
Işıl ÇALIŞKAN Yüzyıllar boyunca filmlere konu olan, tuvallere yansıyan aşk, bu kez Ali Murat İrat’ın satırlarında. İrat’ın Kırmızı Kedi Yayınevi tarafından yayımlanan Aşkın Tarihi - Doğumundan Ölümüne Eros isimli incelemesi, insanlığın bitmek bilmez arayışının öyküsünü konu alıyor. Tarih öncesi zamanların büyülü mitolojisinden Orta Çağ şövalyelerinin hikâyelerine, “günahkârların azizlerden daha çekici göründüğü” Romantik dönemden yirminci yüzyılın psikiyatrik bakış açısı ve kadın hareketinin temellerine felsefi bir şölen sunuyor. Aşkı anlamadan iktidarın çalışma biçimini anlamanın imkânsıza yakın olduğunu belirten İrat, Aşkın Tarihi’ni yazıya dökme sebebini şöyle anlatıyor: “Aşkı kontrol eden, ehlileştiren ve onunla birlikte cinselliği ve erotizmi kontrolü altına alan ve şekillendiren iktidarların tarihidir bu aynı zamanda. Dolayısıyla aşk üzerine düşünmeye başladığınızda insan biyolojisinin bütün kusur ve meziyetlerini görmeye başladığınız gibi, bir iktidar ağıyla da karşılaşıyorsunuz. Aşkın tarihini ana hatlarıyla ele alma nedenim biraz da bu ilişkiler ağıydı.” Ali Murat İrat ile ‘Aşkın Tarihi’ni konuştuk. Yazmak da muhakkak ki bir merakın ürünü. Size “Aşkın Tarihi’ni merak ettiren unsur ne oldu? Aslında aşk dediğimizde üzerine şiirler yazılmış, edebi ürünler verilmiş bir duygu durumundan bahsettiğimiz anlaşılır. Kuşkusuz bu doğru. Ancak aşk denilen bu duygu durumunun sadece bundan ibaret olmadığını da eklemek isterim. Aslında kitapta bahsettiğimiz mesele Eros ve onun tarihi. Eros aşktan daha kapsamlı bir kavram ve mitolojik bir öge. Bir anlamda canlılığın olmazsa olmaz bir elemanı ve bu nedenle bütün iktidarların da hedefi. Tarih boyunca bütün iktidar biçimleri Eros’la ilgili her ne varsa onun kontrolü, biçimlendirilmesi ve daha doğru bir ifadeyle ehlileştirilmesi üzerine çalışmış. Hadi biz buna daha anlaşılır olması açısından yeniden aşk diyelim; aşkı kontrol eden, ehlileştiren ve onunla birlikte cinselliği ve erotizmi kontrolü altına alan ve şekillendiren iktidarların tarihidir bu aynı zamanda. Dolayısıyla aşk üzerine düşünmeye başladığınızda insan biyolojisinin bütün kusur ve meziyetlerini görmeye başladığınız gibi, bir iktidar ağıyla da karşılaşıyorsunuz. Aşkın tarihini ana hatlarıyla ele alma nedenim biraz da bu ilişkiler ağıydı. Aşkı anlamadan iktidarın çalışma biçimini anlamanız imkânsıza yakındır. Kitapta önemli bir konuya daha değiniyorsunuz: “Kadın Çağı”. Eros çağlar boyunca şekilden şekle girse de nihayetinde durum kadının dışlanmışlığı ile sonuçlanmış. Bu da beraberinde kadın hareketlerini getirmiş. Kadın hareketleri aşkı nasıl şekillendirmiş? Çok haklısınız, özellikle romantik edebiyatın büyük çoğunluğu tam da bu nedenle açık biçimde çöp. Kimse kusura bakmasın ama erkek ve kadın arasındaki sömürü ilişkisinin romantize edildiği zırvalıklarla geçti ömrüler. Etik ve ahlak burada ciddi bir bekçilik yaptı. Kadının sofraya bile alınmadığı, herkes yemeğini yedikten sonra sofrada yer bulabildiği bir davranış biçimi bile bu zırvaklıklarla ahlaklaştırıldı. Aşk adı altında uygulanan şiddet bile romantize edilecek kadar saçmalandı. İşte Eros’un ehlileştirilmeye çalışıldığı yerler buralardı. Düşünün ki bir seçimde kadınların oy verecek olması fikri bile dehşetle karşılanmıştı. Sadece bunu sağlayabilmek için bile birçok kadın yaşamını yitirdi, sürgünlere gönderildi ve yaşamları heba oldu. Şimdi normal gelen birçok davranış biçimi zamanın ahlakçılığı nedeniyle yaşamları kâbusa çevirmişti. Ve tarih birçok sömürüyü kayda geçtiği gibi bunları da ağır biçimde kayda geçti. Kadın hareketi yalnızca gündelik politik bir kazanımı sağlamadı. Bu yapıya daha derin bir darbe vurdu. 20’nci yüzyıl psikiyatrisinin ana hattı olan ve böylece kadının ve onun arzusunun tutsaklığını onaylayan Oidipus anlatısını yerle bir etti. Kadın hareketi en büyük ifşasını bunu yaparak gerçekleştirdi. Gündelik sorunlarını ve geldiği noktadaki durumunu burada tartışmak istemem ancak erkek Eros anlatısı artık geriye dönemeyecek biçimde parçalanmıştır. Son iki yüzyıl, kitapta da söylediğim gibi, bu nedenlerle tam olarak bir Kadın Çağı’dır. Modern dünyada Eros’un konumlandığı yer neresi? Bu konuda son yıllarda çok fazla sayıda ürün verilmeye başlandı ve birçoğu da Türkçe’ye kazandırıldı. Badiou, Byung Chul Han, Kristeva, Elisabeth Beck, Adkins şu anda ilk aklıma gelenler ama daha onlarca değerli isim sayılabilir. Kimisi aşkı bir hakikat arayışı olarak gördü, kimisi, Deleuze gibi, aşkı ve arzuyu siyasetin merkezine yerleştirirken kimisi de, Byung gibi, siyasetten uzak bir yerde konumlandırmayı tercih etti. Modern dünya ve hatta belki de adını henüz koymadığımız ve içerisinde bulunduğumuz yeni çağda aşkı tartışmak cesaret istiyor. Bizler henüz neyi yaşadığımızı anlayabilecek durumda değiliz. Kimi su kabarcıkları yüzeye çıkıyor ama aşağıda ne olduğunu bence henüz net bir şekilde görecek durumda değiliz. Teknoloji artık eskidi. Yaşadığımız çağ bir teknoloji çağı değil. Olan bitene teknolojik gelişme demek bana basit geliyor. Artık plastikle organın, devreyle kan akımının bir birinin yerini aldığı, alacağı biyo-sentrik bir çağa girdik ve burada aşk kaçınılmaz biçimde yeniden iktidarların uğrak yeri olmak durumunda kalacak. Aşkla birlikte cinsellik, pornografi, erotizm ve seks de benzer şekilde büyük bir dönüşüm çağının eşiğindeler. Kemal Kılıçdaroğlu, uzun yol için hazırladığı Spotify listesini paylaştı
“Özgür ruhlu ve ikonik…”
Hiçbir çağda birey olmak, bu kadar zor olmamıştı muhtemelen. ‘Yapma’ya odaklı günümüz insanı için ‘olmak’ büyük bir dert. “Olmak” benliğin çekirdeğini oluşturur, ne yaparsanız yapın “olma”dığınız sürece, yapılan her şey geçicidir ve tatmin etmez, çünkü bir anlama dönüşmez, anlamlı gelmez; boşluk duygusu baskın gelir, hayata yetişememe kaygısı bir varoluş sancısına dönüşür. Günümüz insanının ‘olmak’la ilgili ihtiyacı, doğal olarak reklamcıların da ilgisini çekiyor. Örneğin bir parfüm reklamdaki slogan şöyleydi: “To be. Not to be. Just be.” Sadece ol… Zaten parfümlerin isimleri de sonsuzluk, kaçış vs... Sadece yap, sadece ol, düşünme, karmaşıklaştırma… Sonra parfüm isimleri karmaşıklaşmaya, çekici olanla zehirli olanın karıştığı ifadeler öne çıkmaya başladı. Cinsiyet de karmaşıklaştı, kadınsı erkeksilik, erkeksi kadınsılık… Örneğin bir parfümün reklam metninde şöyle yazıyor: “(…) be yourself (kendin ol) fikrinden gelmektedir. Kendiniz olmanız için size ilham veren, özgür ruhlu ve ikonik bir koku. Erkek ve kadınların paylaşması için özel olarak tasarlandı.” TAKLİT ETME, YENİLİK YAP Artık erkek ve kadınlar, aynı parfümü kullanabilir. Ve bu parfüm kendiniz olmanız için ilham veren, sade olduğu kadar sofistike, özgür ruhlu olduğu kadar ikonik… Aslında sadece reklam metinlerini takip ederek içinde bulunduğumuz psikosferi tanıyabiliriz, bizi kuşatan psikolojik ve sosyolojik atmosferi… Önceki yazılarımda bahsettiğim gibi “babasız bir topluma doğru” ilerlerken, kendiliği yapılandıran otoritelere, toplumsal simge ve bağlara olan güven duygusu sarsıldıkça ve o bağlar çözüldükçe insanlar da kendi kimliklerini kendilerinin yaratabileceğine inanır hale geldi. Post-truth denilen çağın arka planını da bu kimlik krizi oluşturuyor. Önceki zamanlardan farklı olarak, yine bir parfüm reklamında karşımıza çıkan “Taklit etme. Yenilik yap.” sloganının gösterdiği gibi, günümüz insanı sosyal kısıtlamalardan özgürleşmeyi amaç edinse de bunun hem taşıdığı risklerle öyle kolay bir şey olmadığını, hem de taklit etmenin kolaycılığına kaçamayacağı için üzerinde bir baskının oluşacağını tahmin etmek güç değil. Kendi olmayla ilgili bu özgürlüğün baskısını hafifletebilmek için yeni kurallara ve sınırlara ihtiyaç duyması kaçınılmaz, ama bu kurallar ve sınırlar o kadar belirsiz ve değişken ki… Ve meseleyi ağırlaştıran bir diğer şey de, kimsenin hiçbir şeyin sorumluluğunu almaması, ya da almak istememesi… İklim krizi örneğinde olduğu gibi, kimse bu krizin sorumluluğunu almıyor. Neredeyse tüketicilerin üzerine yıkılıyor, kişilerin tek tek satın alacakları ürünlerin özelliklerine bakıp, iklim krizine neden olan ürünleri tespit edip tercih yapması gerekiyor. Yangın ya da sel mi, yoksa ekonomik kriz mi fark etmez. Sorumlu olan yok. Siz de dere yatağına ev yapmasaydınız denilip işin içinden çıkılabiliyor. Gıda ürünlerini satın alırken tüketicilerin kendisi denetleyip elemek zorunda. Bunda gluten varmış, bunda gıda boyası kullanılmış gibi… Çocuğunu göndereceği okulu ya da gideceği doktoru kişinin araştırıp kendisinin seçip bulması gerek. Yani her şeyi… Bütün bu seçimlerle uğraşırken kendi iç dünyasına kişi ne kadar zaman ayırabilir ki? KAYBOLMUŞLUK HİSSİ İnsanları bir arada tutan toplumsal simge ve değerlerin yokluğunda oluşan otorite boşluğunda, kişiler tıpkı ergenlerin yoğun bir biçimde yaşadığı gibi bir kaybolmuşluk hissiyle baş başa kalıyor… Büyük şirketler, siyasetten bağımsız hale geldikçe, siyasetle hiçbir şeyin değiştirilemeyeceği inancı da güçleniyor. Aşı karşıtları ve taraftarları da bu açıdan iyi bir örnek. Bütün otoritelere olduğu gibi bilimsel otoritelere de güven sarsılmış durumda. Ama bunun nedeni bilimden ziyade, her tür denetlemeden ve sınırlamadan uzak duran şirketlerin konumuna dair şüphecilikte artış. Çünkü sorumlu yok. Aşı karşıtlarının en güçlü argümanı da, aşıdan önce imzalatılan aşıdan doğacak sorunların sorumluluğunun kişinin üzerine yıkılması değil mi? Yine sorumlu yok. Mahkemeye düştün ve ağır bir ceza mı aldın, avukatını iyi seçememişsin diyebilirler, hukuk sistemi yerine kişiyi suçlayarak. Kısacası, bu hayatta her şeyin tercihi, kimliğimizden bedenimize, tıpkı evimizdeki bir eşyayı yeniler gibi duygularımızdan iç sesimize kadar bize bırakılmış gibi, ama değil… Estetik cerrahi, kişisel gelişim endüstrisi, moda ya da diğer her şey, kendimizi arzumuza göre tasarlamak için hizmetimize sunulmuş gibi görünüyor. Tabii parası ve gücü olanın seçme özgürlüğü de gücü oranında artıyor. Birey olmak ya da sadece ‘olmak’, toplumsal olandan ve ‘öteki’ olmaksızın mümkün değil. Üstelik birey olmak, öncelikle sorumlu olmak anlamına geliyor. Tek tek insanların kalplerinin olması dışında, ayrıca bütün insanların tek bir ortak kalbinin de olması gerekiyor ki yaşayabilelim. Ladalands
Aida Teimourlouie Engin Güneysu’nun Ladalands adlı fotoğraf serisinde farklı coğrafyalarda deneyimlediği kendine has gözlemlerine tanıklık ediyoruz. Eski Sovyetler Birliğinin izlerini taşıyan Asya’daki Türki Cumhuriyetleri ve bir Latin Amerika ülkesi olan Küba da dahil birçok köklü kültürün günümüz tarihine nasıl yansıdığını görüyoruz. Volga nehri kenarındaki Jiguli Dağları’ndan adını alan Vaz serisi araçlar, Engin Güneysu fotoğraflarıyla göz göze geldiğimizde sade ve iddiasız yanları ile karşımıza çıkıyor. Köşede, güneşli bir günde, gölgede veya hareket halinde... Onlar, Ladalar! İnsan, çağlar boyunca hep araçlar üretti... Zaman içinde bu araçlar, taşıyıcı olarak farklı kültürler ve görüşleri sınır tanımadan beraberinde sürüklediler. Birbirinden çok uzak ve farklı coğrafyalar, kimi zaman benzer kültürel değişimler yaşıyorlar. Aynı politik hedefleri arzulayan ülkeler, sadece politik alanda kalmayıp dil ve kültür değiş tokuşu yaparak yakın olmaya çalışıyor ve aynı ipe bağlıymış gibi görünüyorlar. Sovyetler birliğinde üretilmiş ve ülkenin simgelerinden olmuş olan Lada otomobilleri de politik bir benzerliğin gölgesinde, Küba sokaklarında ortaya çıkıyor. 60’ların Sovyet Birliği’nde, komünist İtalya ortak yapımı ile hayata geçen otomobiller soğuk ve zor koşullar için üretildi. Sıcak sulara ulaşmaya çalışmak, soğuk iklime sahip zamanının Sovyetler Birliği için bir özlemdi... Küba ve Sovyetler arasında yapılan anlaşma hem ticari olarak hem de böyle bir özlemin gerçeklemesine önayak oldu. Lada, Küba’nın sıcak ve güneşli iklimine kolayca uyum sağlasa da eski Sovyet kültürünü de yansıtıyor. Sınır tanımayan bir azim ve politik açıdan birbirine yakın istekler, Rusya ve Latin Amerika’daki bu küçük ada ülkesini yakınlaştırmıştır. 1960’larda başlayan Castro ve Sovyetlerin ticari işbirliği ve 1962’deki Küba füze krizi; Amerika ve Küba arasındaki düşmanlığı alevlendirdi ve bunun sonucunda Amerika’nın Küba’ya ambargo uygulaması kararını getirdi. Ambargoya rağmen kurumlar aracılığıyla satın alınan araçlar Sovyetlerin dağıldığı 90’lara kadar Küba’ya girmeye devam etti. Üretimin başlangıcından itibaren halk arabası olmayı amaçlayan bu tasarım, insanların hayatlarının bir parçası haline geldi. Sağlam ve aynı zamanda hafif yapıya sahip Lada’lar bu coğrafyaya da çok rahat uyum sağladı. Eskiden Sovyet topraklarına ait günümüz Azerbaycan’ında, yol kenarındaki bir araç, bize geçmişten gelen av kültürü geleneğini yansıtıyor. Farklı ve uzak bir coğrafya ülkesi olan Küba’da aynı arabayı günümüzde bir taksi veya polis aracı olarak görüyoruz. Sınıfsal ayrımın olmadığı ve ambargonun hâkim olduğu bu topraklarda, her parçasının defalarca kullanıldığına ve tekrar bir Lada’yı canlandırdığına şahit oluyoruz. Yeni Türkiye’de sinemanın yolu
Murat TIRPAN Yeni Türkiye Sineması olarak adlandırdığımız dönem tartışmalı da olsa birçok araştırmacı tarafından 1996 yılında çekilen Tabutta Rövaşata ve Eşkiya filmleri ile başlatılır. Ben burada ikinci bir kırılma noktasının 2010 yılında olduğunu saptamak istiyorum. Bu yıldan sonra eski "yeni kuşağın" sinemasal üretimlerinin durduğunu ya da nitelik kaybı yaşadığını görüyoruz. 2010 sonrası, Seren Yüce’nin Çoğunluk filmi ile başlayan ve filmin temel tema ve üslubunun sinemamıza yayılmaya başladığı bir dönemdir. DEMİRKUBUZ’UN DÜŞÜŞÜ  2011 yılındaki Bir Zamanlar Anadolu’da ile birlikte 2010 öncesinde sık sık tarzı ve sinematografisi kopyalanan, hatta bankta oturup denize bakan adam klişesi kullanılarak taklitlerle dalga bile geçilen NBC sinemasının artık taklit edilemez hale geldiğini, büyüdüğünü ve evrildiğini görüyoruz. Son on yılda NBC sineması kendi yolunda başka bir yere doğru ilerlemiştir. Öte yandan NBC ile birlikte Yeni Türkiye Sineması’nın kurucu babalarından olan Zeki Demirkubuz’un en iyi filmlerini 2010 öncesinde çektiğini görüyoruz. Bu yıldan sonra nicelik ve nitelik olarak üretimi azalan bir yönetmen olan Demirkubuz’un sinemamızı etkileme gücü pek de kalmamıştır. Yeşim Ustaoğlu’nun iyi filmleri de bu dönemden öncedir, Araf ise 2011’de çekilmiştir. Yine yeni sinemamızın başlatıcılarından Derviş Zaim’in geleneksel sanatlar üçlemesinin son filmi Gölgeler ve Suretler 2010 tarihlidir ve Zaim bu tarihten sonra sinemasal kimliğini belirleyen temalardan uzaklaşarak zayıf filmler üretmiştir. Öte yandan başka bir büyük ismin, Reha Erdem’in en iyi filmlerinin de kuşkusuz 2010 öncesindekileri olduğunu bu tarihten sonra çektiği Jin ve Şarkı Söyleyen Kadınlar’ın pek beğenilmediğini, hatta kişisel olarak güçlü bulduğumuz Koca Dünya’nın da eski filmleri kadar ciddiye alınmadığını eklemek gerek. Yine Semih Kaplanoğlu’nun bir döneminin sonu olan Bal tam da 2010 tarihlidir. Öte yandan 2010, Mahmut Fazıl Coşkun (Uzak İhtimal- 2009), Pelin Esmer (11’e 10 Kala- 2009), Tolga Karaçelik (Gişe Memuru-2010), gibi birçok yeni yönetmenin ilk filmlerini çektiği tarihtir.  2010 sonrasında Türkiye sineması yepyeni bir yola girdi. Yeni temalar, yeni bir sinematografik estetik bağımsız sinemanın genel kimliğini değiştirdi. 2010 sonrasında yavaş yavaş NBC-Demirkubuz etkisinin azaldığını, yeni yönetmenlerin yeni bakış açıları getirdiğini görüyoruz.  Burada altı temel filmin belirli temaların ortaya çıkıp gelişmesi açısından (kentsel dönüşüm, distopik bir atmosfer, taşra, cinsiyet politikaları, alegorik anlatım) köşe taşı olduğunu söylememiz mümkün. Not edelim; bu altı filmi dönemlerinin en iyi filmleri olarak düşünmüyoruz, ancak yeni bir sinemanın temel meselelerinin perdesini açan işler olarak saptamaya çalışıyoruz.  Çoğunluk (2010)  Çoğunluk, 2010 yılına ait bir film olarak yepyeni bir dönemin başlangıcının habercisidir.  Çoğunluk taşra-kent gerilimin, inşaat sektörünün geleceğinin... Temaların tümünü içinde taşır. Çoğunluk sonraki 10-12 yılın neredeyse tüm temalarını içinde barındıran bir epilogdur. Filmin kahramanı Mertkan’ın dertleri sonraki on küsur yılın politik meselelerini oluşturmaktadır.  Tepenin Ardı (2012)  Tepenin Ardı’nın politik önemi alegorik filmlerin yolunu açmasıydı. Aslında Emin Alper’in filmi başlı başına büyük bir alegoriden ibaretti. Belirsizliği ama öte yandan tamamen farklı okumalara açık alt metniyle bir anlatım biçiminin sinemamızda yükselmesini sağladı. Ötekiyle ilişkimizi sorgulayan filmin ardından mekânı ve zamanı belirsizleştiren ve politik yaklaşımını alt metinler üzerinden kuran birçok film izledik. Anons, Sarmaşıklar, Aden, Yuva gibi birçok film bu yolu izlemiştir.  Zenne-Çekmeceler (2011/2015)  Eşcinsel olduğu için 15 Temmuz 2008 tarihinde vurularak öldürülen Ahmet Yıldız’ın hikâyesinden esinlenerek yazılan bir hikâyeden uyarlanan Zenne ve aynı yönetmenler Caner Alper ve Mehmet Binay’ın dört yıl sonra çektiği Çekmeceler sinemamızda cinsiyet politikalarının filmlerde yer bulmaya başladığı bir dönemin açılışını popüler bir şekilde yaparlar. Her ne kadar yine tam da 2010 yılında Teslimiyet önemli bir LGBT+ filmi çekilmişse de ya da 1996 yılındaki Ağır Roman’da bu tür bir yaklaşımı görsek de bu iki film özellikle başat olan temaları ve anlatımın biçiminin popülerliği ile öne çıkmıştır.  Çekmeköy Underground (2014)  Çekmeköy Underground kentsel dönüşümün etkilerinin ağır bir şekilde ortaya çıkmaya başladığı yıllarda kamerasını gecekondu mahallelerindeki gençlere çeviren bir filmdir. Bu kentsel dönüşüm ve ötekilik meselesi sonraki yıllarda sinemamızın sürekli ziyaret ettiği bir tema olacaktır. Yönetmeninin belgeselci yaklaşımından etkilenen filmin üslubu bu mahallelerin hayatını ve şehirle olan ilişkilerin çarpıcı bir şekilde yansıtır. Filmin kahramanları aynı zamanda Hip-hop’çudur ki bu da 2010 sonrası müziğimizin temel türlerinden biri olacaktır.  Abluka-Kaygı (2015-2017)  Ceylan Özgün Özçelik’in Sivas Katliamı’nı konu alan Kaygı’sı ve Emin Alper’in Abluka’sı distopik bir atmosfer kurmasıyla belki de bir türün önünü açtı. Kaygı’nın ve Abluka’nın ürettiği tekinsiz, kasvetli ve baskıcı-güvensiz atmosfer içinde yaşadığımız konjonktüre distopik bir dünya kurarak bakan birçok filme giden yolda önemli bir köşetaşıdır. Hatta 2010 sonrası sinemasında distopik bir ağırlık vardır bile diyebilir. Peri Ağzı Olmayan Kız, Körfez, Yol Kenarı, Gölgeler İçinde gibi birçok film bu yoldan gider.  Bir Zamanlar Anadolu’da (2011)  Bir Zamanlar Anadolu’da malumdur ki sinemamızın taşrayla olan imtihanının yepyeni bir yola girdiği filmdir. Nuri Bilge’nin filmi taşra atmosferi, memleket alegorisi ve karakterleri ile taşraya gitmek-taşradan kaçmak arasında gidip gelen filmlerin temel metni olmuştur. Bu tema özellikle 2010 sonrasında birçok yönetmen tarafından birçok kez başarılı bakış açılarıyla tekrar tekrar kullanılır. Taşra tıpkı memleket insanının bilinç altı olduğu sinemamızın da sürekli uğraştığı bir meseledir. Altın Koza Film Festivali'nde ödüller verildi
Adana'da bu yıl 28'incisi düzenlenen Uluslararası Adana Altın Koza Film Festivali'nde "Orhan Kemal Emek Ödülleri" sinema yazarı Sevin Okyay ile görüntü yönetmeni Ertunç Şenkay'a verildi. "Ulusal Öğrenci Kısa Film Yarışması" ve "Adana Kısa Film Yarışması" olmak üzere 4 kategoriden eserlerin izleyiciyle buluşacağı 28. Uluslararası Adana Altın Koza Film Festivali kapsamında açılış ve Orhan Kemal Emek Ödülleri gecesi bir otelde gerçekleştirildi. Sunuculuğunu Yeliz Doğramacılar Arman'ın yaptığı törende, festivale katılan filmler tanıtıldı. Adana Büyükşehir Belediye Başkanı Zeydan Karalar, törende yaptığı konuşmada, Adana'nın ülkede çekilen filmlere konu, mekan, insan kaynağı ve ev sahipliği yapan muhteşem bir plato olduğunu söyledi. Festivalin bu yılki temasının "doğa" olduğunu aktaran Karalar, "Ülkemizde ve tüm dünyada yaşanan yangın ve sel felaketleri ortada. İnsanlık olarak doğaya haşin davranmanın bedelini ödemeye başladık. İklim değişikliğiyle ilgili mücadelede hepimize önemli görevler düştüğünü hatırlatmak isterim." diye konuştu. Karalar, konuşmasında kısa süre önce hayatını kaybeden festival direktörü Kadir Beycioğlu, sinema ve tiyatro sanatçısı Ferhan Şensoy ile yaşamını yitiren diğer sanatçıları saygıyla andığını kaydetti. Festival Yürütme Kurulu Başkanı Menderes Samancılar, Yürütme Kurulu Üyesi Nebil Özgentürk'ün konuşmasının ardından Ferhan Şensoy belgeselinin gösterimi yapıldı. Konuşmaların ardından çevirmen, yayıncı, film eleştirmeni, muhabir, spor ve sinema yazarı, radyocu ve televizyon programcısı Sevin Okyay, Orhan Kemal Emek Ödülü'nü Adana Valisi Süleyman Elban'ın elinden aldı. Sağlık sorunları nedeniyle törene katılamayan görüntü yönetmeni Ertunç Şenkay'ın ödülü ise Adana Büyükşehir Belediye Başkanı Karalar tarafından oyuncular Menderes Samancılar ile Güven Kıraç'a takdim edildi. Ödül töreninin ardından Birsen Tezer konser verdi. Azis gitti Tunçer geldi: AKP’li Kestel Belediyesi panayır programını değiştirdi
Bursa’da “7. Geleneksel Balkan Panayırı” düzenleyecek olan AKP’li Kestel Belediyesi, ‘Azis’ olarak bilinen Bulgar şarkıcı Vasil Troyanov Boyanov’u sahneye çıkarmaktan vazgeçti. Belediye, başta Yeni Akit olmak üzere gerici çevrelerin “Sapkın” olarak hedef almasının ardından Azis’i panayır programından çıkardı. Azis’in yeri Türk kökenli Bulgar sanatçı Toni Storaro (Tunçer Fikret Ali) ile dolduruldu.  Belediyeyi eleştiren ve şarkıcı Azis’i hedef alan Yeni Akit, “AK Partili Kestel Belediyesi ne yapmaya çalışıyor? İlçe halkına düzenleyecekleri festivalde eşcinsel sapkın Azis sahne alacak” başlıklı bir ‘haber’ yayımlamıştı. Haberde, Azis’e “Sapkın” diyerek hakaret edilirken, AKP'li belediyenin ‘yanlıştan dönmesi’ çağrısı yapılmıştı. Yeni Akit gazetesi yazarı Abdurrahman Dilipak da söz konusu haberi, “AK Partili Kestel Belediyesi ne yapmaya çalışıyor? İlçe halkına düzenleyecekleri festivalde eşcinsel sapkın 'Azis' sahne alacak” ifadeleriyle paylaşmıştı. Akit’in haberiyle birlikte gerici çevreler Azis’e nefret kusmaya başladı. Bunun üzerine Kestel Belediyesi panayır programına ilişkin yeni afişi sosyal medya hesaplarından paylaştı. Programda Azis’in yerini Toni Storaro’nun aldığı görüldü. Kestel'de Balkan Rüzgarı Esecek  7.Geleneksel Balkan Panayırı Başlıyor  16 Eylül-Işın Karaca 17 Eylül-Emre Kaya 18 Eylül-Canbay & Wolker 19 Eylül-Toni Storaro (Tuncer)  Ücretsiz ! pic.twitter.com/u4pu8mlGP1 Yeni Akit ise karar değişikliğini “Kestel Belediyesi yanlıştan döndü!” başlıklı bir haberle duyurdu. Ünlü menajer Mick Brigden, köpeği için kazdığı mezara düşerek yaşamını yitirdi
Gitarist Joe Satriani, The Rolling Stones ve diğer birçok büyük sanatçı için düzenlenen turneleri yöneten dünyaca ünlü menajer Mick Brigden, geçen hafta Santa Rosa'daki evinde köpeğine mezar kazarken geçirdiği bir kaza sonucu hayatını kaybetti. Brigden'in eşi Julia Dreyer Brigden, basına verdiği demeçte, Brigden'in evin bahçesinde ailenin hayatını kaybeden evcil köpeği için bir mezar kazdığını söyledi. Kazma işlemi sırasında Bridgen'ın bir kaza geçirdiğini ve kaza sonucu hayatını kaybettiğini aktaran eşi, beklenmedik bir ölüm yaşandığını ve çok üzgün olduğunu dile getirdi. 73 yaşında hayatını kaybeden Brigden'ın ölümünün ardından yaptığı açıklamada gitarist JoeSatriani, "33 yıllık çılgın ve harika bir rock 'n' roll oldu deneyimi yaşattı bana" diyerek şu ifadeleri kullandı: "Hiç bu kadar sıkı çalışmadım, bu kadar sıkı oynamadım, bu kadar çok gülüp ağlamadım. Çok müzik yaptım ve dünya çapında çok macera yaşadım. Hepsinde yanımda Mick vardı. O, müzik ticareti konusunda en büyük akıl hocasıydı. Dürüst, sert, besleyici, çalışkan, saygılı, inatçı, anlayışlı ve daha fazlasıydı. Mick'ten nasıl iyi bir insan olunacağı hakkında çok şey öğrendim. Şanlı kariyeri boyunca en büyük ve en iyi şekilde çalıştı ama her zaman nazik olmanın, saygılı olmanın ve işleri doğru şekilde yapmanın önemli olduğunu biliyordu.” 50 yılı aşan kariyeri boyunca Brigden, Humble Pie, Peter Frampton, Taj Mahal, Morrison ve Carlos Santana gibi isimler için turne menajeri olarak görev yaptı. Ayrıca Bob Dylan ve The Rolling Stones için turlar yönetti. Ancak Bridgen daha çok son 30 yıldır gitarist Joe Satriani'nin turnelerini yönetmesiyle tanınıyor. MICK BRIGDEN KİMDİR? Brigden, Peter Frampton, Van Morrison ve Carlos Santana gibi müzisyenlerin menajerliğini yaptı. Ayrıca Rolling Stones ve Bob Dylan için konser turlar yönetti. Brigden, 4 Kasım 1947'de Southend-On-Sea'de (İngiltere) doğdu ancak ölüm ilanında yer alan bilgiye göre 19 yaşındayken Kanada'ya gitti. 1960'ların sonlarında rock grubu Mountain'dan Felix Pappalardi ile tanıştıktan ve yol müdürü olduktan sonra Toronto'ya taşındı ve grafik sanatçısı olarak çalıştı. Temmuz 1969'da Brigden, eşi Julia ve rock konseri organizatörü Bill Graham ile San Francisco'daki Fillmore West'teki bir konserde tanıştı. Brigden, Graham'ın hamiliğini üstlendi ve şirketi Bill Graham Presents'ın (BGP) yönetim bölümünü devralmadan önce yedi yıl onun için çalıştı. BGP'de Brigden ve yardımcı lideri Arnie Pustilnik, 1970'lerin sonlarında Wolfgang Records'u kurdu ve "Take Me Home Tonight" şarkıcısı Eddie Money, şirketin ilk imzası oldu. Brigden ve eşi, San Francisco Körfez Bölgesi'nde zaman geçirdikten sonra 2001 yılında Santa Rosa'ya yerleşti. Duyuru: BirGün’lük Konser, olumsuz hava koşulları sebebiyle ertelendi
Yılmaz Erdoğan ve Ahmet Mümtaz Taylan’lı ‘Kin’in fragmanı yayınlandı
Oyuncular Sendikası'nın yeni başkanı Vahide Perçin oldu
Oyuncular Sendikası 4. Olağan Genel Kurulu toplantısı Süleyman Seba Kültür ve Sanat Merkezi’nde gerçekleşti. Sendika üyesi sanatçıların 4. Olağan Genel Kurul'da oylarını kullanmaları sonucunda sendikanın Genel Başkanı Vahide Perçin olarak belirlendi. Vahide Perçin Genel Başkanlık koltuğunu oyuncu Demet Akbağ'dan devraldı. 10 Eylül 2021 Cuma günü Beşiktaş Süleyman Seba Kültür Merkezi’nde bir araya gelen Oyuncular Sendikası üyeleri, sendikanın 4. Olağan Genel Kurulu’nu gerçekleştirdi. Vahide Perçin 3. DÖNEM YÖNETİM KURULU İBRA EDİLDİ Pandemi nedeniyle görev süresi bir yıl uzayan Demet Akbağ başkanlığındaki 3. Dönem Yönetim Kurulu üyeleri, idari ve mali açıdan ibra edildi. Tüzük değişikliklerine sıra geldiğinde ise özellikle “Merkez Toplumsal Cinsiyet Eşitliği ve İş Yerinde Taciz ve Mobbing ile Mücadele Birimi” ve “Merkez Gençlik Birimi” delegelerin alkışları eşliğinde oy birliği ile kabul edildi. Yapılan seçim sonucunda Oyuncular Sendikası 4. Dönem Genel Başkanı Vahide Perçin oldu. Yönetim Kurulu ve diğer kurullara seçilen isimlerin tamamı ise şöyle; Yönetim Kurulu Üyeleri: Vahide Perçin, Sercan Gidişoğlu, Taner Rumeli, Ece Dizdar, Serdar Orçin, Öykü Karayel Bonomo, Atilla Gündoğdu, Berfin Zenderlioğlu, Emre Yetim Disiplin Kurulu: Yasemin Şişli, Tülay Günal, Arif Pişkin. Erdal Erzincan, bağlamasını İmamoğlu'na hediye etti
Altın Portakal'da Ulusal Uzun Metraj Film Yarışması'nın jürileri belli oldu
Antalya Büyükşehir Belediyesi ev sahipliğinde 2-9 Ekim tarihlerinde düzenlenecek 58'inci Antalya Altın Portakal Film Festivali için geri sayım başladı. Ulusal Uzun Metraj Film Yarışması'na katılacak 10 filmi değerlendirecek jüri üyeleri açıklandı. Festivalin afişi de hazır. Antalya Büyükşehir Belediye Başkanı Muhittin Böcek, bu yıl Ulusal Uzun Metraj Film Yarışması jürisine senarist, yönetmen, yapımcı ve akademisyen Emin Alper'in başkanlık edeceğini; görüntü yönetmeni Ahmet Sesigürgil, yazar, senarist Ayfer Tunç, şarkıcı, söz yazarı, besteci ve prodüktör Gaye Su Akyol, oyuncu Hazal Kaya, tiyatro yönetmeni, eğitmen ve oyuncu Muhammet Uzuner ile yapımcı, yönetmen, senarist Senem Tüzen'in jürinin diğer üyeleri olduğunu açıkladı. FESTİVAL AFİŞİ HAZIR Muhittin Böcek, festival afişinin de hazır olduğunu belirterek "Festival afişi, geçtiğimiz aylarda yaşanan ve tüm ülkemizi derinden üzen orman yangınlarının yarattığı yıkımın ardından sanatın iyileştirici gücüyle yeniden yeşermeye, el ele verip üretmeye devam ederek yangının elimizden aldıklarını yerine koyacağımıza olan inançla hazırlandı. Antalya başta olmak üzere ülkenin pek çok yerinde yaşanan yangınların söndürülmesi için canla başla çalıştık. Şimdiki görevimiz ise kaybettiklerimizi yerine koyabilmek, yaşanır bir gelecek için umut ve ilham olmak diyerek festivalimizin afişine ağaçlarımızı taşıdık. Aynı zamanda bir müjdemiz daha olacak; bu yıl festivalde 'Antalya Altın Portakal Hatıra Ormanı'nı oluşturmak için ilk fidanlarımızı dikeceğiz ve Antalya'ya festival gibi köklü ağaçlarla dolu, her yıl sinemayla büyüyecek bir orman kazandıracağız" dedi.  Böcek'in başkanlığını yaptığı 58'nci Antalya Altın Portakal Film Festivali'nin idari direktörlüğünü Cansel Tuncer, yönetmenliğini Ahmet Boyacıoğlu üstlendi, sanat yönetmenliğini Başak Emre yürütecek. ‘Doctor Who’daki rolüyle tanınan oyuncudan haber alınamıyor: Kayıp başvurusu yapıldı
Eylüller, eylüller...
11 Eylül 2001 saldırılarına dair çok sayıda film yapıldı. Çoğu belgesel olan bu filmlerde teröristlerin kaçırdığı uçaklarda olup bitenler, Dünya Ticaret Merkezi’nde yaşananlar, o gün New York’ta polis ve itfaiyecilerin başına gelenler anlatıldı; istihbarat örgütlerinin eylemi öngörme ve engelleme konusundaki başarı ve başarısızlıklarından bahsedildi. Bu saldırılar sayesinde Amerikan silah endüstrisinin sağladığı inanılmaz kazanç ve Ortadoğu petrolleriyle ilgili tasarılar dile getirildi. Hatta saldırıların bizzat ABD yönetimi -özellikle Bush Ailesi ve Savunma Bakanı Donald Rumsfeld- tarafından planlanmış ya da istihbarat raporlarına rağmen bilerek görmezden gelinmiş olduğuna dair epey güçlü argümanlar sunan filmler de yapıldı -bunlar arasında en iyisi Michael Moore’un filmi Fahrenheit 9/11’dir. Filmlerin neredeyse tamamı ABD yapımıydı, çoğunun sinematografik ve ideolojik çatısı ‘zavallı mağdur ABD’ söylemi üzerine kurulmuştu. Ama neyse ki, o gün ve sonrasında yaşananlara dair çok güzel ulus-ötesi çalışmalar da yapıldı. Bunların başında 11’09”01 (2002) geliyor.   Farklı ülkelerden 11 yönetmenin, her biri 11 dakika 9 saniye 1 kare süren kısa filmleriyle 11 Eylül’ü farklı açılardan ele aldığı bu muhteşem antolojinin bellekte silinmez izler bırakan bölümlerinden birini Amerikalı oyuncu Sean Penn yönetmişti. O günlerde epey tartışılan, Sean Penn’in bazı çevrelerce aforoz edilmesine yol açan bu filmde, alt sınıftan dul bir ihtiyarın yalnızlığı, maddi sıkıntıları ve karısına duyduğu özlem dile getirilirken bir anda beklenmedik bir şey oluyor, İkiz Kuleler’in New York’un bir kesimini mahkûm ettiği gölgeler ortadan kalkıyordu.   Ama bu öyküler arasında biri var ki, hayatında 11 Eylül gibi bir 12 Eylül bulunan herkes için çok özeldir. Ken Loach’un yönettiği bu kısa filmde, 1973’ün 11 Eylül günüyle ilgili görüntüler üzerinde, Pablo adlı bir adamın mektubunu dinleriz: “11 Eylül 2001’de New York’ta ölenlerin sevgili anne, baba ve arkadaşları. Ben Şililiyim. Londra’da yaşıyorum. Belki de bir ortak noktamız var sizinle. Bunu bilmenizi isterim. Sizinkiler katledildi. Benimkiler de öyle. Ortak bir tarihimiz var: 11 Eylül. 11 Eylül Salı.   ***  1970’te seçimler yapıldı. 18 yaşındaydım ve ilk kez oy kullandım. Muhteşem bir rüya görüyorduk. Emeğimizin meyvelerini ve ülkemizin zenginliklerini paylaşabileceğimiz bir toplumun rüyasını… 1970 Eylülünde, hepimiz oy verdik ve kazandık! Çocuklar için eğitim hakkı ve süt; işlenmemiş toprakların topraksız köylülere dağıtımı; kömür, demir madenleri ve temel endüstri kollarının ulusallaştırılması… Halk ilk kez itibar görüyordu.   Ama tehlikenin yaklaştığından habersizdik. Sizin dışişleri bakanınız Henry Kissinger açıkladı: “Bu ülkenin kendi vatandaşlarının sorumsuzlukları yüzünden komünizmin ellerine düşmesine sessiz kalmayacağız.” Bizim demokratik kararımız, oylarımız hiçbir şey ifade etmiyordu. Pazar ekonomisi ve kâr, demokrasiden daha önemliydi. O andan itibaren sizin ve bizim acımız resmileşti. Başkanınız Nixon, ekonomimizi ayakları üzerine doğrultacağını söyledi. ClA’e bir askeri ayaklanma organize etmesini, bir darbe hazırlamasını emretti. 10 milyon dolar -gerekirse daha fazlası- başkanımızı, Salvador Allende’yi devirmek üzere ayrıldı.   Sevgili arkadaşlar, liderleriniz bizi yok etmek için ellerinden geleni yaptı. Ekonomimizi felce uğratan bir ulaştırma grevini kışkırttılar. Tüm ticareti kestiler ve kaosa neden oldular. Dolarlarınız neo-faşistleri besliyordu; şiddeti körükleyen, fabrikaları ve elektrik santrallerini bombalayan neo-faşistleri… Beklenenin aksine, bunlar işe yaramadı; yerel seçimlerde halkın desteği daha da arttı. Peki ABD ne yaptı? 11 Eylül’de özgürlük düşmanları ülkemize karşı bir savaş başlattılar. Şafakla birlikte askerler ve tanklar başkanlık binasını kuşattı. Allende, bakanları ve danışmanları içerdeydi. Moneda Sarayı’na saldırdıklarında Allende kaçmadı. Katledildi… Bir Salı günü, bizim Salı günümüzde, 11 Eylül 1973’te, katledildi.   ***  Hayatlarımızın sonsuza dek yıkıldığı bir gündü. Dizimden vurdular beni. Toprak yolda yatarken kafamı ezdiler. O kadar çok dövdüler ki bilincimi kaybettiğim zamanlar oldu. ABD’de yetişmiş askerlerin yönettiği işkence kamplarından söz edildiğini duyardık. Helikopterlerden atılarak infaz edilenleri, ailelerinin önünde işkenceden geçenleri öğrendik. Ne yapıyorlardı biliyor musunuz? Cinsel organlarına elektrik veriyorlardı. Kadınların vajinalarına fareler sokuyorlardı. Köpekleri, kadınlara tecavüz etmeye zorluyorlardı. Bir de Ölüm Karavanı vardı. Bir general şehirden şehire gidiyor ve istediği herkesi toplayıp öldürüyordu. 30 bin kişi katledildi. 30 bin! Şili’deki elçiniz işkencelerden yakınınca Kissinger şöyle dedi: ‘Şu adama söyleyin, siyasal bilimler konferanslarına son versin artık!’  Aziz Augustin şöyle demiş: “Umudun iki güzel kızı vardır: Öfke ve cesaret. Öfke olayların önüne geçer, cesaret onları değiştirmeye çalışır.’ New York’ta ölen herkesin anne, baba ve arkadaşlarına... Bugün bizim 11 Eylül’ümüzün yirmi dokuzuncu, sizinkinin birinci yıldönümü Biz sizi hatırlayacağız. Umarım siz de bizi hatırlarsınız.”  İşte böyle… Temel bilgi kaynağı ne yazık ki Hollywood olan ortalama Amerikalılar kendi Eylüllerinden başka Eylül bilmiyor. Bizse tüm Eylülleri anımsıyoruz, başka Eylüller olmasın diye... Sahnelerin gücü adına
Işıl ÇALIŞKAN Pandemiyle beraber bir buçuk yıl boyunca ekonomik güçlüklerle ayakta kalmaya çalışan tiyatro dünyasına nefes aldıracak festival için geri sayım başladı. İstanbul Kültür Sanat Vakfı (İKSV) tarafından 25’incisi düzenlenecek İstanbul Tiyatro Festivali, 22 Ekim’de perdelerini açıyor. “Bu Zamanda Tiyatro” sloganıyla duyurulan festivale 25 yerli ve uluslararası yapım konuk oluyor. Festivalin bir özelliği de hem çevrimiçi hem de fiziksel gösterimlerinin olması. Yurtdışından 11 yapımı tiyatro severlerle buluşturacak festival, 14 yerli yapımın ise Türkiye prömiyerine sahne olacak. Festival ayrıca “kulak tiyatrosu”ndan çocuk oyunlarına, beyazperde gösteriminden ücretsiz takip edilebilecek panel, söyleşi ve okuma tiyatrolarına uzanan programla izleyicilerle buluşacak. Öte yandan festival bu yıl ilk kez ‘kadın’ ve ‘ekolojik sürdürülebilirlik’ isimli iki tema ile seyirci karşısına çıkacak. 25. Tiyatro Festivali’nin direktörü Leman Yılmaz ile festivali konuştuk. Leman Yılmaz - 25. Tiyatro Festivali Direktörü “Bu Zamanda Tiyatro” sloganı ile başladık sohbetimize. Sözlerine umut kavramının önemine değinerek başlayan Yılmaz, bu sloganın ardındaki anlamı şöyle açıkladı: “Son bir buçuk yıldır yaşadığımız tüm olumsuzluklara rağmen, geleceğe hep umutla bakmak çok önemli. Özellikle pandemiyle birlikte uzak kaldığımız her şeyin değerini daha da çok anladık. Tiyatroların açılmasını dört gözle bekledik. Sahnede oyun izlemek, birlikte olmak, konuşmak, paylaşmak… Ne kadar da değerliymiş.”  UMUTSUZLUĞUN UMUDU OLDU  Geçtiğimiz yıl da zorlu koşullara karşın festivalin yapıldığını hatırlatan Yılmaz, “Dünyanın her yerinde tüm festivallerin iptal olduğu bir dönemde biz her şeye rağmen festivali yapmaya karar verdik. Yaşanan tüm umutsuzluğun içinde hepimiz için bir umut oldu” şeklinde konuştu. Hem ekonomik güçlük çeken özel tiyatrolar için hem de sahnelerle buluşmayı özleyen seyirci için bir fırsat sunduklarını belirten Yılmaz, düşüncelerini şöyle aktardı: “Festivalde 14 yerli yapımımız var. Bunlardan 11’i fiziksel olarak mekânlarda seyirci ile buluşacak. Bir taraftan uzun zamandır ara verilen tiyatro üretimine bir katkısı olacak festivalde, diğer taraftan fiziksel mekânlarda seyircimizle yeniden bir araya gelme fırsatını yakalayacağız. Hepimiz sahneleri çok özledik.” Birazdan Gideriz Şimdi Yağmur Yağıyor Yılmaz, oyunların nasıl bir hassasiyetle 25. İstanbul Tiyatro Festivali’nin programında buluştuğunu sorduğumuzda, “Yurt dışından davet ettiğimiz topluluklarla geçen yıldan bu yana yazışıyorduk. Özellikle Hollanda seçkisi zaten bir süredir üzerine çalıştığımız bir programdı. Uluslararası dolaşımın pandemi ve karantina koşulları nedeniyle yapılamadığı bu dönemde seyircimizi fiziksel oyunların yanı sıra önemli koreograf ve yönetmenlerin çalışmalarıyla çevrimiçi olarak buluşturmayı planladık. Yerli yapımlarda ise geçen yılın aksine artık ekranda oyun izlemenin de ilk aylardaki etkisinin azaldığını da düşünerek daha çok fiziksel mekânlara yönelik bir program yaptık” yanıtını verdi.  Festivale konuk olacak yapımın bir bölümü çevrimiçi gösterimlerle tüm Türkiye’den izlenebilirken bir bölümüyse Alan Kadıköy, Atlas 1948 Sineması, Profilo Kültür Merkezi Batı Ana Sahne, Duru Ataşehir, Moda Sahnesi, Caddebostan Kültür Merkezi, Müze Gazhane, Yapı Kredi bomontiada ve Zorlu PSM’de fiziksel olarak izleyicileriyle buluşacak. Toz Yılmaz’ın çevrimiçi gösterimlerin tiyatronun doğasına aykırı olduğu konusundaki eleştirilere cevabı şöyle oldu: “Çevrimiçi gösterimlerden neyin kastedildiği çok önemli. Çünkü çok farklı yöntemler söz konusu. Öyle çevrimiçi oyunlar var ki çok sayıda kamera ile çekiliyor ve teatral sahnenin özelliklerini yitirmeden izleyebiliyorsunuz. Ayrıca çevrimiçinin de en önemli artısı festival olarak İstanbul dışındaki izleyicilere de ulaşabilmek. Ama tabii ki sahnenin gücü çok önemli.”  Festivalin onur ödülleri, bu yıl yazar ve akademisyen Prof. Dr. Ayşegül Yüksel ile İtalyan yönetmen Pippo Delbono’ya değer görüldü. Yılmaz, isimlerin neye göre belirlendiğini şu sözlerle anlattı: “Prof. Dr. Ayşegül Yüksel tiyatro alanında hem akademisyen, hem yazar, hem eleştirmen olarak çok önemli ve çok değerli bir isim. Kitapları başucumuzda her zaman başvuru kaynağımız. Ayşegül Hoca’nın tiyatro sanatına katkısı çok önemli. Pippo Delbono ise sahnelediği oyunlarla, oyunculuğa getirdiği farklı bakışla, sahne üzerinde yarattığı şiirsel ve renkli sahne diliyle İtalya’nın önde gelen yönetmenlerinden. Bu özelliklerinden yola çıktık.” Neşe İDOB, bale sezonunu 'Uyuyan Güzel' ile açtı
Akdeniz’den iki festival, iki ödül
Geçen hafta, “4. Ayvalık Film Festivali”nin ilk günlerinden izlenimler aktarmıştım. Bu hafta Ayvalık’ta izlediğim diğer filmlerle başlayıp İzmir Büyükşehir Belediyesi’nİn 8-12 Eylül tarihleri arasında, UCLG Kültür Zirvesi’ne paralel olarak düzenlediği “1. Uluslararası Akdeniz Sinemaları Buluşması”nda yaşadıklarımızı aktarmaya çalışacağım. Kariyo & Ababay Vakfı ve ‘Başka Sinema’nın düzenlediği Festival, 2-8 Eylül tarihleri arasında gerçekleştirildi. Balıkesir Büyükşehir ve Ayvalık Belediyeleri, ASKEV (Ayvalık Sanat Kültür Eğitim Vakfı), Kültür İçin Alan gibi kurumların katkılarıyla düzenlenen festival, her zamanki gibi nitelikli bir film seçkisi ve yan etkinliklerle çıktı Ayvalık seyircisinin karşısına. Pek çok yabancı filmin Türkiye’deki ilk gösterimlerinin gerçekleştiği festivalde, izlediğim filmler arasında birkaçı öne çıkıyordu. Rus yönetmen Aleksey German Jr’un “Ev Hapsi”nden geçen hafta söz etmiştim. “Hepimiz biliyoruz gerçek hırsızın kim olduğunu” ama gerçek hırsızların değil, iftira atılarak yargılanan suçsuz insanların var olduğu bir ülkede ayakta kalmanın tek yolu cesur olmak, teslim olmamak diyordu yönetmen. Ülkesindeki siyasal-toplumsal sorunlara değinen bir başka yapım da Meksikalı yönetmen Michel Franco’nun “Yeni Düzen”i idi. Bir burjuva ailesinin malikanesinde düğün hazırlıkları sırasında başlayan film, zenginlere yeşil boyalarla saldıran işçilerin kanlı eylemleri ile sürüyor. Çok geçmeden ordu devreye giriyor ve şiddetin yönü değişiyor. ‘Toplumsal adalet sağlanmadıkça, merhametle bir yere varılamaz’ temasını ele alırken, ‘Şiddet şiddeti doğurur’ gibi beylik bir önermeden öteye geçemeyen, dramatik yapısı zayıf bir filmdi ne yazık ki. Günümüz Almanya’sına 1930’ların Almanya’sına benzeten, Weimar Cumhuriyeti yıllarına gönderme yapan Dominik Graf’ın “Fabian ya da Bok Yoluna Gitmek” filmi ise gerek politik söylemi gerekse sinemasal anlatımı açısından çok daha sağlam bir filmdi. İstanbul Film Festivali’nde izlemiş, düşüncelerimi okurla paylaşmıştım. KAÇIK PORNO Romen yönetmen Radu Jude’nin “Kaçık Porno” adıyla festivalde ilk gösterimi yapılan “Bad Luck Banging or Loony Porn”, özgün sinema diline sahip, cesur bir yapım. ‘Hardcore’ bir sahne ile başlayan filmin salonlarda gösterime çıkma şansı biraz zayıf görünüyor, ama dijital platformlarda büyük ilgi göreceğini şimdiden söylemek olası. Bir karı kocanın filme aldıkları sevişmelerinin sanal ortama düşmesinin yarattığı skandalı tartışmaya açıyor yönetmen. Bölüm başlıkları, alternatif sonlar içeren, sorular soran, cevapları seyirciye bırakan film, Brecht’yen bir anlatımla baştan sona ilgiyi ayakta tutuyor. İlk bölümde, filmin kahramanı kadının içine düştüğü bu açmaz karşısındaki arayışlarına tanık oluyoruz. İkinci bölüm, filmin en özgün yanı. Otorite, faşizm, ayrımcılık, namus gibi farklı kavramlar üstüne kısa kısa göndermelerde bulunuyor. Önümüze açtığı tartışmada başvurabileceğimiz değerlendirme ölçütleri bunlar adeta. Filmin sonraki bölümünde, filmin kahramanı kadının öğretmenlik yaptığı okulda sorgulanmasına tanık oluyoruz. Kişisel yaşamımıza ilişkin bir konu kamusal alana taşındığında, yaşadıklarımızdan ötürü suçlanabilir miyiz sorusunu tartışıyor okuldaki öğretmenler ve aileler. Yönetmen farklı sonuçları art arda sıralayarak, seyircinin kendini sorgulamasını istiyor. Siz bu durum karşısında ne yapardınız? İşinde çok başarılı olan kadını özel yaşamından ötürü mahkûm eder miydiniz, yoksa okuldan atılmasına karşı çıkar mıydınız? Toplum baskısından uzak karar verebilir miydiniz? Festivalde izlediğim yerli filmler hakkındaki görüşlerimi yazmak istemiyorum, önümüzdeki Adana ve Ankara Festivallerindeki jüri görevlerimden ötürü. İkinci bir izleme şansı verecek bu görevlerin ardından paylaşabilirim bu filmlere ilişkin düşüncelerimi. Ama, festivalde ‘Kulaktan Kulağa’ adlı bölümde izlediğim kısa filmlerden söz etmeden geçemem. Temmuz 2020-Mart 2021 tarihleri arasında Diyarbakır, Batman ve Mardinli kadın yönetmenlerin çektiği 12 kısa film, Anadolu Kültür’ün oluşturduğu Diyarbakır Sanat Merkezi’nce hayata geçirilmiş. Siyasi kararlar sonucu bölgede yaşanan kültürel yıkımı konu alan filmler bunlar. Slogana kaçmadan yalın gerçeği yüzümüze çarpan belgeseller… Sur içindeki yıkımın ardından ortaya çıkan yapılaşmaya, Nusaybin’deki TOKİ dehşetine tanık oluyor, bir kahve falında yöre insanlarının düşlerine, düş kırıklıklarına ortak oluyoruz bu filmler aracılığıyla. Ayvalık Film Festivali’nde her yıl bir yönetmene (önceki yıllarda Nuri Bilge Ceylan, Emin Alper ve Ümit Ünal’a) verilen ‘Yılın Yönetmeni’ ödülünün sahibi “Çatlak” filmi ile ulusal ve uluslararası pek çok ödül kazanan Fikret Reyhan oldu. ALLOUACHE’IN ÖDÜLÜ Reyhan ile birlikte, Ayvalık’tan bir başka Akdeniz kentine geçiyoruz. Yönetmenliğini yaptığım “Uluslararası Akdeniz Sinemaları Buluşması” ile ülkemize yeni bir sinema etkinliği kazandırmanın heyecanını yaşıyoruz, İzmir Büyükşehir Belediyesi Kültür ve Sanat Dairesi’nin yöneticileri ve çalışanları ile birlikte. ‘Buluşma’nın en önemli yanı, Tunus, Fas, Lübnan, Filistin, Suriye, Slovenya, Hırvatistan, İtalya, Fransa ve Türkiye’den sinema kurumları yöneticileri, festival sorumluları, yapımcı ve yönetmenlerin katılımıyla iki gün süresince -etkinliğin konaklama sponsoru- Swissotel’de yapılan toplantılar oldu. Önce, kültürel alanda (festivaller, sinema kulüpleri, sinema okulları arasında) işbirliği olanakları değerlendirildi; yapım ve dağıtım alanında neler yapılabileceği konuşuldu. Ardından, ortak projelere ilişkin öneriler tartışıldı, Akdeniz’de bir Sanat Sinemaları Ağı kurulmasının gerekliliği üzerinde duruldu ve Akdeniz’in kuzeyi ile güneyi arasındaki konumu nedeniyle İzmir’in ideal bir buluşma noktası olduğu vurgulandı. Akdeniz Sinemaları Buluşması’nda sinema kültürüne büyük katkıları olmuş bir sinema insanının, Fransız Sinemateki’nin kurucusunun adına Henri Langlois Ödülü koymayı tasarlamış, ilk yılın ödülünü Cezayir sinemasının ustalarından Merzak Allouache’a vermeyi kararlaştırmıştık. Ne var ki, buluşmaya birkaç gün kala Allouache’ın kızı arayarak babasının Covid-19’e yakalandığını duyurdu. Toplantı sonunda, kendisine toplu bir selam gönderdik. Ödülünü seneye İzmir’de almaya söz verdi. Bir an önce sağlığına kavuşmasını diliyorum. 8 Eylül’de başlayan festivalde 14 film gösterildi. Bunlar arasında iki de yerli film vardı. “Çatlak” ve “Bilmemek” filmlerinin yönetmenleri Fikret Reyhan ve Leyla Yılmaz ile festival mekânlarından Fransız Kültür Merkezi’nde söyleşiler gerçekleştirdik. Filistinli yönetmen Amin Nayfeh’le söyleşi “200 Metre” filminin gösterildiği Kadifekale gemisinde oldu. Yabancı kültürlerden yönetmenlere kucak açan Fransız sinemasının yeni yapımlarının önemli bir ağırlık taşıdığı programda, Cezayir asıllı Fransız yönetmenler, Mouina Meddour, Maiwenn, Tunuslu Kouther Ben Hania, Mali asıllı Fransız yönetmen Ladj Ly, Fas asıllı Alaaddin Aljem, Ermeni asıllı Fransız yönetmen Robert Guediguian, İspanyol Alejandro Amenabar, Yunan yönetmen Christos Nikou’nun filmleri vardı. İzmirli sinemaseverler, özellikle deniz üzerinde Akdeniz filmleri izlemekten büyük keyif aldı; gösteriler dolu bir güvertede gerçekleşti. Festivalin son günü olan bugün Karaca Sineması’nda İsrailli Nadav Lapid’in “Eş Anlamlılar”ı, gece 21’de Göztepe iskelesindeki Kadifekale gemisinde Fransız yönetmen Chloé Mazlo’nun “Lübnan Semaları” filmi gösterilecek. Deniz üzerinde Akdeniz filmlerini izlemek gerçekten de farklı bir duygu. Önümüzdeki yıllarda bu mekânın gelenekselleşeceğini düşünüyorum. 78. Venedik Film Festivali'nde ödüller sahiplerini buldu
'Bodrum Edebiyat Atölyesi Günleri' başlıyor
Bodrum Belediyesi ile Edebiyat Atölyesi Dergisi iş birliğinde düzenlenecek olan ‘Bodrum Edebiyat Atölyesi Günleri’ 13 Eylül- 2 Ekim tarihleri arasında gerçekleştirilecek. Birbirinden değerli yazar, sinema emekçisi ve edebiyatçı, Turgutreis ve Umurça Parkı’nda gerçekleştirilecek olan atölye ve söyleşilerde Bodrumlu sanatseverlere unutulmaz anlar yaşatacak. BODRUM EDEBİYAT VE SİNEMANIN USTALARINI AĞIRLAYACAK 13 Eylül’de Şevket Sabancı Kültür ve Sanat Merkezi’nde Latife Tekin’in ‘Edebiyat Üzerine söyleşisi ile başlayacak olan etkinlikler, iki hafta boyunca Umurça Park’ta düzenlenecek atölye ve söyleşilerle devam edecek. Haydar Ergülen ve Altay Öktem 'Şiir Atölyesi', Barış İnce 'Yazı Atölyesi', Doğa Kılcıoğlu ise 'Sinema Atölyesi’nde sanatseverlerle buluşacak. Atölyeler 20 kişilik kontenjanla sınırlı tutulurken, halka açık söyleşilerde ise Latife Tekin dışında Ercan Kesal, Barış İnce, Şükrü Erbaş ve Zülfü Livaneli gibi usta isimler edebiyat ve sinema üzerine söyleşiler gerçekleştirecek. TÜM KATILIMCILARA ‘EDEBİYAT ATÖLYESİ DERGİSİ’ Atölyeler, Bodrum Belediyesi ve Edebiyat Atölyesi Dergisi’nin sosyal medya hesaplarından duyurulacak iletişim hattı üzerinden yapılacak başvurulardan ilk 20 katılımcı ile yapılacak. Söyleşi ve atölyelere katılan tüm vatandaşlara ‘Edebiyat Atölyesi Dergisi’ hediye edilecek.  BirGün Mersin Okur İnisiyatifi bir araya geldi
Abidin YAĞMUR Mersin’in Akdeniz ilçesinde gazetemiz BirGün’ün okurları dün akşam bir araya geldi. BirGün Okur İnisiyatifinin düzenlediği etkinlikte Genco Erkal, Atatürk Parkı’ndaki amfi tiyatroda binlerce BirGün okuruyla buluştu. Erkal’ın ‘Ahmet Arif-Şahdamarım’ oyunundan önce BirGün Okur İnisiyatifi adına söz alan Abbas Koluaçık, şöyle konuştu: “BirGün kurulduğu günden bu yana olmadık cezalarla, olmadık keyfi engellemelerle karşılaştı. Bunlar yetmeyince çalışanları birer birer saldırıya uğramaya başladı. Ancak şunu biliyoruz. Bu ses susmayacak. Bu bilecek bükülemeyecek. BirGün gazetesi patronsuz gazetedir. Ama BirGün sahipsiz değildir. Sahipleri okurlardır, dostlarıdır.” Koluaçık, Genco Erkal’ı Mersinlilerle buluşturmanın kendileri açısından önemini şu sözlerle anlattı: “Bu etkinliğimiz bir özel anlamı var. Zihniyeti Taliban’dan farklı olmayanların halkın sanatçılarıyla girdiği kavganın sizler de farkındasınız. Bizler de BirGün ailesi olarak, Taliban zihniyetinden farklı olmayanlarla halkın sanatçılarının, onurlu sanatçıların kavgasında bir tarafız. BirGün demokrasiden yana taraf olduğu gibi halkın sanatçılarından taraftır. Bu sebeple taraf olunduğumuzun bilinmesini istedik.” Yeni sezonda iki prömiyer birden
Kültür Sanat Servisi DasDas, tiyatroseverlerle yeniden kendi sahnesinde buluşmaya hazırlanıyor. Yepyeni prodüksiyonları, tiyatro sezonunda kapalı gişe oynanan oyunları ve konserleriyle DasDas, özlenen kültür sanat ve eğlence hayatını ziyaretçileriyle buluşturacak. DasDas aynı zamanda yeni sezonu iki yeni oyunla açıyor. Usta sanatçı Metin Akpınar süpervizörlüğündeki yeni oyunu ‘Deli Bayramı’ ve DasDas’ta oynanacak ilk Shakespeare oyunu ‘Romeo ve Juliet’ için de gün sayıyor. DasDas’ın Ekim programından bazıları şöyle: • 1 Ekim Cuma/20.30: Deli Bayramı Turgut Özakman’ın 1987 yılında kaleme döktüğü efsane eser ‘Deliler’in günümüze uyarlanmış hali olan ‘Deli Bayramı’nda tüm karakterler, bu sefer DasDas’ı ele geçiriyor. • 7 Ekim Perşembe/20.30: Cimri Semaver Kumpanya’nın Tansu Biçer yönetmenliğindeki efsaneleşmiş oyunu, ünlü yazar Molière’in kült eseri ‘Cimri’ye ev sahipliği yapacak. • 8 Ekim Cuma/20.30: Cyrano de Bergerac Kumbaracı50’nin Yiğit Sertdemir yönetmenliğindeki ‘Cyrano de Bergerac’ adlı müzikli oyununu ağırlayacak. • 10 Ekim Pazar, 31 Ekim Pazar/17.00: Anadolu Efes Katkılarıyla: Westend/Batının Sonu Moritz Rinke imzalı oyunda izleyenler, Eduard ve Charlotte’un şehirden uzakta lüks bir mahalledeki evlerinde eski dostlarını ve komşularını ağırladıkları ilginç geceye tanıklık ediyor. • 15 Ekim Cuma/20.30: Romeo ve Juliet Shakespeare’ün ünlü eseri, iki düşman ailenin birbirine âşık gençlerinin imkânsız aşk hikâyesini konu alan ‘Romeo ve Juliet’ ilk kez DasDas’ın sahnesine taşınıyor. Şantiyeden çıkıp sahneye koşuyor
Kazım DOĞAN Anadolu, Bedri Rahmi’nin dizeleriyle, “Karanlık kuyularda açılmış çiçekler gibi / Kiminin reyhasından geçilmez / Kimi zehir, kimi zemberek gibi” türküler üretiyor. Bu coğrafyanın yürekli insanları da yüzyıllardır o “Kimi zehir, kimi zemberek gibi”, zengin, birbirinden farklı tını, doku ve renkteki türküleri asırlardır dilden dile yeni nesillere ulaştırıyor. Görkem Aygün, son yıllarda türkülere gönül veren, hayat bulduran isimlerden biri. İnşaat mühendisliği eğitiminin yanı sıra, yakınlarından sıkça dinlediği türkülere yüreğini yatırıyor. Ünlü ustalardan eğitim alıyor. Sazın, notanın yanında repertuvarını geliştiriyor. Hacettepe Üniversitesi Devlet Konservatuvarı Geleneksel Türk Müzikleri bölümünde yüksek lisans eğitimi alan sanatçı dijital müzik dinleme platformlarında okuduğu eserlerle de öne çıkıyor. Aygün en son Menekşe isimli albümüyle dinleyiciyle buluştu. Müzisyen ile türküleri, sanatını ve geleceğini konuştuk. Müzik dünyasında öğretmen, doktor gibi birçok farklı meslek grubundan sanatçı örnekleri var. Ancak bir inşaat mühendisinden türkü performansı dinlemek pek rastlanır bir durum değil. Sürekli türkü dinlenen ve söylenen bir evde büyümenin onu halk müziğine yönlendirdiğini anlatan Görkem Aygün, bu tutkusunun peşini hiç bırakmamış. Aygün, serüvenini şu sözlerle anlatıyor: “Üniversite bünyesinde ve mezun olduktan sonra farklı kurumlarda halk müziği korolarına devam ettim, birçok konserde korist ve solist olarak görev aldım. Bir yandan inşaat mühendisi olarak çalışmaya başladım, hâlâ devam etmekteyim.” Sonrasında türkülerle olan ilişkisini profesyonel boyuta taşımaya karar veren Aygün, “Menekşe” isimli ilk halk müziği albümümü çıkarmış. 14 şarkılık albümün hem CD olarak basıldığını hem de dijital platformlarda yer aldığını şöyleyen müzisyen, “Albüm türkülerimi yüzlerce eser içinden kendim seçtim. Yıllardır söylediğim, söylemek istediğim, sevdiğim eserleri yöre, tür ve makam çeşitliliklerine göre bir araya getirdim. Sade ve geleneksel formlara sadık bir halk müziği albümüdür. “Menekşe” ismi Çorumlu Aşık Şekip Şahadoğru’nun bozlağından geliyor” diye konuşuyor. Sözü Anadolu’nun çeşitliliğine getiriyoruz ve Aygün’e gönlüde yatan türkülerin ortak özelliğini soruyoruz. Anadolu halk müziği konusunda engin bir çeşitliliğin bir şans olduğunu vurgulayan Aygün, sorumuzu şöyle yanıtlıyor: “Balkan türkülerinin tadı başka gelir, Ege türkülerinin yeri apayrıdır, Doğu Anadolu türküleri insanı alır götürür, Karadeniz bambaşka hislere gark eder. Coğrafya ile özdeşleşen ezgiler, makamlar, sözler, söyleniş biçimleri hepsi büyük bir müzik zenginliğine işaret ediyor. Ben bu zenginlik içinde her bölgenin türkülerini çok seviyorum. Ancak elbette hepimizin daha meyilli olduğu yöreler vardır. Genellikle, köklerimizin bulunduğu memleket türküleri kalbimize daha çok dokunmaktadır. Çorum türküleri ve yapı ve form itibarıyla bağlı olduğu Orta Anadolu türküleri, Doğu ve Güneydoğu Anadolu türküleri ve deyişlerin gönlümdeki yeri ayrıdır. Özellikle Aşık edebiyatı eserlerini okumayı ve anlamlandırmayı çok seviyorum.” PİYASA MÜZİĞİNE UZAĞIM Sanatta gelişmenin sınırı olmadığını söyleyen Aygün, geleceğe dair planlarına ilişkin, "sürekli okuyarak, kaynak kişileri dinleyerek, ustalardan öğütler alarak, amatör ruhu kaybetmeden kendimi geliştirmeye çalışarak müziğimi icra etmeyi planlıyorum. ‘Piyasa müziği’ olarak tabir edilen çabuk tüketilen müzikten uzak duruyorum. Binlerce yıllık kültürümüzü taşıyan isimli ve isimsiz ozanlardan, aşıklardan, ustalardan feyz alarak halk müziği yolunda ilerlemek istiyorum. Müziğimizde hiç dinlenme ve halk tarafından bilinme şansı bulamamış türküleri gün yüzüne çıkarmak istiyorum. Bir yandan da bu formda yeni eserler üretebilmek ve kendi müziğimle anılmaya çabalıyorum. Müzik, bir hayat yolculuğudur. Bizim halk müziğimiz de engin bir okyanus ve ben ömrüm boyunca bir damlasını bile içebilirsem ne mutlu bana” diyerek sözlerini sonlandırıyor. Yabancılaşma önce kendi evinde, yurdunda başlar
Yönetmen Tom McCarthy, 2003’teki kendi yazıp yönettiği bağımsız ilk filmi The Station Agent (Hayatın İçinden) ile dikkatleri çekmiş, 2015’te küçük bir gazete ekibinin iktidarın gücünü karşılarına alarak kamuoyuna gerçeği sunmak için verdikleri mücadeleyi anlattığı Spotlight filmi ile Oscar ödüllüleri arasında yerini almıştı. Türkiye vizyonuna Durgun Su ismi ile bana kalırsa hatalı olarak giriş yapan filmin orijinal adı Stillwater, bu da aslında Oklohama’da bir yer ismi. Bunu hatırlatmaktaki amacım, Stillwater isminin filmde bir düğümün çözüldüğü an için de önemli olması. Stillwater, sağlam bir suç dram filmi. İşlemediğini söylediği bir cinayetten Fransa Marsilya’da dokuz senelik mahkûmiyetinin beşinci senesinde olan kızı Allison’ı ziyaret için Fransa’ya giden Bill Baker isminde petrol işçisi baba rolünde Matt Damon bulunmakta. Marsilya’da üniversiteye devam ederken, oda arkadaşı ve sevgilisi Lina’yı öldürmekten suçlu bulunan Allison rolünde ise çocuk oyuncu olarak yetişen, hepimizin pek bir sevdiği Küçük Gün Işığım (Little Miss Sunshine) filminden tanıdığımız Abigail Breslin bulunmakta. TERCÜMEDE KAYBOLMAK Matt Damon’ın başarılı bir şekilde katmanlaştırdığı ‘tamamlanmamış insan’ hissi veren Bill Baker karakteri oldukça iyi işlenmişti. Varoluşsal meselesi dışında aidiyet, vatan, aile, kültür, sosyo-ekonomik gibi pek çok katmanı bünyesine toplamış ve bu katmanları hikâye ilerledikçe ortaya çıkararak çok ilginç bir karakter yaratmış Matt Damon. Senaryonun dikkat çekmek istediği dil ve iletişim bağlamı; petrol işçisi, taşralı ve aşırı derecede Amerikalı gözüken Bill Baker’ın, Fransızcası olmadan Fransa’da bürokrasi ile baş etmesi, Fransız adalet sistemi içerisinde bir şeyleri çözmeye çalışması ve sokak çeteleri arasında kızının olayına dair ipuçları araması ile karakter üzerinden son derece zenginleştirilmiş. Büyük önem taşıyan konuları tercüman yardımı ile çözmeye çalışan Bill karakterinin aslında zaten kendi ana dilini de bir ifade aracı olarak kullanamayan biri olduğunu görüyoruz. Merkez karakterin bu şekilde az konuşan, içine dönük biri olması da filmin genel hızını ve tonunu belirlemiş oluyor.  Bill Baker’ın, özellikle Güney Amerikalılara özgü, “Amerikalı olmaktan gurur duyuyorum” (Proud to be American) hissinin, Marsilya’da kiminle tanışsa suçlu görünen kızının davasını biliyor olmasından dolayı tuhaf bir şekilde sekteye uğramakta. Matt Damon’ın her filmde sevilesi bir karakter olması gerçeğini, kendi eliyle gri alana çekmeyi başarmış olduğunu görüyoruz. Seyirci olarak Bill Baker ile ilgili ne hissettiğimizi tam bilemediğimiz, başarmasını isteyip istemediğimizden emin olamadığımız gri bir alanda ilerliyoruz. (İnce spoiler başlıyor) Kızının suçlu olup olmadığından emin olamadığı gri bölgede yabancılaşma başlıyor Bill Baker için. Sonrasında Oklahama’da gördüğümüz sahnede Bill Baker’ın bakışlarındaki yabancılaşmanın ait olduğu toplumu sorgulayan ‘her yere yabancı olmak’ duygusuna geçiş yaptığını görüyoruz. Bu duygu durum bana nedense Mungan’ın Şairin Romanı’ndan bildiğimiz Bendag’ın kopuş ve dönüşünü anımsattı; yabancılaşmanın önce kendi evinde başladığını ve eve dönülse dahi artık yerküreyi evi gibi hissetmeme duygusunun ağır basması gibi. HİKÂYENİN SEYİRLERİ Tom McCarthy’nin yönetmenliğinden ne bekleyeceğimizi hepimiz biliyoruz artık. Bu bir mahkeme draması değil, gerilim macera filmi değil, havalı, cesur, deneysel bir şeylerin peşinde koşan bir film hiç değil. Karakterlere ve iç dünyalarına yönelik çok yönlü etkileşimleri inceleyen ama temelinde yetişkin baba ile genç kızının ilişkilerine odaklanan ve nihayetinde de “kızım eğer gerçekten suçluysa ne yaparım” minvalinde karakterin kendi değer yargılarını sorgulamasıyla ilginçleşip duran bir film. Hayatında, ülkesinde çalışıp para biriktirip Fransa’ya kızını ziyarete gitmek üzerine bir rutin tutturmuş merkez karakterin, kızının davasının yeniden görülmesini sağlayabilecek ufak bir umut ışığı göründüğünde hikâyenin seyrinin bir süreliğine değişmesi, sonrasında gerisin geri karakterin rutinine dönmesi başka bir filme geçmiş hissi uyandırabilir izleyicide. Ben tam aksine temeli sağlam kontrollü ilerleyen bu kaymaları sevdim. Tüm durgunluğuna rağmen suçluluk duygularının kışkırtıcı yönleri ile heyecan veren, karmaşık karakteri ile ilginçleşen, ilerledikçe kendine bağlayan sağlam bir film. Daniel Radcliffe, en sevdiği Harry Potter filmini açıkladı
J. K. Rowling'in aynı isimli romanlarından uyarlanan ve hem kitaplardan hem de filmlerden kendisine dünyanın en büyük hayran kitlelerinden birini oluşturmayı başaran Harry Potter serisinin yıldızı Daniel Radcliffe, ünlü bir YouTube kanalı olan Wired'e yaptığı açıklamalarda seriden sadece bir değil iki filmin favorisi olduğunu dile getirdi. Webtekno'nun haberine göre, ünlü aktör, Harry Potter'ın 20. yıl dönümüne özel yaptığı açıklamada serinin içinde en çok sevdiği filmlerin Harry Potter ve Zümrüdüanka Yoldaşlığı ile Harry Potter ve Ölüm Yadigarları: Bölüm 2 olduğunu dile getirdi. İLK FİLM ÇEKİLDİĞİNDE 12 YAŞINDAYDI Serinin ilk filmi, yani Harry Potter ve Felsefe Taşı yayınlandığı zaman Daniel Radcliffe henüz 12 yaşındaydı. Şu anda 32 yaşında olan aktör, yapmış olduğu açıklamada şu ifadeleri kullandı; "Pek çok kişinin favori olarak belirtmediği 5. filmi gerçekten çok seviyorum. Bu filmde Gary Oldman'la epey çalışma fırsatım olmuştu. Ve o sırada biraz daha büyümüştüm bu yüzden bunu daha çok beğenebiliyordum. Ama izlemek açısından muhtemelen sonuncusu en iyisi." Acun Ilıcalı'dan 'Leyla ile Mecnun' değerlendirmesi
Bu hafta 9 film vizyona girecek
Türkiye'deki sinema salonlarında bu hafta 5'i yerli 9 film vizyona girecek. ELLİ KELİMELİK MEKTUPLAR  Gizem Karaca Ekmekçi, İlker Kızmaz, Tekin Temel, İlhan Şeşen ve Derya Alabora'nın oynadığı "Elli Kelimelik Mektuplar" adlı filmin yönetmenliğini Emir Khalilzadeh üstlendi. Biyografi türündeki film; 27 Mayıs darbesi sonrası Yassıada'ya gönderilen dönemin Bayındırlık Bakanı Ahmet Tevfik İleri'nin hikayesini odağına alıyor. İNSANLAR İKİYE AYRILIR  Burcu Biricik, Pınar Deniz, Aras Aydın, Başak Daşman ve Erdem Akakçe'nin başrollerinde oynadığı "İnsanlar İkiye Ayrılır"; bankaların çeşitli sebeplerden peşine düşemedikleri borçları satın alıp, tahsil etmeyi kendine misyon edinmiş bir şirkette çalışan Duygu ve Bahadır'ın yollarının Ceren'le kesişmesiyle değişen hikayelerini anlatıyor. Yönetmenliğini Tunç Şahin'in üstlendiği dram türündeki yapımın görüntü yönetmenliğini Sebastian Weber yaptı. BATURALP  Gökhan Aksu'nun yönetmen koltuğunda oturduğu; Gürkan Arıkboğa, Yakup Yavru, Erdem Çömlek ve Oğuz Serin'in rol aldığı yerli komedi filmi "Baturalp"; yakın arkadaşı ile birlikte kahvehane işleten bir adamın, mahallede bir silahlı çatışmaya denk gelmesiyle gelişen olaylar etrafında dönüyor. SİR-AYET: ÖLÜ DOĞAN  Günay Günaydın'ın yönettiği; Efsun Akkurt, Sebahat Adalar, Betül Ceyhan, Şehnaz Dilan ve Ceysu Yetkin'in oynadığı yerli korku filmi "Sir-Ayet: Ölü Doğan"; beş yıl önce kaybettiği annesini sürekli rüyalarında görmeye başlayan genç bir kızın başından geçenleri konu ediniyor. DURGUN SU  Tom McCarthy'nin yönettiği; Matt Damon, Abigail Breslin, Camille Cottin, Deanna Dunagan ve Robert Peters'ın rol aldığı "Durgun Su" Türk izleyicisi ile buluşacak. Başrolünü Oscar ödüllü Amerikalı oyuncu Matt Damon'ın üstlendiği film, Marsilya'da okuyan kızı Allison'ın, işlemediğini iddia ettiği bir cinayetin zanlısı olarak tutuklanması sonucu kızını hapisten çıkarmak adına soluğu Fransa'da alan bir babanın hikayesini anlatıyor. KARA KUTU  Pierre Niney, Lou de Laage, Andre Dussollier ve Olivier Rabourdin'in rol aldığı "Kara Kutu" gerilim meraklılarının ilgisini çekmeye aday. Yann Gozlan'ın yönetmenliğindeki film, yeni bir uçağın içerisinde yer aldığı ölümcül bir kazanın arkasındaki sır perdesini aralamaya çalışan genç ve yetenekli bir kara kutu analistinin hayatını odağına alıyor. ÇOK SATANLAR  Lina Roessler'ın yönettiği "Çok Satanlar"; babasının butik yayınevini devralan bir kadının, zamanında yayınevine ün getirmiş olan ve şimdilerde inzivaya çekilmiş olan yazar Harris Shaw'un sözleşme gereği kendilerine bir kitap borcu olduğunu fark etmesiyle gelişen olayları anlatıyor. Senaryosu Anthony Grieco imzası taşıyan filmin başrollerinde Aubrey Plaza, Cary Elwes, Michael Caine, Scott Speedman ve Ellen Wong oynuyor. Z  Keegan Connor Tracy, Jett Klyne, Sean Rogerson, Sara Canning ve Stephen McHattie'nin rol aldığı, Brandon Christensen'in yönetmenliğini üstlendiği korku filmi "Z"; 8 yaşındaki oğullarının hayali arkadaşı tarafından musallat olunan bir ailenin gerilim dolu hikayesini konu alıyor. SUVEYDA Yönetmen, senarist ve yapımcı Mesut Uçakan'ın yeni filmi "Suveyda" yarın izleyici ile buluşacak. Çukurova'da Çirkin Kral Yılmaz Güney için görkemli anma
Yılmaz Güney, ölümünün 37’nci yılında Çukurova Belediyesi’nce düzenlenen etkinlikle anıldı. Çukurova Belediyesi bahçesinde gerçekleştirilen ve binlerce kişinin katıldığı etkinlikte, Adana Büyükşehir Belediye Başkanı Zeydan Karalar, Seyhan Belediye Başkanı Akif Kemal Akay ve Çukurova Belediye Başkanı Soner Çetin kürsüye birlikte çıkarak birlik beraberlik vurgusu yaptı ve CHP’nin iktidara yürüdüğü mesajını verdi. Büyükşehir Belediye Başkanı Zeydan Karalar, CHP’nin kuruluş yıl dönümünde Yılmaz Güney anma etkinliği yapmasının anlamlı olduğunu belirtti. Başkan Soner Çetin’in anma etkinliğini her yıl yaptığına dikkat çeken Zeydan Karalar, “Birlikten kuvvet doğar birlikte iktidara hep birlikte yürüyeceğiz. Cumhuriyet Halk Partisi, Millet İttifakı olmalı. Çünkü CHP sanata sanatçıya değer veriyor. Bu iktidar tablosu hayırlı olsun” dedi. Seyhan Belediye Başkanı Akif Kemal Akay da her şeyin birlik ve bütünlükle mümkün olduğunu söyleyerek, “Bizler bugüne kadar birlik bütünlük içinde sizlere layık olmaya çalıştık, bundan sonra da daha fazla çalışmak hepimizin temel düşüncesi. Bu çalışma azmimizi hiçbir zaman kaybetmeyeceğiz ve hep birlikte iktidara yürüyeceğiz” diye konuştu. "YILMAZ GÜNEY HİÇ UNUTULMAYACAK"  Çukurova Belediye Başkanı Soner Çetin ise “2014 yılında göreve ilk seçildiğimizde bir şeyin farkına vardık; 9 Eylül 1984 yılında Adana’mızın, Türkiye’nin yetiştirdiği en büyük sanatçılardan, devrimcilerden Yılmaz Güney’in ölüm yıl dönümü olduğunu farkettik ve (varsa beni bağışlasınlar) hiç anılmadığını farkettik. O yıl yaptığımız anma çok ses getirdi. Yılmaz Güney dostları bunu burada bırakmayın her yıl yapın, dediler. Pandemi dönemi hariç her yıl Yılmaz Güney’i andık” dedi. Başkan Soner Çetin, şöyle devam etti: “Bu anma günlerinden birini sizinle paylaşmak istiyorum. Fatoş Güney’in de katıldığı bir etkinlikte yine Yılmaz Güney dostları vardı. Bir kişi daha olacaktı ama sağlık sorunları nedeniyle katılamadı; Tarık Akan. Telefonla katıldı ve salona hitap etti. Son kez sesi burada duyuldu ve bir süre sonra hayatını kaybetti. O geceyi hiç unutamam. Bundan sonra da fırsat bulduğumuz her zaman Yılmaz Güney’i anmaya devam edeceğiz. Bazıları bu büyük sanatçıyı anmamızı eleştirebiliyor. Ama o örümcek kafalara inat bu büyük devrimciyi anacağız ve hiç unutturmayacağız.” YILMAZ GÜNEY ANLATILDI Konuşmaların ardından Alparslan Türkeş Bilim ve Teknoloji Üniversitesi Kütüphane ve Dökümantasyon Daire Başkanı Ahmet Karataş, Araştırmacı Yazar Vadullah Taş ve Gazeteci Yazar Mazlum Vesek Yılmaz Güney’in sanatçı kişiliği ve sinemacılığı üzerine bilgiler verdi. Etkinlikte ayrıca Yılmaz Güney’in cezaevinde lise arkadaşı Yavuz Pağda’ya yazdığı mektup da okundu. Gecenin en ilgi çeken bölümlerinden biri Sunay Akın söyleşisi oldu. Şair-Yazar Sunay Akın kendine özgü üslubuyla Yılmaz Güney’in sinemacılık anlayışını anlattı, hayatından kesitler sundu. Ardından Livaneli Korosu'nun konseri coşkuyla dinlendi. Aytekin Kaya’nın seslendirdiği türkülere bağlamada Veli Acar, klavyede Başer Bakır eşlik etti. Konser sırasında Aytekin Kaya ile Başkan Soner Çetin de düet yaptı. Aytekin Kaya ve Soner Çetin, Zülfü Livaneli’nin “Karlı Kayın Ormanı” ve “Eşkıya Dünyaya Hükümdar Olmaz” eserlerini seslendirdi. (ANKA) Aydın'da Hadrianus heykelinin parçaları bulundu: “Ciddi bir ziyaretçi akınına şahit olacağız”
Aydın Çine'de 500 hektar alan üzerinde bulunan ve Anadolu'nun en büyük antik kentlerinden biri olduğu değerlendirilen Alabanda Antik Kenti'nde, 2015 yılında başlayan kazılar, Erzurum Atatürk Üniversitesi Arkeoloji Bölümü'nden Prof. Dr. Ali Yalçın Tavukçu başkanlığında sürüyor. DHA’nın haberine göre, Meclis binasında devam eden kazılarda, Roma İmparatoru Publius Aelius Traianus Hadrianus'un ayrı ayrı bölgelerde, parçalar halinde 120 yılında Aydın'a getirildiği değerlendirilen mermer heykelinin parçaları ortaya çıkarıldı.  Baş ve vücudunun bazı kısımları olmak üzere 6 parçası bulunan mermer heykelin diğer parçalarının da bulunması için çalışmaların sürdüğü belirtildi. 2,5 metre boyunda ve 1900 yılık olduğu değerlendirilen heykelin yapılan çalışmalardan sonra Aydın Arkeoloji Müzesi'ne getirilerek ziyarete açılacağı kaydedildi. “DÜNYADA BENZERİ ÇOK AZ” Aydın İl Kültür ve Turizm Müdürü Doç. Dr. Umut Tuncer, konuyla ilgili olarak şunları söyledi: “Roma İmparatoru Publius Aelius Traianus Hadrianus heykel parçalarının bulunduğu alan antik meclis binasıdır. Bu meclis binası Anadolu'daki en büyük meclis binalarındandır. Bu anlamda bölgenin en anlamı antik kentlerinden birisi olma özelliğini taşıyor. Bu yıl da çok önemli bir kazı sezonu geçirdik. Kazı başkanı ve ekibiyle bizi tatmin eden bulgulara ulaştık. Yapıların yerinde sergilenmesini önemsiyoruz. Buradaki kazı çalışmalarında Hadrianus heykeli tespit ettik. Yaklaşık 2,5 metre boyunda olduğunu tahmin ettiğimiz heykelin önemli parçalarını ortaya çıkarmayı başardık. Heykel önümüzdeki birkaç sezon içinde tamamlandığında muhtemelen çok ciddi bir ziyaretçi akınına şahit olacağız çünkü Perge antik kentinde benzerini gördüğümüz bu heykelin dünyada da çok az bir benzeri var. Bu anlamda çok mutluyuz.”  “120 YILINDA AYDIN'A GELDİ” Kazı başkanı olan, Erzurum Atatürk Üniversitesi Arkeoloji Bölümü'nden Prof. Dr. Ali Yalçın Tavukçu ise “Burada önemli üç bölgeden biri olan bileteryumdaki (meclis binası) çalışmaları geçen yıl hızlandırdık. Bu yıl ise çok güzel umutlarla karşılaştık. ‘Portre heykel’ dediğimiz zırhlı imparator eserinin parçalarını bulduk. Bu heykelin parçaları ayrı ayrı yerlerde karşımıza çıktı. 6 parça halinde bulduğumuz heykelin gerçekten ziyaretçisi olacak. Müzede de önemli eserlerden biri olacak. Hadrianus, Roma İmparatorluğu döneminde ülkeyi en çok gezen imparatorlardan biridir. Anadolu'ya da çok sayıda seferi var. 120 yılında Aydın'a geldiğini bildiğimiz Hadrianus'un o yıl bu kente gelişi için yapıldığını düşündüğümüz bu heykelin yanındaki yazıtlarda bir onurlandırma yazısı olduğunu düşünüyoruz. Roma İmparatoru Hadrianus 117 ve 138 yıllarında Roma İmparatorluğu'nda tahtta bulunuyor. Roma'ya en güçlü çağını yaşatıyor. Yaklaşık 1900 yıllık bir heykelden bahsediyoruz” diye konuştu. Alabanda Antik Kenti'nde 2021 yılı kazı çalışmalarında Hadrianus heykelinin ortaya çıkarıldığını belirten Aydın Arkeoloji Müzesi Müdürü Abdulbari Yıldız ise “Bu heykeli yakın zamanda müze laboratuvarlarındaki restorasyon çalışmalarının ardından ziyaretçilerin beğenisine sunacağız” yorumunda bulundu.  Kültür bütçesi hep dibe doğru
Mustafa BİLDİRCİN Kültür ve Turizm Bakanlığı’na ilişkin Orta Vadeli Plan’da yer alan öngörüler, iktidarın kültür ve sanat alanlarına bakışını bir kez daha gözler önüne serdi. Kültür ve Turizm Bakanlığı’na 2022 yılı için genel bütçeden ayrılması düşünülen pay, 2015 yılından bugüne en düşük seviyeyi gördü. Bakanlıkların bütçelerine göre sıralandığı listelerde hemen her yıl gerilerde yer alan Kültür ve Turizm Bakanlığı’na 2022 yılı için öngörülen bütçe, 2021 yılına göre 1,2 milyar TL azaltıldı. AKP iktidarları döneminde adeta gözden çıkarılan kültür ve sanat alanlarına yönelik bakış, Orta Vadeli Plan ile ortaya konuldu. 2021 yılı bütçesi 6 milyar 826 milyon TL olan Kültür ve Turizm Bakanlığı için 2022, 2023 ve 2024 yıllarında sırasıyla 4,8 milyar TL, 5,3 milyar TL ve 5,8 milyar TL ödenek öngörüldü. BÜTÇE PAYI GERİLEYECEK Orta Vadeli Plan’a göre, 2021 yılındaki 6 milyar TL’lik bütçesiyle merkezi bütçeden yalnızca yüzde 0,45 alabilen Kültür ve Turizm Bakanlığı’na 2022 yılı için 4,8 milyar TL ödenek teklif edildi. Bakanlık, genel bütçe kapsamındaki kamu idarelerine verilen ödenekten yalnızca yüzde 0,30 pay alabilecek. 2023 yılı için Kültür ve Turizm Bakanlığı’na teklif edilecek bütçe tavan miktarı ise 5,3 milyar TL olacak. 2023 yılında genel bütçe kapsamındaki kamu idarelerinin toplamına dağıtılacak 1,8 trilyondan bakanlığın alacağı pay yüzde 0,29 olacak. Kültür ve Turizm Bakanlığı’na 2024 yılında ise 5,8 milyar TL ödenek ayrılacak. Bakanlığın 2024 yılı bütçesi, genel bütçe kapsamındaki kamu idarelerine verilen toplam bütçenin yine yüzde 0,29’una karşılık gelecek. DİYANET KATLAYACAK Diyanet’in 2023 yılı için 16,9 milyar TL öngörülen bütçesi 2024 yılına kadar yüzde 40 artarak 20,7 milyar TL’ye çıkacak. Buna karşın Kültür ve Turizm Bakanlığı’nın bütçesi 2022-2024 yılları arasındaki üç yıllık dönemde ortalama yüzde 20 artacak. Bakanlığın 2022 yılı bütçesi 2021 yılına göre, yüzde 29 azalacak. Ne duruyorsunuz, çatlatın kendinizi!
Leonardo da Vinci, esin bulmakta zorlanan ressamlara eski bir duvarın çatlaklarına bakarak düş kurmalarını salık verirmiş. Sadece ressamların mı, bizlerin de esinlenmek için çatlaklara ihtiyacımız yok mu? Eskiden haritalara bakarak düş kurardık. O zamanlar haritaların düşlerimizi kışkırtan çatlakları vardı ve çatlakların içinde hayal mahsulü yaratıklar yaşardı. Duvarcı ustaları haritadaki çatlakları sıvadılar; ardından hayallerimiz kurudu, mahsul vermez oldular. Haritadaki boşluklar birer birer dolduruldukça küresel yapboz tamamlandı ve hepimiz küresel düşlerin parçaları olduk. İnsanın düşleri yok, iktidarların düşlerinde yaşıyor ve iktidar düşleri görüyor. Ne yazık ki küresel yapbozun parçalarıyız. Kapitalizm, düşlerini gerçekleştirmek için bizi, sizi, onları kullanıyor. Düşlerinde bize ayırdığı yer kadar dünyada yer kaplıyor, bizim için düşlediği hayatları sürüyor, çizdiği yolları izliyor ve düşlerini yeniden üretip çoğaltıyoruz. Ve tabii ki düşleyip inşa ettiği haritasının içinde yaşıyoruz. Bazen haritanın dışına çıktığımız ve labirentin kıvrımlarında kaybolduğumuz da oluyor. Telaşa kapılıyoruz hemen. Ellerimiz Ariadne’nin ipini arıyor; ipe tutununca rahatlıyoruz. Labirentteki o güzel yaratığı, yarısı insan yarısı boğa Minotauros’u katledip labirentten kolaylıkla çıkabilmesi için Ariadne’nin kahraman Theseus’a verdiği ip, labirenti çizgisel hâle getirip haritalaştırdığında bu kez labirenti çözen ve Minotauros’u katleden Theseus siz oluyorsunuz. *** Ariadne’nin ipi Google Maps’tir, katlettiğiniz ise yeryüzünün kıvrımları. Artık telaşa gerek yok, buradasınız. Zaten mesele, hep burada, hep gündemin, haritanın içinde olmak. Gündeme ve haritaya o kadar gömüldük ki bir dışarısının olabileceği aklımızın ucundan bile geçmiyor. Gündem o kadar aktif ki düşünmeye fırsat bulamadan reaktif davranıyoruz. Düşünebilmek için de dışarıya ihtiyacımız var. Su içindeki balık gibiyiz; hani içkili masalara eşlik eden balıklar var ya o balıklar sizlersiniz. Gündemin ateşiyle nar gibi kızarmış, iktidar masalarında tüketilmeye hazır leziz balıklar. Çıkarın kafanızı haritadan! Hapsedildiğiniz duvarlara, duvarlardaki çatlaklara bakın! Duvardaki çatlaklar dışarıya açılan, hayallerinizin yeşereceği verimli boşluklar. Harita öldürür. Çatlaklarda haritanın öldüremediği hayal mahsülü yaratıklar yaşıyor hâlâ. Harita sadece hayallerinizi öldürmez, haritası gerçekleşsin diye iktidar sizi de öldürür. Çatlaklar; yaşamın yeşereceği betondaki boşluklar. Bir kez olsun haritadan çıkmayı, çatlaklara düşüp kaybolmayı hiç denediniz mi? Sanırım kendinizi tekrar bulamamaktan korkuyorsunuz. Haklısınız, haritada hep aynı kimlikle, kendiniz olarak uyanıyorsunuz. Bir sabah uyandığınızda kendinizi başkalaşmış olarak bulmak ürkütüyor sizi. Kâbus, Gregor Samsa gibi bir sabah uyandığınızda yatakta kendinizi hamamböceği olarak bulmak değil, kendiniz olarak bulmaktır. Kâbus, Henry Fuseli’nin tablosundaki kadının göğsüne oturmuş karabasan değil, kadının hep aynı kimlikle, aynı pozisyonda yatmasıdır; misyoner pozisyonu. Düşler bizim düşlerimiz değil, iktidarların düşlerinde yaşıyor, düşlerine hizmet ediyoruz. Çatlaklara bakın, yoksa hep aynı kimlikle, aynı pozisyonda uyanacaksınız ve kâbus devam edecek. Kurmacayı değiştirin ve bir sabah hamamböceği olarak uyanmayı deneyin; hayatınız değişecek. *** Tıpkı Minotauros gibi hamamböceği de iğrençtir, haritadan kovulmuşlardır. Haritaya girmesinler diye az mücadele etmiyoruz. Brezilyalı yazar Clarice Lispector’un romanı ‘G.H.’ye Göre Çile’de kahraman G.H., boş bir odada kahverengi bir hamamböceği ile karşılaşır. İğrenç olanla bu karşılaşma hayatını, hayata bakışını değiştirir. Hamamböceği ile karşılaşma varlığın sınırlarını eritmiş ve tüm biçimlerin içinden geçen yaşama kudretini keşfetmiştir. Hamamböceği ile kendisini aynı kudret birleştirir, biçimler aldatıcıdır: “Hamamböceğiyim ben” (R. Tamas, Ucubeler, Otonom). Harita bir biçimdir; biçimlere, biçimlerin sınıflandırılmasına dayanır. Ve sizi de insan denilen bir biçimin içine hapsetmiştir. Haritadan çıkmak; insan denilen kabuğu çatlatmak ve tüm biçimlerin içinden geçen yaşama kudretine dokunabilmektir. Çatlatın kendinizi! Yeryüzünün esintileriyle hayatınız ve hayalleriniz yeşersin. Eylül ayının düşündürdükleri
Öyle çok mutlu bir çocukluk geçirmedim. Bunda tabii ki bizimkilerin bir suçu yok. Yazıya böyle bir giriş yapınca annemin babamın ve ağabeyimin suratlarını görür gibiyim. Yok yok, sizinle bir ilgisi yok sevgili ailem. Aslında çocukluğumdan beri sosyal, neşeli, arkadaş canlısı olarak görünsem de –belki olsam da- hayatın pastel renklerini her zaman canlı renklerine tercih etmişimdir. Hatta inanın şimdi aklıma geldi, bir şarkımda “Hadi git. Arka sokaklarımı bana bırak. Renkli caddeler senin olsun” demişliğim bile vardır. Hüznü her zaman sevince demeyeyim ama eğlenceye tercih etmişimdir. En çok suskunlaştığım içime kapandığım anlar düğünler, nişanlar, doğum günü partileri ve yılbaşı geceleridir. Belki de böyle özel günlerin zorunlu eğlenceye dönüşme mecburiyetidir beni böyle yalnızlaştıran. Bu yüzden yaz ayının o curcunasından sonra sonbaharın bu ilk ayını severim. Eylül’ü kendime yakın bulurum. Uzlaşmacı ve barışçıl bir aydır eylül ayı. Yakmaz, üşütmez, bunaltmaz. Bak ben de buradayım dedirtmez. Görgüsüz değildir. Alçakgönüllüdür Eylül ayı. *** Yazarların, müzisyenlerin, sinemacıların ve oyuncuların ayıdır bu ay. Ve de iflah olmaz romantiklerin. Güneş yakmaz ısıtır, bulutlar bir ressamın elinden çıkmışçasına türlü şekiller ve ışık oyunlarıyla hepimizin içindeki kaygıyı hafifletir. Bu ayda hiçbir şey biz istemezsek olmaz sanki. Yağmur ince ince, zarar vermeden yağar, rüzgâr sakin eser. Yerler hep ıslak ve sarı yapraklarla dolu gibidir bu ay. Bütün sokaklar Arnavut kaldırımı, bütün şiirler Attila İlhan, bütün yolculuklar bir tren kompartımanından geçer sanki. Bu ay eski aşklar nükseder, yenileri içinse acele edilmez. Eğer bir rengi olsaydı bu ayın eminim ki sarı olurdu, aksesuarı şemsiye, müziği de Chet Baker… Çocukluğumdan söz edecekken bu Eylül güzellemesi de nereden çıktı ben de anlamadım. Yazımın başına döneyim ben en iyisi. Çocukluğumun mutsuz geçmesinin en önemli nedenlerinden biri ve en önemlisi ayrılıklardı. Babam pilot olduğu için gecesi gündüzü tatili yoktu. Bir de oradan oraya tayinler, taşınmalar. Tam bir mahalleye bir şehre ısınırken yeni arkadaşlar edinirken babamın görev değişikliği nedeniyle bambaşka coğrafyalar. Bir de o yıllarda havacılık sektörü ve teknik olanaklar, uçakların gelişmişliği, meydanların alt yapıları, ILS dediğimiz elektronik uçuş sistemi yoktu ki. Pilotluk oldukça riskli bir meslek sayılırdı. *** Babamın evden her uçuşa gidişi benim için kaygı sebebiydi. Ben duygularımı çok belli eden, açıkça yaşayan biri değildim. Ne yazık ki “Seni Seviyorum” lafını neredeyse yıllarca hiç kullanmadım. Belki de 90’lı yılların sonunda yazdığım, “Seni Sevdiğimi Söylemiş miydim Anne” şarkısı bu bakımdan bir özürdür annemden. Birlikte olduğumuz günler ve gecelerde ailemizi bir araya getiren en önemli şey müzikti. Çocukluğumda -9 yaşıma kadar- televizyon yoktu. Benim bütün eğlencem annemin bulaşık yıkarken söylediği şarkılar ve de babamın evde olduğu nadir gecelerde o zaman tek radyo kanalı olan TRT’nin -bir de polis radyosu vardı- haftanın bazı akşamlar yaptığı yabancı müzik yayınıydı. Bir makaralı teybimiz ve de transistörlü bir radyomuz vardı. Line-in ve line-out lar olmadığı için -müzisyenler ve müziğe meraklı okuyucular bilir- harici bir mikrofonla kayıt yapardık. Ama çalan şarkıyı beğenip beğenmediğimizi kayda girmesin diye sözlü yapamadığımızdan, dalgıçların ya da havacıların yaptığı gibi başparmağımızı aşağı indirerek ya da yukarı kaldırarak olumlu ya da olumsuz fikrimizi belirtirdik. Babam da çoğunluğun beğenisine göre kayda devam ederdi ya da kaydı keserdi. Yazdıklarımı okuyunca o günlere geri döndüm. Yerler, kokular ve müziklerdir belleğimizi o günlere taşıyan. Şimdi düşündüm ve az biraz duygulandım da. Çocukluğum aslında o kadar da kötü geçmemiş… Matrix 4’ün merakla beklenen ilk fragmanı yayınlandı!
Çirkin Kral’a 37 yıl dinmeyen özlem
Işıl ÇALIŞKAN Filmleriyle birlikte ardında devrimci mücadelesini bırakan sinema dünyamızın Çirkin Kral’ı Yılmaz Güney'in yaşama vedasının üzerinden 37 yıl geçti. Sanat hayatına onlarca film ve ödül sığdıran sanatçı, ölüm yıl dönümünde unutulmadı, sanat dünyası ve yakınları tarafından anıldı. BirGün’e konuşan Yılmaz Güney’in eşi Fatoş Güney, kızgın ve öfkeli olduğunu belirterek Yılmaz Güney filmlerinin televizyonda yasaklı olmasından yakındı. Yılmaz Güney’in yeri doldurulamayan bir efsane olduğunu ifade eden Fatoş Güney, düşüncelerini şöyle aktardı: “Çok kederli ve üzgünüm... Ama aynı zamanda kızgın ve endişeliyim. Yılmaz Güney’in filmleri bugün hâlâ televizyonlarda gösterilemiyor. Hiçbir hukuki engel olmadığı halde bu böyle. Artık bir an evvel Yılmaz Güney filmlerinin televizyon kanallarında özellikle de TRT ve TRT Şeş’te görmek istiyorum. 37 yıl oldu. Artık bu sansürün bir an evvel çözülmesini bekliyorum.” Fotoğraf: Fatoş Güney DAVASINDAN VAZGEÇMEDİ Yılmaz Güney’in yakın dostu ve sinema eleştirmeni Atilla Dorsay ise Güney’in sinema dünyası için ne kadar önemli olduğunu vurgulayarak başladı sözlerine. Güney için “Döneminin bütün büyük isimlerinden çok farklı yollara saparak kendisini ölümsüzleştiren bir büyük isim” tanımlamasını yapan Dorsay, sözlerini şöyle sürdürdü: “Daha çok genç yaşında solculuğu seçmiş, bu yüzden hapse düşmüş, sonraları da bu davadan hiç vazgeçmemiş. Bunun yanı sıra Türk sinemasında yakışıklı olmadan bu kadar üne kavuşan bir başka erkek yıldız yok. Aynı zamanda sayısız aksiyon ve serüven filmlerinden sonra özellikle 1970’teki “Umut” filmiyle bambaşka bir yol seçen, hep toplumun en derin yaralarına eğilen, hepsi hem sinemasal hem ideolojik özellikler taşıyan bunca film yapması da bir tür mucize.” Fotoğraf: Atilla Dorsay Güney’in dünyada “Filmlerini hapishaneden yöneten sinema tarihinin tek yönetmeni” olarak tanındığının altını çizen Dorsay, özellikle “Sürü” ve “Yol” bu tür filmlerinin bunun parlak örneklerinden olduğunun altını çizdi. Dorsay Güney ile çok yakın birlikteliklerinin olmasını hayatının en büyük onurlarından biri olarak gördüğünü ve bunu da olabildiğince kitaplarına ve anılarına dökmeye çalıştığını ifade ederek sözlerini noktaladı. DÜNYA ONU GÖRDÜ Lütfi Akad’ın yönettiği “Hudutların Kanunu” filmiyle “Çirkin Kral” lakabını alan Güney, 1937’de Adana’da dünyaya geldi. Hayatının 12 yılını cezaevinde geçiren usta sanatçı, senaryo çalışmalarına hiçbir zaman son vermedi. “Sürü” ve “Yol” filmleri bunun bir örneği. Sanatçı, 80’li yıllarda adından Cannes’da söz ettirdi. Hayatının son yıllarını Paris’te geçiren “Çirkin Kral”, 9 Eylül 1984’te, kanser sebebiyle Fransa’da hayata veda etti. Ölümünden sonra kurulan “Yılmaz Güney Vakfı” eşi Fatoş Güney öncülüğünde eserlerini korumaya ve yayınlamaya yönelik çalışmalar yürütüyor.  Perre Antik Kenti'ndeki kazılarda sütun ve yazıtlar bulundu
Adıyaman'da, Kommagene Krallığı'nın beş büyük kentinden birisi olan Perre Antik Kenti'nde devam eden kazılarda avlu döşeme alanı ile sütün ve yazıtlar bulundu. Adıyaman Müze Müdürü Mehmet Alkan, bölgede 100 gündür süren ve yıl sonuna kadar devam etmesi planlanan kazılarda amaçlarının Perre Antik Kenti'yle ilgili önemli bulgulara ulaşmak olduğunu söyledi. DHA'nın aktardığı habere göre, Kommagene Krallığı'nın beş büyük kentinden birisi olan ve Roma döneminde de önemini koruyan Örenli Mahallesi'ndeki yerleşim alanlarının bulunduğu bölgede kazı çalışmaları sürüyor. 100 gündür devam eden kazı çalışmasında bir evin avlusunun zemin döşemesi ile sütunlar, su kanalları, yazıtlar ile Bizans ve Roma dönemine ait sikkeler ile objeler bulundu. Kazı çalışmalarında avlu döşeme ve üstü kemer şeklinde sütunlar bulunduğunu belirten Adıyaman Müze Müdürü Mehmet Alkan, "Buradaki kazının önemi ilk kez Perre Antik Kenti’nin tespit edilen yerleşim alanında çalışma yapılmış olması. Burada yaptığımız kazılar sonucunda mermer taştan yapılmış avlu ile ağırlıkları 400 ile 500 kilo arasında değişen ile su kanalları ortaya çıktı. Kanalların taşlarının üzerinde, hangi atölyeden geldikleriyle ilgili yazıtlar var” dedi. Bölgenin bir tapınağın alt döşemeleri olduğunun tahmin edildiğini vurgulayan Alkan, “İlerleyen günlerde devam edecek olan kazılarda yeni ve önemli detaylara ulaşacağımızı düşünüyoruz” diye konuştu. Bölgede yürütülen çalışmalarda daha önce içlerinde iskeletler bulunan 2 kaya mezar bulunduğunu belirten Alkan, "Bu bölgede doğal şartlar elverdiği sürece yıl sonuna kadar kazı çalışmalarını sürdüreceğiz. Hedefimiz yıl sonuna kadar 2 dönümlük alandaki kazı çalışmalarını tamamlamak. Önümüzdeki yıl ise kazı alanını genişleterek Perre Antik Kenti ve o dönemin tüm izlerini ortaya çıkarmayı amaçlıyoruz” ifadelerini kullandı.     Sinema için bir ömür: Yılmaz Güney'in vedasının ardından 37 yıl geçti
Türk ve dünya sinemasının kilometre taşlarından Yılmaz Güney’in hayata vedasından bu yana 37 yıl geride kaldı. Sanatta yönetmenliğin yanı sıra senarist, oyuncu, yapımcı ve yazar olarak da önemli bir iz bırakan Güney, 9 Eylül 1984’te mide kanseri nedeniyle Fransa’nın başkenti Paris’te yaşamını yitirmişti. Güney, hayata gözlerini yumduğunda henüz 47 yaşındaydı. Doğum adı Yılmaz Pütün olan Güney, 1 Nisan 1937’de Adana’da köylü bir ailenin 2 çocuğundan biri olarak dünyaya geldi. Babası Urfa Siverekli bir Zaza, annesi ise Muş Vartolu bir Kürt’tü.  İSTANBUL’DA ATIF YILMAZ İLE TANIŞTI Güney, çocukluğunu Adana’da geçirdikten sonra üniversite öğrenimi için İstanbul’a geldi ve yönetmen Atıf Yılmaz ile tanıştı. Yılmaz’ın desteğiyle sinema alanında çalışmaya başlayan Güney, 1959’da Yılmaz’ın yönetmenliğini yaptığı ‘Bu Vatanın Çocukları’ ve ‘Alageyik’ isimli filmlerin hem senaryosunu yazdı hem de filmlerde rol aldı. Bu süreçte ‘Yeni Ufuklar’ ve ‘On Üç’ gibi dergilere de öyküler yazan Güney, bir öyküsünde komünizm propagandası yaptığı gerekçesiyle yargılandı ve 1961 yılında bir buçuk yıl hapse mahkûm edildi. Hapisten çıktıktan sonra sinema üzerine çalışmaya devam eden Güney’in ilk filmleri genelde macera temalıydı ancak sınıfsal bir karaktere de sahipti. Filmlerinde ezilen Anadolu çocuklarının otoriteye isyanını işliyordu. Güney, ‘Çirkin Kral’ lakabını da geniş kitlelere seslenmeye başladığı bu dönemde aldı. Bu yıllardaki en dikkat çeken işi ise Ömer Lütfü Akad'ın yönettiği ve kendisinin yazdığı bir film olan Hudutların Kanunu'ydu.  MAHİR ÇAYAN VE ARKADAŞLARINI SAKLADI Yılmaz Güney’in devrimci kişiliği, sanatının ayrılmaz bir parçasıydı. Devrimci mücadeleye sadece beyazperde de değil, gerçek yaşamında da katkı sunuyordu. 1971 yılında Efraim Elrom eylemi nedeniyle aranan Mahir Çayan ve diğer Türkiye Halk Kurtuluş Partisi-Cephesi (THKP-C) üyelerini sakladığı gerekçesiyle 2 yıl hapse ve sürgüne mahkûm edildi. Hapiste olduğu süre boyunca sanat faaliyetine devam eden Güney, 1974'te cezaevinden çıktı. İki yıldan fazla cezaevinde kalan Yılmaz Güney, aynı yıl ‘Arkadaş’ filmini çekti. Yine aynı yıl ‘Endişe’ adlı filmi çekerken Adana’nın Yumurtalık ilçesindeki bir gazinoda ilçe yargıcı Sefa Mutlu’yu öldürdü ve tutuklandı. 25 Ekim'de Ankara 1. Ağır Ceza Mahkemesi'nde başlayan yargılamaların sonucu 13 Temmuz 1976'da 19 yıl hapis cezasına çarptırıldı.  CEZAVİNDEN ALTIN PALMİYE’YE Cezaevinde sinema çalışmaları hız kesmedi. Bu dönemde yazdığı Zeki Ökten’in yönetmenliğini yaptığı ‘Sürü’ ve gerek yurt içinde gerekse de yurt dışında büyük ilgi gören ‘Yol’ çekildi. Güney, Şerif Gören’ın çektiği Yol’un kurgusunu tekrar yaptı ve dünyanın en prestijli sinema organizasyonlarından biri olarak kabul edilen Cannes Film Festivali'nde Altın Palmiye ödülünü kazandı. Yol, bu büyük ödülü, Costa-Gavras’ın ‘Missing/Kayıp’ filmiyle paylaştı. 5 yıl hapiste kaldıktan sonra 9 Ekim 1981 tarihinde izinli olarak çıktığı Isparta Yarı Açık Cezaevinden firar etti ve yurt dışına gitti. Güney, Antalya'nın Kaş ilçesinden Yunanistan'a bağlı Meis adasına, oradan da İsviçre'ye kaçtı. İlginçtir Güney, hapse girmeden önce çekmiş olduğu Şeytanın Oğlu filminde, bir günlük bayram izninde dışarı çıkan ve kayıplara karışan bir adamın hikâyesini anlatmıştı.  SON YILLARI PARİS’TE GEÇTİ Yılmaz Güney, 12 Eylül faşist darbesinin ardından, 6 Ocak 1983 tarihinde Türk vatandaşlığından çıkarıldı. Daha sonra Fransa'ya geçti. Daha sonra Fransa’ya geçen Güney, burada 1983 yapımı ‘Duvar’ filmini çekti. Güney'in, 1976 yılında Ankara Merkez Kapalı Ceza ve Tutukevi'nde tanıklık ettiği, çocuklar koğuşunda çıkan ve tüm cezaevine yayılan bir isyanın sinemaya aktarıldığı Duvar, sanatçının son filmi oldu. Ardında büyük bir iz ve akıllara kazınan onlarca film bırakan Yılmaz Güney, 9 Eylül 1984'te Paris’te son nefesini verdi. Güney’in mezarı, Pere Lachaise Mezarlığı'nda bulunuyor.  Tanıdık bir kadın
Eda Köprü Yılmayan Uzun süre kapalı kalan tiyatrolar seyirciyle buluştu. Salgın koşulları nedeniyle sınırlı kapasiteyle seyirci kabul eden tiyatrolara, izleyiciler HES koduyla alındı. İktidar salgın sürecinde tiyatroları desteklemezken, bin bir güçlükle kurulmuş salonlar yaşam mücadelesi vermeye devam ediyor. Salonların yarı kapasiteyle seyirci kabul etmesi, salon kirası, SGK, elektrik, su gibi giderler, gelir vergisi konusunda tiyatrolara hiçbir yardım yapılmaması özel tiyatroların işini zorlaştırıyor. Tiyatro izleyicisi ise bir yıl boyunca özlemini çektiği, tiyatro salonunda oyun izleme alışkanlığından vazgeçmek istemiyor. Salona girişte HES kodu ve aşı kartının gösterilmesi, salonda sandalyelerin birbirinden belirli bir uzaklıkta tutulması, içeriye temiz hava verilmesi ve maskelerin hiçbir şekilde çıkarılmaması izleyicinin içini rahatlatan önlemler arasında. Moda Sahnesi işte tüm bu önlemlerle sezona çarpıcı bir oyunla giriş yaptı. Fransız oyun yazarı Magali Mougel’in kaleme aldığı Suzy Storck isimli oyunu Reyhan Özdilek çevirdi. Özdilek aynı zamanda oyunun ana karakteri Suzy’i de canlandırıyor. Oyunun yönetmen koltuğunda Kemal Aydoğan var. Sahne tasarımı Cansu Arslan, ışık tasarımı İrfan Varlı’ya ait. Oyuncu kadrosunda ise Aybanu Aykut, Reyhan Özdilek, Çağlar Yalçınkaya ve Mert Şişmanlar yer alıyor. SUZY’NİN ÇIĞLIĞI Suzy hepimizin tanıdığı bir kadın. Kendi benliğini oluşturamamış, toplumsal normların kadına yüklediği ‘evlenmek, çocuk yapmak, evlilik ödevlerini yerine getirmek’ gibi baskılar altında ezilen, ne istediğini dahi bilemeyen, bunu dile getirmekte de zorluk yaşayan bir kadın. Modern insanın sıkışmışlığı, çaresizliği, mekanikleşmesi ve isyanını dile getiren bir hikâye. Metnin çevrisini de yapan Reyhan Özdilek sahnede Suzy’le adeta bütünleşiyor. Bazen erkeğin tarafında çoğu zaman ise kadının tarafında yer alıyorsunuz. Evliliğin iki yüzünü de göstermesi ve kadının toplumsal baskı altında kendini gerçekleştiremeyişini anlatan vurucu bir eser. SONDAN BAŞA KURGU Oyun sondan başa saran bir kurgu içinde seyirciye aktarılıyor. Annesinin neden kapıyı yumrukladığı ve Suzy’nin kendinden geçmiş hali oyunun sonunda çözülüyor. Çünkü Suzy kendini, yaşamını o kadar çok terk etmiştir ki günlük işler ve çocuklar arasında sıkışıp kalmış, bahçeye çamaşır asmak için bebeğinin pusetiyle çıktığında bebeği orada unutup eve geri dönmüştür. Çocuk yapmak kendi tercihi değildir, hatta çocuk sahibi de olmak istemez ama Hans ondan çocukları olmasını ister. Yeni evlendiklerinde evde dikiş diken Suzy’i kabul edemez, ondan çalışmasını ister. Suzy’nin aklına annesi gelir. Annesi bebek ürünleri satan bir mağazada iş görüşmesi ayarlar. İş görüşmesi sırasında Suzy’ye fikri sorulur. Oysa Suzy buna alışık değildir, nasıl yanıt vereceğini bilemez. Daha önceki iş deneyimleri sorulduğunda terzi, hemşire de olabileceğini ama tavuk işinde çalıştığını, tavukları tartıp etiket yapıştırdığını söyler. İnsan kaynaklarındaki kadının tavuk işi diye şaşırması üzerine Suzy “Evet beyaz et” diye yanıtlar. Orman yangınları sırasında Cumhurbaşkanı Erdoğan’ın ölen hayvanlar için ‘beyaz et’ dediğini hatırlayacaksınız. Orijinal oyun metninde bu bölüm muhtemelen yok, oyunda yer almasını, tavuk denilince bu sözlerin hatırlatılmasını unutulmaması için değerli buluyorum. Suzy’nin iş görüşmesi yaparken çocuk istemediğini söylemesi üzerine kocasının görüşmeye gelmesine ve konuşmaya müdahale etmesine pek anlam veremedim. Oyunun yadırgadığım bölümü bu kısım oldu. Suzy’nin “Bana rağmen örgütlenen şeyin ağırlığı altında eziliyorum” sözleri yaşadığı travmayı ve toplumsal baskıyı net bir şekilde özetliyor. “Yuvam olan savaş meydanını kırıp geçirmek, zindanımı ateşe vermek isterdim” sözleri de çaresizliğini anlatıyor. Ancak oyunun sarsıcı olan ve salondan kafanızda sorularla çıkmanızın sebebi bir kadın olarak da yargılayan tarafta kalmanız. Her ne olursa olsun Suzy’nin çocuk sahibi olmak istemese de üç çocuğu vardır ve henüz biri daha bebektir. Çamaşır asmaya çıkarken bebeği dışarıda pusetinde unutup gelmesi, eşi eve döndüğünde bebeğin beşiğinde uyuduğunu söylemesi, Hans’ın bebek odasına gidip bebeği görememesi ve annesinin eve gelişiyle bebeğin saatlerce bahçede unutulduğunun fark edilişi oyunu izleyen tüm kadınları farklı şekilde etkilemiş olabilir. Oyunun başından beri hak verdiğimiz Suzy, bebeği bahçede unutarak ‘hata yapmıştır’! Belki oyunun izleyiciyi sarsmasının, kendi yargılarını sorgulamasının da anahtarı buradadır. Suzy’nin hikâyesini öğrenmek, kendinize biraz da olsa dışarıdan bakmak isterseniz sezon boyunca oyunu Moda Sahnesi’nden takip edebilirsiniz. Kalp Çarpıntısı’na tahammül yok
Işıl ÇALIŞKAN Ülkedeki yasak ve baskıların kendini gösterdiği bir alan da yayıncılık sektörü. Son 3 yılda çeşitli bahanelerle 20’ye yakın kitap muzır neşriyat ilan edilirken, buna bir yenisi daha eklendi. Aile ve Sosyal Hizmetler Bakanlığı, Alice Oseman imzalı çizgi roman serisi "Kalp Çarpıntısı" isimli iki ciltlik kitabı, muzır ve müstehcen neşriyat yayın ilan etti. Bakanlık, resmi gazetede yayımlanan bu kararın gerekçesini “çocuklar için zararlı içeriklere sahip olduğu”nu gerekçe gösterdi. Kurul kararında ise “Kurulumuzca ‘Kalp Çarpıntısı’ incelenmesi neticesinde; kitapta yer alan bazı yazıların 18 yaşından küçüklerin maneviyatı üzerinde muzır tesir yapacak nitelikte olduğuna; bu sebeple söz konusu kitabın 1117 sayılı kanunun 3266 sayılı kanunla değişik 4’üncü maddesindeki sınırlamalara tabi olmasına oy birliği ile karar verilmiştir" ifadelerine yer verildi. BirGün’e konuşan Yaykoop Başkan Yardımcısı ve Tekin Yayınevi Genel Yayın Koordinatörü Elif Akkaya, son 3-4 senedir muzır neşriyat durumlarının arttığına vurgu yaparak, “Birincisi düşüncenin ifade edilmesiyle ilgili kısımdan değerlendirmemiz gerekiyor. İkincisi de Aile Bakanlığı’nın nasıl bir kurul oluşturduğu, kurulda kimlerin olduğu ve eserlerin nasıl incelendiğine dair büyük bir belirsizlik var. Bu kararları nasıl aldıkları tam bir muamma ve tartışmaya muhtaç konular. Son 3-4 senedir birçok eser muzır neşriyat ilan edilerek ya poşette kapatılarak satılması ya da tamamen yasaklanmasıyla sonuçlanıyor” şeklinde konuştu. Elif Akkaya Bu uygulamanın Anayasa’ya aykırı olduğunu ifade eden Akkaya, “Bir kere Küçükleri Muzır Neşriyattan Koruma Kurulu’nun edebi, sanatsal ya da bilimsel eserleri muzır neşriyat kabul etmesi Anayasa’ya aykırı. Çünkü düşünceyi ifade etme özgürlüğü, yayımlama özgürlüğü ve edebi eserin açıklanması özgürlüğü Anayasa tarafından korunan bir hak. O yüzden Tekin Yayınevi olarak bu ahlakçı, yasakçı zihniyetin aldığı kararlara dair tavrımız oldukça net” dedi. Çocukların kitaplardan değil cinsel taciz vakalarından korunması gerektiğine vurgu yaparak “Son yıllarda çocuklara, küçüklere yönelik cinsel taciz vakaları gündemde. Çocuğu orada hızla koruyamayan Çalışma Sosyal Hizmetler ve Aile Bakanlığı söz konusu kitaplar olunca jet hızıyla bu kararları alıp uygulaması bir soru işareti. Ahlakçı yasakçı zihniyetle kitaplardan edebi eserlerden değil çocuğu çocuğa zarar verenlerden korumak gerekiyor” şeklinde sözlerini sonlandırdı. HER ZAMANKİ GİBİ BASKICI Karakarga Yayınları’ndan Kutlukhan Perker ise, daha önce defalarca kez yaşanan bu haksızlık karşısında çok da şaşırmadığını belirterek, “Maalesef hükümetler devreye girdikleri zaman insanların gündelik yaşamları, hayatı, tercihleri konusunda her zamanki gibi baskıcı davranıyorlar. Bu Türkiye Cumhuriyeti’nde de Amerika Birleşik Devletleri’nde de oluyor. Çok az ülkede sanırım insanlar nefes alabiliyor” yorumunda bulunuyor. Kutlukhan Perker Mikis Theodorakis son yolculuğuna uğurlandı
Geçtiğimiz günlerde hayatını kaybeden dünyaca ünlü Yunan bestekâr Mikis Theodorakis, Mitropolis Kilisesi'nde düzenlenen cenaze töreniyle son yolculuğuna uğurlandı. 3 gün boyunca halkın ziyaretine açılan büyük sanaatçının naaşı, vasiyeti üzerine naaşı Girit'e gönderilmeden önce Atina'da düzenlenen törenle son yolculuğuna uğurlandı. Törene, Yunanistan Cumhurbaşkanı Katerina Sakellaropoulou, Yunanistan Başbakanı Kiryakos Miçotakis, anamuhalefet partisi SYRIZA lideri Aleksis Çipras, eski başbakan ve PASOK'un eski lideri Yorgo Papaandreou katıldı. Theodorakis'in yakın dostu Zülfü Livenli de törene katılan isimler arasında yer alırken, Twitter hesabında yaptığı paylaşımla kiliseye çok az insan alındığını söyledi. "Dışarıda yağmur altında halk onun şarkılarını söylüyor, kilisede rahipler ilahi okuyor. Protokolde George Papandreu ve Maria Farandouri ile törendeyiz" diyen Livaneli, "Herkes çok üzgün. Cumhurbaşkanı ve Komünist Partisi başkanı konuşmalar yapıyor" bilgisini verdi. Theodorakis'in cenazesi kendi isteğine uygun olarak Girit Adası'na kardeşinin yanına defnedilecek. Sanatçı, 2013 yılında Hanya Belediye Başkanı'na yazarak isteğini belirtmişti. Herkes çok üzgün. Cumhurbaşkanı ve Komünist Partisi başkanı konuşmalar yapıyor. #mikistheodorakis ‘Toplumsaldan Bireysele Türk Sinemasından Parçalar’ kitapçı raflarında
Erdoğan'ın kafasına vurduğu çocuk, Uykusuz'un kapağında
21. Berlin Uluslararası Edebiyat Festivali başladı
Seçil KALENDEROĞLU / Berlin 21. Berlin Uluslararası Edebiyat Festivali bugün başladı. Bu yılki festivalin ana teması dünya çapında kadın düşmanlığı ve kadına şiddet olacak. Uzun zaman sonra ilk kez çeşitli ülkelerden katılımcılarla 8-18 Eylül tarihleri arasında, fiziksel ortamda gerçekleşecek olan Uluslararası Edebiyat Festivali`nin bugün gerçekleşen açılış konuşmasını, Prix Goncourt ödüllü yazar Leila Slimani yaptı. Okumalara ve panellere, 40'tan fazla ülkeden yaklaşık 130 yazarın katılması beklenen festivalde, farklı ülkelerden gelen tanınmış yazarların yanı sıra yeni uluslararası keşifler de var. Bu nitelikteki festivallerde görmeye alışık olduğumuz gibi çok çeşitli siyasi gündemlerin yanı sıra güncel tartışma konularının da iç içe geçtiği bir programa sahip. KADIN DÜŞMANLIĞI TARTIŞILACAK Bu yıl dünya çapında kadın düşmanlığı, kadına şiddet temalarıyla öne çıkan festivalde, "Sevgi ve Nefret Sözleri: Kadının Güçlenmesine Karşı Kadın Düşmanlığı” başlıklı bir dizi okuma ve panel yer alıyor. Bu tema çerçevesinde İngiltere doğumlu Berlinli yazar Priya Basil, Etiyopyalı-Amerikalı romancı Maaza Mengiste ve Alman-Hırvat yazar Jagoda Marinić kadın düşmanlığı, cinsiyetçilik ve sağ siyaseti tartışacak (10 Eylül 18:00). Ödüllü İngiliz-Avustralyalı romancı Evie Wyld ve Brezilyalı-İsviçreli yazar Patricia Melo ise küresel bir problem olarak kadın cinayetlerini edebiyat perspektifinden tartışacaklar (15 Eylül 18:00), Kuzey Makedon yazar ve toplumsal cinsiyet aktivisti Rumena Bužarovska, Kocam adlı romanını okuyacak (13 Eylül 19:30). İPTAL KÜLTÜRÜ VE DUYARLILIK Festivalin bir diğer ana teması olan 'Kimlik Politikaları ve Uyanıklık – “Sol”un Totalitarizmi?' kapsamında ise günümüz ırkçılık karşıtı hareketin tanınmış dilbilimcilerinden, “mülkiyet”, “ayrıcalık” konularındaki eleştirel yaklaşımı ile bilinen John McWhorter`a söz verilecek. McWhorter'in konuşmasında “iptal kültürü ve duyarlılık” (cancel culture and wokeness) üzerinde duracak ve hemen ardından ise Fransız yazar Olivier Guez ve Sudanlı-İngiliz gazeteci Nesrine Malik’in konuşmaları programı takip edecek (9 Eylül 19:30). OTORİTERLEŞEN DÜNYA MASAYA YATIRILACAK Ece Temelkuran’ın da konuşmacı olarak yer aldığı “Avrupa Dış Politikasının Geleceği” panelinde ise Yeni Çin, Arap Baharı, Rusya’nın Kırım’daki politikaları, Doğu Ukrayna’daki savaş ile Trump, Bolsonaro ve Erdoğan gibi isimler üzerinden dünya siyasetinin içinde bulunduğu çağ tartışılacak. İnsan hakları ve etik talepler, otokratik sistemler arasındaki çelişkiler ve Avrupa dış politikasının yeni taleplere göre nasıl formüle edilmesi gerektiği sorusunun cevabı araştırılıyor. İsviçre'nin eski Almanya Büyükelçisi Tim Guldimann, yazar Viktor Yerofeyev, Almanya'nın eski Pekin büyükelçisi Volker Stanzel, siyasi danışman Daniela Schwarzer ve AB/ Avrupa Araştırma Bölümü Başkan Yardımcısı Annegret Bendiek`de gazeteci Ece Temelkuran`la birlikte panelde yer alan isimler. Daha fazla bilgi için: https://www.literaturfestival.com 8 Ekim'de vizyona girecek ‘Hakikat Şeyh Bedreddin’ filminden yeni fragman
Şeyh Bedreddin’in hayatını konu alan "Hakikat Şeyh Bedreddin" filmi 7 Ekim’de Avrupa’da 8 Ekim’de Türkiye’de vizyona girecek. Vizyon öncesi, filmin yeni fragmanı yayımlandı. Suavi’nin Şeyh Bedreddin’i canlandırdığı filmde Bülent Emrah Parlak, Börklüce Mustafa’ya hayat veriyor. Torlak Kemal rolünde ise Saygın Soysal bulunuyor. Filmde Ali Barkın, Elif Nur Kerkük, Kerem Fırtına, Orhan Alkaya, Ezgi Esma Kürklü, Bülent Keser, Teoman Gelmez, Sinan Tuzcu, Sabriye Günüç, Serkan Genç, Mehmet Ünal, Emre Canpolat, Ömer Duran, Ersin Umut Güler, Gülsün Odabaş ve Rugeş Kırıcı da rol alıyor. Ömer Faruk Çalışkan ise filmde çocuk oyuncu olarak görev yapıyor. Film, “Birlikte iş yapma” güdüsüyle bir araya gelmiş kişilerden oluşan ve bir nevi kooperatif olan İmece Yapım imzasını taşıyor. Ali Şahin ve Yönetmen Hakan Alak’ın senaryosunu birlikte yazdığı filmin görüntü yönetmenliği Serdar Ünlütürk’e ait.  FİLM HAKKINDA Film, 1415 yılının savaş ortamını konu alıyor. Timur, Anadolu’yu kılıçtan geçirdiği sırada, padişahın oğulları Musa ve Mehmet Çelebi taht için birbirlerine düşmüşken, Şeyh Bedreddin de İznik’te sürgündedir. Bedreddin’in fikirlerini benimsemiş olan Börklüce Mustafa Karaburun’da Torlak Kemal ise Manisa’da halktan toplanan vergilere ve talanlara isyan eden insanlarla birlikte ortak bir yaşam kurmuşlardır. Çelebi Mehmet, bu aykırı ve "kâfir" olarak gördüğü topluluğu yok etmek için 24 bin kişilik bir ordu toplar. Çelebi Mehmet'in ordusuna karşı Böklüce Mustafa'nın "Hakikat Savaşçıları" savaş meydanındadır. Din ulemasının toplandığı salonda yargılanan Bedreddin, hakkındaki suçlamaları reddeder ve hakikat yolundan asla çıkmayacağını söyleyerek hakkındaki ölüm fetvasına kendi mührünü vurur. Filmin ortaya çıkış hikayesi daha önce yayınlanan bir video ile anlatılmıştı.  Matrix 4'ten ilk görüntüler paylaşıldı, fragman için tarih verildi
Orhan Kemal Emek Ödülü Sevin Okyay’a
KÜLTÜR SANAT SERVİSİ 28. Uluslararası Adana Altın Koza Film Festivali’nde verilecek “Orhan Kemal Emek Ödülleri”nin sahipleri belli oldu. Festival komitesinin yaptığı açıklamaya göre, Orhan Kemal Emek Ödülleri’nin gazetemizin yazarı Sevin Okyay ile görüntü yönetmeni Ertunç Şenkay’a verilmesi kararlaştırıldı. Sevin Okyay, Orhan Kemal Emek Ödülü’nün kendisine ne hissettirdiğini şu sözlerle anlattı: “Emek ödülü zaten güzel bir ödül. Orhan Kemal emek ödülü olunca daha da güzelleşiyor. Ama 1990 yılında Ankara Film Festivali’nde gönüllü bir ODTÜ öğrencisi olarak tanıdığım ve festival arkadaşlığımız hep devam eden Uluslararası Altın Koza Film Festivali direktörü Prof. Dr. Kadir Beyoğlu’nun yokluğu sevincimin içinde bir kara nokta oldu. Adı hep festivalle birlikte anılacak.” Okyay ve Şenkay’a ödülleri 13 Eylül’de festivalin açılış programında verilecek. "Ulusal Uzun Metraj Film Yarışması", "Uluslararası Kısa Film Yarışması", "Ulusal Öğrenci Kısa Film Yarışması" ve "Adana Kısa Film Yarışması" olmak üzere 4 kategorinin bulunduğu festivalin "Altın Koza Ödülleri", 18 Eylül’de düzenlenecek törenle sahiplerini bulacak. Adana Büyükşehir Belediyesi’nin düzenlediği festival, 13-19 Eylül tarihleri arasında gerçekleştirilecek. İnsanlar özgür olmakla yükümlü
İBRAHİM KARAOĞLU Yetkin anlatı ustası yazar Nedim Gürsel’in son kitabı “Son Fasıl” okuruyla buluştu. Dünyaca ünlü usta sanatçıların yaşamının en önemli dönemlerini bir başka aynadan yansıtıyor Gürsel. Van Gogh’tan Leonardo da Vinci’ye, Tolstoy’dan, Nâzım Hikmet’e… Hani Maurice Merlau-Ponty, “İnsan, insan için aynadır” der ya, “Son Fasıl” kitabında, Nedim Gürsel’in kendine özgü başka aynasından yansıttığı ünlü yaşamlara yolculuğu üzerine söyleştik. ►Son kitabınızda temel izlek “insanın insana yolculuğu” gibi ve bu yolculuğu iz sürme üzerinden gerçekleştiriyorsunuz. Sizi bu yolculuğa yönlendiren etmenler ne oldu? Son Fasıl’ı “insandan insana yolculuk” olarak tanımlayabiliriz elbette, ama söz konusu insan çoğu kez ya büyük bir yazar ya da şair yahut bir ressam. Bu kitabımda beni etkilemiş Van Gogh, Leonardo da Vinci, Rubens, Tolstoy, Rilke, Sartre, Semprun, Nâzım Hikmet gibi yazarların son yıllarına ışık tuttum. Onları son fasıllarını yaşadıkları kentler ve coğrafyalarda betimlersen, metne kendi öznel izlenimlerimi de kattım. Örneğin iki büyük şairin Rilke ile Nâzım Hikmet’in yapıtlarını derinden etkileyen İsviçre’nin Sierre kasabasıyla Prag kentini onların yapıtları bağlamında okura yansıtmaya çalıştım. Farklı kentlerin ortak noktası yaratıcı uğraşın mekânı olmalarıydı. Van Gogh’un son yetmiş gününü anlatırken okur aklın sınırlarını zorlayan bu dahi ve deli sanatçının tablolarının içinde dolaşsın istedim. Onun yalnızlığını, yaratıcı enerjisini, dramını duyumsaması için çaba gösterdim. Yetmiş gün boyunca her gün bir tablo yapmış intihar etmeden önce. Bu olağanüstü çabaya tanık olan Paris’in kuzeyindeki Auvers-sur-Oise kasabasını da kattım işin içine. Irmağı, yeşil alanları, Van Gogh’un çizdiği gotik kilisesi ve bahçe içerisindeki arduvaz çatılı evleriyle çok özel bir kasabadır. Sanatçının, ona hayatı boyunca kol kanat geren kardeşi Teo’yla yattığı mezarı da oradadır. Son tablosunda betimlediği buğday tarlasının tam karşısında. Ve ünlü tablodaki gibi Ağustos sıcağında buğday tarlasına kargalar iniyor hâlâ. ►Sizin kitabınızdaki kentleri ve coğrafyaları gezerken Maurice Merlau-Ponty’nin “İnsanın yalnızca bedeni değil, duyguları, düşünceleri de mekâna bağlı ve bağımlıdır. Varoluş yalnızca maddesel yönüyle değil ruhsal yönüyle de mekânsaldır” söylemini anımsadım. Varoluşun mekânsal boyutu bağlamında neler söylemek istersiniz? Maurice Merlau-Ponty haklı. Her mekânın bir ruhu olabileceğini düşünüyorum. Ama bazı mekânların ruhu galiba daha derinde. O derinliğe ulaşabilmemizi sağlayan da sanatçılar. Van Gogh’un tablolarında yer almasaydı Auvers-sur-Oise’in doğasını yeterince kavrayamazdık örneğin. Nâzım Hikmet’in sürgünde yazdığı o eşsiz şiirleri sayesinde Prag’ın mimarisini daha iyi tanıyoruz. Jorge Semprun’un çok genç yaşta ölümümle tanıştığı Buchenwald toplama kampına da gittim. Goethe’nin yaşadığı Weimar kentinin yanında bir bellek mekânı. Düş kırıklığına uğradığımı itiraf etmeliyim. Semprun’un Türkçeye çevrilen “Büyük Yolculuk” romanındaki gibi değildi. O mekânın şiddetle olan ilişkisini kavrayabilmem için büyük yazarın romanlarını yeniden okumam, bu mekânla ilişkilendirmem gerekti. BELKİ BENİM DE SON FASLIM ►“Son Fasıl”a başka ustaların yaşamları üzerinden de yeni anlatı ekleri yapacak mısınız? Sizi bu denli etkileyen başka öyküler yok mu? Var elbette, ama yakın dostlarımdan “Dur bakalım son fasıla vakit var daha” gibisinden tepkiler aldım. Bu kitabı yazarken bir bakıma kendi son fasılımı da yaşadım vehmine kapılmıştım. Beni bu endişeden uzaklaştırmak istediler. Dolayısıyla şimdilik Son Fasıl’a eklemeler yapmayı düşünmüyorum. Yeri gelmişken şunu da söylemek isterim; ben de kitapta anlatılan ustalar gibi son faslımı yaşıyorum belki, ama Yahya Kemal’e atıfla “Dönülmez akşamın ufkunda” değilim. Henüz değilim. ►“Hiçlik, varlığa musallat olur.” der ya Jean-Paul Sartre, “Son Fasıl” da hiçliğin varlığa en çok musallat olma hallerinden midir? Jean-Paul Sartre varoluş felsefesinin temellerini genç bir felsefe öğretmeniyken attı. Son Fasıl’da onun da izini sürdüm. İlk romanı “Bulantı”nın yazılış serüvenini araştırdım. “Hiçlik”, eğer Sartre’ın dediği gibi varlık özden önce geliyorsa, yani dünyaya atılıp fırlatılmış insan kendi özünü inşa etmekle yükümlüyse varoluşa dönüşecektir ve özgür olmakla yükümlüdür. Bizlerde belli bir durumda, yani ülkemizin içinde bulunduğu ortamda demokrasi ve özgürlük mücadelemizi sürdürmeliyiz. Yaratıcı ve hakiki yaşam…
Kendi hayatını bir yaratıma dönüştürme… Galiba herkesin istediği şey bu. Ama önce, kişinin yaşadığı hayatı değerli ve ilginç bulması gerek. Sadece yaşadığı hayatı değil, kendisini de ilginç ve değerli bulması. Psikoterapi öncelikle insanları kendileri için daha ilginç hale getiren bir diyalog olarak tarif edilir. Sizi merakla dinleyen, yaşadığınız hikâyeyi yeniden yazarcasına birlikte yorumlayarak daha derin anlamların izini sürmeye hevesli bir profesyonelle çıkılan yolculuk… Sanatı, edebiyatı ve felsefeyi de bu türden bir diyalog çabası olarak görebiliriz. Winnicott, bireylerin ya yaratıcı bir biçimde yaşayıp hayatı yaşamaya değer bulduklarını, ya da tam tersi yaratıcı bir biçimde yaşamayıp hayatın değerinden şüphelendiklerini yazmıştı. Ve bunu çocukluk döneminde yaşadıklarımızla ilişkilendirmişti. Günümüzde hayatın değerinden şüphe edenlerin arttığını gösteren pek çok örnek çıkıyor karşımıza. Bu durumda sosyal medyanın da etkisi büyük, herkesin herkesten haberdar olduğu ve haset ettirmenin öne çıktığı bir iletişim tarzının içine hapsolmak, hayatın değerinden şüphe edenleri artırıyor. Twitter da artık Instagram gibi kullanılır oldu, üniversite sınavını kazananlar sınav sonuç kâğıtlarını paylaşabiliyorlar, yurt dışına gidenler pasaportlarını… Sık sık NASA’ya ya da yurt dışındaki bir akademiye kabul edildiğini söyleyenlere, çocuğunun yeni doğan halinden okula giden haline kadar bütün süreçlerini paylaşanlara, olmadı doğum günü için like isteyenlere kadar rastlamak mümkün… Birisi de, bugün de terfi etmedim, NASA’ya kabul edilmedim, çocuğum olmadığı için okula da gönderemedim, yedi dil bilip beş üniversite de bitiremedim gibi bir tweet yazmış, bu durumla dalga geçmek için. Bu örneklerin çokluğu, çoğu kişinin kendisini ve yaşadığı hayatı ilginç ve değerli görüp görmemekle ilgili bir çatışma yaşadığını gösteriyor. Paylaşmakla haset ettirmek arasında çok ince bir çizgi var ve o çizgi belirsizleşmiş durumda. Yoksa çoğu kişi haset ettirmek için yapmıyor bunu, kendiliğinden gelişiyor. Sosyal medyada her zaman daha ilginç, daha eğlenceli, daha derin gibi gözüken ya da olmak için rekabet içinde olanların mücadelesi, yaşamak yerine izlemeyi ya da göstermeyi amaç edinen insanlar yarattı. Ama ne olursa olsun, kaç like alınırsa alınsın, takipçi sayısı ne kadar artarsa artsın, boşluk duygusundan kurtulmaya yetmeyen bir süreç… *** İnsanın yaratıcı bir yaşam sürmesi, yaşadığı hayatı değerli bulması, kendiliğinden gelişecek bir süreç değil. Bunu, hurdalıkta dönüştüreceği bir nesne arayan sanatçıların durumuna benzetmek mümkün. İnsanın iç dünyası, ıvır zıvır, kullanılıp bir kenara kaldırılmış şeylerle dolu bir depoya benzetilebilir. O depoya girip nesneleri incelemek, bizim için en anlamlı şeyleri bulup çıkarmak, güncel sanatçılar gibi bulduğumuz şeyleri başka şeylerle ilişkilendirerek derin anlamlar çıkarmak, o karma karışık ve değersiz görünen nesnelerden yaşanabilir bir dünya yaratmak… Bugün, ne istediğini bilenler gittikçe azalıyor sanki, kararsızlık ciddi bir stres kaynağı… Başkalarının arzusunu kendi arzusu gibi yaşayanlar, mecburen başkalarının onayıyla, beğenileriyle yaşadıklarını hissedebiliyorlar… İşin ilginç tarafı, medya ve sosyal medyada başarılarıyla övünenler, elde ettikleri başarının ardındaki sıkı çalışmayı gizleme eğiliminde oluyorlar genellikle, sanki bu onlar için doğal ve kendiliğinden gelişmiş bir şeymiş gibi, doğuştan ayrıcalıklı oldukları içinmiş gibi… Sıkı çalışmak, bir tür eziklikmiş gibi… Sıkı çalıştığı için değil, yetenekli olduğu için… Bir yandan da büyük başarılar kazanmış gibi gösterilenlerin çoğunun, gerçekte öyle hissetmedikleri de bir gerçek, sanki her an foyaları ortaya çıkacakmış ya da başarıları ellerinden kolayca alınacakmış, hemen unutulacaklarmış gibi…. Ki hemen unutulabiliyorlar da… Çünkü zaman, eskisi gibi biriktirmiyor, akıp geçiyor, Bauman’ın bahsettiği gibi akışkan bir hayatın içindeyiz artık… Yaratıcı yaşam, insanın kendi hayatını değerli ve ilginç bulmasının nedeni ve sonucuysa eğer, bu aynı zamanda başkalarının yaşamını da değerli bulmayı getirir. "Katli Vacip; Tarikatların Sır Cinayet Dosyaları” kitabı çıktı
Odatv Haber Müdürü Fethi Yılmaz’ın “Katli Vacip / Tarikatların Sır Cinayet Dosyaları” kitabı Kırmızı Kedi Yayınevi’nden çıktı. Yayınevi’nin resmi sosyal medya hesabından bugün kitapla ilgili dikkat çeken bir tanıtım videosu yayımlandı. Kitapta, Türkiye’deki birçok tarikatın karıştığı cinayetler, bunların perde arkası ve dava dosyalarındaki kritik detaylar anlatılıyor. Yılmaz uzun zamandır üzerinde çalıştığı kitabını Twitter hesabından "Uzun zamandır üzerinde çalıştığım Katli Vacip kitabı raflarda yerini alıyor. Tarikatların içindeki cinayetleri, sırları okuduğunuzda nasıl bir tehlike ile karşı karşıya olunduğunu göreceksiniz. Söz artık okuyucuda..." sözleriyle duyurdu. Uzun zamandır üzerinde çalıştığım #KatliVacip kitabı raflarda yerini alıyor. Tarikatların içindeki cinayetleri, sırları okuduğunuzda nasıl bir tehlike ile karşı karşıya olunduğunu göreceksiniz. Söz artık okuyucuda...https://t.co/lz1ex5Q7Se pic.twitter.com/76P4bK2IlQ İşte Kırmızı Kedi Yayınevi’nin konuyla ilgili yaptığı paylaşım ve kitapta yanıtı verilen konu başlıklarından bazıları: “- Bakan Süleyman Soylu’nun “ağabey” dediği cemaatçi isim hangi cinayetin şüphelisi olarak yargılandı? -Zikir çektikleri evin arka bahçesine öldürdükleri ismi gömüp, ön bahçesinde aynı gün düğün yapan cemaatçiler kim? -İsmailağa Cemaati lideri Mahmut Ustaosmanoğlu idamla yargılandığı cinayet dosyasında neler yazıyor? - Cemaat içindeki cinayetin sebebi “yasak aşk” mıydı? -“Laiklerin ölülerine pamuk yerine budaklı odun” diyen cemaatçi isim AKP’nin hangi etkinliğinden çıktı? -Camideki linç emniyet tarafından nasıl saklanmak istendi? -Cumhurbaşkanı Erdoğan, öldürülen cemaat hocasının ailesi ile neden görüşmedi? -68 kuşağının marşlara adı yazılan ismini hangi cemaate mensup isimler öldürdü? - Türkiye’nin görevi başında öldürülen ilk müftüsü için “ölüm fetvası” veren cemaat lideri kim? -12 Eylül darbe mahkemesi hangi cemaat lideri için “saygın isim” dedi? -Camide öldürülen cemaat liderleriyle ilgili saklanan sır neydi? -Camide öldürülen cemaat liderlerinin dosyasının perde arkasında neler var? -Hangi mahkeme aynı sanık için hem beraat hem tutuklama hem de adli kontrol istedi? -AKP’nin kurucusu olan isim hangi cemaat liderinin cezalandırılmasını istedi? -İsmailağa cemaati öldürülen hocasının ailesini neden evden kovdu? -İçişleri Bakanı ve Adalet Bakanı’nın taziye yayınladığı şeyh cinayeti dosyasından ne çıktı?” Seda Ekici'den akustik bir ilk tekli: "Iğdır’ın Al Alması"
Müziğin eğitiminden gelen ve hem vokal hem de perküsyon anlamında yıllar içinde kendisini geliştiren Seda Ekici, ilk tekli çıkışını “Iğdır’ın Al Alması” türküsünü akustik bir anlayışla ele alarak yapıyor. "Doğa İçin Çal" projesiyle de bilinen Fırat Çavaş’ın 5 yıldır YouTube’da sürdürdüğü ve son dönemde Spotify’da da pek çok müzisyene imkan tanıdığı “Bak Ne Söylicem!” projesi kapsamında yayınlanan teklinin düzenlemesi ve piyano-gitar icraları Çavaş imzası taşıyor. Ayrıca teklinin Çavaş yönetimindeki klibi, Bak Ne Söylicem! YouTube kanalında de yerini aldı. Halen İTÜ Türk Musikisi Devlet Konservatuvarı Müzikoloji bölümü öğrencisi olan Seda Ekici, ilk teklisini şu sözlerle anlatıyor; “Böyle bir eseri yorumlamak benim için çok özeldi. Senelerdir, her boş anımda mırıldandığım ve gerçekten çok duygu yüklü bulduğum bir eser. Sözlerinin dokunaklı oluşu; melodisi ve takınılan güzel bir tavırla eser bambaşka yerlere gidebiliyor, ve siz de onunla yolculuğa çıkıyorsunuz! Umarım niceleri böyle güzel duygulara imkan tanır ve yeniden başka güzel eserler ile yolculuğa çıkabilirim!” Seda Ekici’nin yorumuyla “Iğdır’ın Al Alması” tüm dijital platformlarda.  Akdeniz sinemaları İzmir’de buluşuyor
İzmir Büyükşehir Belediyesi, 8-12 Eylül tarihleri arasında “Uluslararası Akdeniz Sinema Buluşması” düzenliyor. Akdeniz ülkelerinden yönetmen, yapımcı ve sinema kurumu temsilcilerinin katılacağı buluşma süresince üç mekanda film gösterileri gerçekleştirilecek. İzmir’in sanat sineması Karaca Sinema ve Fransız Kültür Merkezi’nin yanı sıra akşamları Göztepe İskelesi yanı Karşıyaka gemisinde yapılacak gösterilerde Akdeniz ülkeleri sinemalarından 2019- 2021 yapımı uzun metraj filmler Türkçe altyazılı olarak gösterilecek. Vecdi Sayar’ın yönetmenliğinde düzenlenen İzmir Akdeniz Sinemaları Buluşması’nın ilk gününde, Yunan yönetmen Christos Nikou’nun “Elmalar”, Cezayir asıllı Fransız yönetmen Maiwenn’in “DNA” filmlerinin ardında saat 21’de Kadifekale gemisinde Fİlistinli yönetmen Ameen Nayfeh’in sunumuyla, 2021 Oscar’larında Ürdün’ün adayı olan “200 Metre” adlı film gösterilecek. 9 Eylül programında da bir başka Filistinli yönetmenin filmi var: Elia Suleiman’ın Cannes Film Festivali FIPRESCI ödülünü kazanan Fransa- Filistin-Katar- Almanya-Kanada-Türkiye ortak yapımı “Burası Cennet Olmalı”. Aynı gün gösterilecek diğer film ise, geçen yıl İstanbul ve Antalya Film Festivallerinde çok sayıda ödül kazanan Fikret Reyhan’ın “Çatlak”ı. Yönetmen, Fransız Kültür Merkezi’nde gösterilecek film sonrası izleyicilerin sorularını yanıtlayacak. AKDENİZ'İN GÜNEYİ VE KUZEYİ Akdeniz ülkeleri sinemacıları, 9 Eylül’de tam gün izleyiciye kapalı bir toplantı yaparak, Akdeniz’de kültürlerarası barışın sağlanmasında sinemanın rolünü, kültür-sanat kurumları ve sinema sektörleri arasında işbirliği olanaklarını değerlendirecekler. Toplantıya katılacak olan sinemacılar arasında, Arnavutluk Sinema Merkezi direktörü Eduart Makri, Hırvatistan Audiovizüel Merkezi direktörü Irena Jelic, Fransa’dan Marsilya Film Festivali Genel Sekreteri Tsveta Dobreva, İtalya’dan oyuncu ve belgesel yönetmeni Francesca Failla, Lübnan’dan film festivalleri direktörü Sam Lahoud, Fas’tan Rabat Film Festivali direktörü Malak Dahmouni, Filistin’den yönetmen Ameen Nayfeh, Slovenya Film Merkezi’nden Nerina T. Kocjancic, Suriye Sinema Kurumu direktörü Kareem Abeed, Tunus sinemasının usta yönetmeni ve yazar Ferid Boughedir ve yapımcı Anne-Marie Boughedir, Türkiye’den yönetmenler Leyla Yılmaz, Reis Çelik, Bülent Öztürk, Tahsin İşbilen, yapımcı Anna Maria Aslanoğlu, akademisyen Aslı Favaro yer alıyor. 10 Eylül saat 12.00'da Swissotel salonunda Buluşma’nın konukları basının ve izleyicilerin sorularını yanıtlayacak. 10 Eylül günü gösterilecek filmler ise, Faslı yönetmen Alaaddin Aljem’in “Kutsal Aziz”, geçen yıl Adana ve Ankara Film Festivallerinde çok sayıda ödül kazanan Leyla Yılmaz’ın “Bilmemek”, Ladj Ly’nin yönettiği Fransa’nın Oscar adayı “Sefiller” ve Cezayirli yönetmen Merzak Allouache’ın 2021 yılı yapımı “Aile” adlı filmi. HENRİ LANGLOİS ÖDÜLÜ İzmir Akdeniz Sinemaları Buluşması, bu yıldan başlayarak her yıl, sinema sanatına katkılarından ötürü Akdeniz’den bir sinemacıya Henri Langlois Ödülü verecek. Bu ödül, Fransız Sinemateki’nin kurucusu, Henri Langlois’nın İzmirli olduğunu dünyaya duyurmak açısından da önem taşıyor. Langlois, Türk Sinemateki’ne de kuruluş yıllarında ciddi destek veren bir sinemacıydı. Langlois ödülü’nün bu yılki sahibi, Cezayir sinemasının ustalarından Merzak Allouache. Buluşma’nın son iki gününde ise, İspanyol yönetmen Alejandro Amenabar’ın “Savaşın Gölgesinde”, Cezayir asıllı Fransız yönetmen Mouina Meddour’un “Papicha”, Fransız yönetmen Robert Guédiguan’ın “Gloria Mundi”, Tunuslu yönetmen Kouther Ben Hania’nın “Derisini Satan Adam”, İsrailli yönetmen Nadav Lapid’in “Eş Anlamlılar” ve Fransız yönetmen Chloé Mazlo’nun “Lübnan Semaları”. "Şu Fatsa’nın Yolları" belgeseli ilk gösterime hazırlanıyor
Mehmet Eroğlu’nun polisiyesi ‘İyi adamın 10 günü’ film oluyor: Nejat İşler başrolde
TÜİK verileri: Türkiye'de müze sayısı arttı, ziyaretçi sayısı azaldı
Türkiye genelinde müze sayısı, 2020'de bir önceki yıla göre yüzde 5,8 artarak 494'e ulaşırken, Kültür ve Turizm Bakanlığı'na bağlı müze ve ören yeri ziyaretçi sayısı Covid-19 salgını etkisiyle yüzde 73,6 düşerek 9 milyon 241 bin 912'ye geriledi. Türkiye İstatistik Kurumu (TÜİK), 2020 yılına ilişkin "Kültürel Miras İstatistikleri"ni açıkladı. Buna göre, Türkiye genelinde müze sayısı geçen yıl 2019'a göre yüzde 5,8 artarak 494'e çıktı. Bu müzelerin 205'i Kültür ve Turizm Bakanlığı bünyesinde, 289'i ise özel müze kategorisinde yer aldı. Kültür ve Turizm Bakanlığı'na bağlı müzelerdeki eser sayısı, geçen yıl bir önceki yıla göre yüzde 0,5 artarak 3 milyon 278 bin 114 olarak kayıtlara geçti. Türkiye'de Covid-19 salgını nedeniyle kısıtlama tedbirlerinin uygulandığı geçen yıl bakanlığa bağlı müze ve ören yerlerini ziyaret edenlerin sayısı da bir önceki yıla göre yüzde 73,6 azalışla 9 milyon 241 bin 912 oldu. Bakanlığa bağlı ücretli müze ve ören yerlerini ziyaret edenlerin sayısı 2020'de 5 milyon 566 bin 566, bunların toplam ziyaretçiler içindeki payı yüzde 60,2 olarak hesaplandı. Ücret ödenmeyen müze ve ören yerlerini ziyaret edenlerin sayısı 3 milyon 675 bin 346, bunların toplam ziyaretçiler içindeki payı yüzde 39,8 olarak belirlendi. ÖZEL MÜZELERİN ESER SAYISI ARTTI Özel müzelerde mevcut eser sayısı da söz konusu dönemde yüzde 2 artarak 416 bin 706 oldu. Bu müzelere gelen ziyaretçi sayısı da yüzde 72,2 azalarak 4 milyon 514 bin 571 olarak kayıtlara geçti. Müzelerin sorumluluğundaki taşınmaz kültür varlıklarının sayısı geçen yıl 2019'a göre yüzde 2,6 artarak 116 bin 120 oldu. Müzelerin sorumluluğu altındaki taşınmaz kültür varlıklarının en çok bulunduğu il 32 bin 638 ile İstanbul olurken, bu kenti 7 bin 651 taşınmaz kültür varlığı ile İzmir, 4 bin 660 taşınmaz kültür varlığı ile Muğla ve 4 bin 475 taşınmaz kültür varlığı ile Bursa takip etti. Milli parkların sayısı 2020'de bir önceki yıla göre yüzde 2,3, tabiat parkı sayısı yüzde 1,2 arttı. Aynı dönemde toplam milli park alanı yüzde 4,5 artarak 907 bin 520 hektara yükseldi. Geçen yıl tabiat parkı sayısı 250'ye yükselirken, tabiat parkı alanı ise 107 bin 632 hektara çıktı. Tabiatı koruma alanı sayısı yüzde 3,3 artarak 31 olurken, tabiat anıtı sayısı geçen yıl 2019'a göre yüzde 0,9 azalarak 115'e geriledi. (AA) Erdoğan’a 'Gençler sizin için yapmış' denilen bestenin sahibinden tepki
Oyuncu İncilay Şahin hayatını kaybetti
Umutsuz Ev Kadınları, Hayat Bilgisi, Adını Feriha Koydum, Çiçek Taksi ve son olarak Yasak Elma dizisinde yer alan oyuncu İncilay Şahin hayatını kaybetti. Şahin'in ölüm haberini Oyuncular Sendikası duyurdu. Sendikadan yapılan açıklamada, “Kurucu üyemiz, değerli meslektaşımız İncilay Şahin'i kaybetmenin derin üzüntüsü içerisindeyiz. Başta ailesi olmak üzere tüm sevenlerine sabır diliyoruz. Çok üzgünüz. Başımız sağ olsun" ifadelerine yer verildi. İNCİLAY ŞAHİN KİMDİR? Oyuncu İncilay Şahin, 29 Ocak 1961, Kayseri'de doğdu. MSM Aktör Stüdyoda eğitim aldı. Tiyatro oyunculuğunun yanı sıra çok sayıda sinema filmi ve dizide oynadı. 1995 yılında Çiçek Taksi ile başladığı kariyerinde geride kalan süre içerisinde pek çok projeye dahil oldu. 'Hayat Bilgisi', 'Adını Feriha Koydum', 'Yasak Elma' gibi yakın zaman projelerde de yer almayı sürdürdü. ROL ALDIĞI FİLMLER Kanlı Postal (Rahime Öğretmen, 2015) Deli Dumrul Kurtlar Kuşlar Aleminde (Fidan, 2009) 120 (Şadiye, 2007) Beyza'nın Kadınları (2005) ROL ALDIĞI TV FİLMLERİ Yalnız Efe (Köseoğlu Karısı, 2006) Yüksek Yüksek Tepelere Ev Kurmasınlar (Ali’nin Annesi, 2004) Düşenin Dostu (2004) ROL ALDIĞI TİYATRO OYUNLARI Kadınlar Hep Gülmeli / Oyuncu Oyuncu İncilay Şahin hayatını kaybetti
Umutsuz Ev Kadınları, Hayat Bilgisi, Adını Feriha Koydum, Çiçek Taksi ve son olarak Yasak Elma dizisinde yer alan oyuncu İncilay Şahin hayatını kaybetti. Şahin'in ölüm haberini Oyuncular Sendikası duyurdu. Sendikadan yapılan açıklamada, “Kurucu üyemiz, değerli meslektaşımız İncilay Şahin'i kaybetmenin derin üzüntüsü içerisindeyiz. Başta ailesi olmak üzere tüm sevenlerine sabır diliyoruz. Çok üzgünüz. Başımız sağ olsun" ifadelerine yer verildi. İNCİLAY ŞAHİN KİMDİR? Oyuncu İncilay Şahin, 29 Ocak 1961, Kayseri'de doğdu. MSM Aktör Stüdyoda eğitim aldı. Tiyatro oyunculuğunun yanı sıra çok sayıda sinema filmi ve dizide oynadı. 1995 yılında Çiçek Taksi ile başladığı kariyerinde geride kalan süre içerisinde pek çok projeye dahil oldu. 'Hayat Bilgisi', 'Adını Feriha Koydum', 'Yasak Elma' gibi yakın zaman projelerde de yer almayı sürdürdü. ROL ALDIĞI FİLMLER Kanlı Postal (Rahime Öğretmen, 2015) Deli Dumrul Kurtlar Kuşlar Aleminde (Fidan, 2009) 120 (Şadiye, 2007) Beyza'nın Kadınları (2005) ROL ALDIĞI TV FİLMLERİ Yalnız Efe (Köseoğlu Karısı, 2006) Yüksek Yüksek Tepelere Ev Kurmasınlar (Ali’nin Annesi, 2004) Düşenin Dostu (2004) ROL ALDIĞI TİYATRO OYUNLARI Kadınlar Hep Gülmeli / Oyuncu KüçükÇiftlik sonbaharı oyunlarla karşılıyor
Tiyatrolarla seyircilerini yıldızların altında buluşturan KüçükÇiftlik Bahçe Tiyatrosu, sonbaharı yeni tiyatro oyunlarla karşılıyor. Açık havada tiyatro izleme fırsatı sunan etkinlik sevilen tiyatro gruplarının beğenilen oyunlarına ev sahipliği yapmaya devam ediyor. KüçükÇiftlik Bahçe Tiyatrosu birbirinden renkli oyunlara ev sahipliği yapıyor. Tiyatro gösterileri, İstanbullu tiyatroseverler tarafından yoğun ilgi görüyor. KüçükÇiftlik Bahçe Tiyatrosu’nda sahnelenecek oyunun biletleri, etkinlik başlama saati olan 21.00’e kadar çevrimiçi olarak Biletix’ten alınabiliyor. Seyirciler, kapı açılış saati olan 18.30’dan itibaren bahçe ve fuaye alanında, açık havada zaman geçirme imkânı da buluyor. Sahnelenecek oyun programı şöyle: ►13 Eylül Pazartesi: Yeni Bir Şarkı (Moda Sahnesi) ►16 Eylül Perşembe: İki Bekar (Duru Tiyatro) ►17 Eylül Cuma: Bülent Beyin Hikayesi (Tiyatro Bal Porsuğu) ►20 Eylül Pazartesi: Hey Gidi Günler (Uygur Gösteri) ►22 Eylül Çarşamba: Ben Anadolu (Mam’art) ►23 Eylül Perşembe: Üçü Bir Arada (Davran Tiyatrosu Kadir’e sevgiyle…
Ayın 13’ünde Adana Altın Koza Film Festivali başlıyor. Uluslararası Adana Altın Koza Film Festivallerinin 28’incisi 13 Eylül’de başlayacak, 19 Eylül’de sona erecek. Oysa kendi şehrimde bir yere çağrıldığım zaman, bir buçuk yılı aşkın süredir sokağa çıkmadığımdan, kaslarımın yürümekten hiç hoşlanmadığından, ağır bir antibiyotik tedavisi gerektiren ödemimden dem vuran ben de, bir aksilik çıkmazsa, orada olacağım. Çünkü Festival, Orhan Kemal Emek Ödülü’nü bu yıl bana verdi. Çünkü bana telefonla bu ödülü kabul eder miyim diye soran kişi, kısa süre önce kaybettiğimiz, Festival Direktörü, canımız kardeşimiz (Prof.Dr.) Kadir Beycioğlu’ydu. Sonra aradan iki-üç ay geçti, ses-soluk çıkmadı. Ben de merak ettim, insan hali, acaba bu ödülü kendi kendime mi uydurdum diye. Kadir’i aradım. “Kadir, ben hâlâ sizin ödüllü insanınız mıyım?” diye sordum. Çünkü normal koşullar altında Antalya’ya da gitmek zorunda olduğum düşünülürse, Adana’ya gidemeyecektim. Bir kahkaha attı. “Tabii abla, niye olmayasın?” dedi. “Ne bileyim, sesiniz-soluğunuz çıkmadı da,” dedim. Bilet vakti gelince beni arayacaklarını söyledi. Kadir’in sesini en son bu ödül nedeniyle duydum işte. Orhan Kemal Emek Ödülü’nü nasıl baştâcı etmem? SICAĞINI DA SEVERİM Adana Film Festivali’ni başından beri sevmişimdir. Kelimenin her anlamıyla daha gençtir, icabında asidir, inandığını savunur. Zaten kuru olduğu için Adana’nın sıcağını da severim. Film bitip de sinema salonundan çıktığımda, öğle vakti bile olsa, “Oh, babam Güneş!” diye sevinir, sırtımı ısıtırdım. Rehberler de bana Adana’ya yerleşme öğüdü verirlerdi. Depremden sonra festivalin bir süre yapılmayışı da sinema seven herkes gibi beni de çok üzmüştü. Gene de son yıllarda Antalya’ya daha çok gitmişimdir. Son yıllar derken, yaklaşık son yirmi yıl demek istiyorum. Bu dönemde her iki festivalin yönetiminde zaman zaman arkadaşlarım yer almıştır. Ama herhalde ikisinde de yönetimde en uzun süre süre kalanlar, Adana’dan bir ara hariç hiç ayrılmayan Kadir Beycioğlu ile Antalya’ya geçen Ahmet Boyacıoğlu’dur. Adana’da da uzun zaman, eski deyişle ‘teşrik’i mesai’ etmişlerdi. Sonra belediyedeki bir değişikliğin ardından ikisi de ayrıldı. Ahmet Antalya’ya geçti ve orada kaldı. Kadir ise ayrıldı ve koşullar değişince geri döndü. Ama zaten işbirliklerinin tarihi 1990’a kadar uzanır. Bizim tanışıklığımızın da öyle. O sıralar Ankara Film Festivali’ni Mahmut Tali Öngören hocamız yönetiyordu. Yardımcıları ise sevgili arkadaşlarım Sevna Somuncuoğlu ve Ahmet Boyacıoğlu’ydu. Kadir o sıralar festivalde çalışmak için gönüllü olmuş bir ODTÜ öğrencisiydi. Böyle tanıştık. Sonra da seyrek karşılaşsak bile (festival zamanları) bağımız kopmadı. Gençliğini biliyorduk, kardeşimiz, çocuğumuzdu. Ne kadar sorumlu ve çalışkan olduğunu, ne kadar doğru düzgün bir insan olduğunu biliyorduk. Geçen yıl bir trafik kazasında kaybettiği oğlu Bora’nın ölümünün onu nasıl vurduğunu da. İşini gene de ihmal etmediğini bildiğimiz gibi. ANMA İLE VEDA Bu yıl 28. Uluslararası Adana Altın Koza Film Festivali’nin Direktörü Kadir Beycioğlu değil. Sorumluluğu Yürütme Kurulu’nun başındaki Menderes Samancıoğlu yüklendi. Zaten geçen yıl da çok çalışmıştı. Festival, bir anma töreniyle direktörüne veda edecek. Bana da o törende konuşma rolü düşüyormuş. Mendo, “Hazırlığını yap,” dedi. İyi de ben iki adım atınca yoruluyorum, üstelik ağlarım. Ama bu ödülün haberini bana veren, sonra bir de doğrulayan Kadir’le vedalaşmak da isterim elbette. Uluslararası Adana Altın Koza Film Festival’ine 28’inci yılında da, sonraki bütün yıllarında da başarılar diliyorum. Kadir’in kalbi hep onlarla olacak, eminim. Yüzleşmek yerine hesap soruyorum
OĞUZCAN ÜNLÜ Çağdaş edebiyatımızın dikkat çekici isimlerinden Anıl Mert Özsoy’un geçtiğimiz günlerde yayımlanan “Herkes Her Şeyin Farkında” isimli kitabı toplumsal yönü ağır basan öykülerden oluşuyor. Yazar ezilenlerin yaşadıklarını büyük bir özenle öykülerinde işliyor. “Herkes Her Şeyin Farkında” Özsoy’un 2017’de yayımlanan Korku Yokuş Aşağıydı ismindeki öykü kitabından ve 2018’de yayımlanan “Yeniden Deniz Olmak” adlı çocuk kitabından sonra edebiyatseverlerle buluşan üçüncü kitabı olma özelliğini taşıyor. Anıl Mert Özsoy’la son kitabındaki öyküleri, hafızayı, direnmeyi ve edebiyat dilini konuştuk. Anıl Mert Özsoy’a ilk olarak neden toplumsal hayata önemli izler bırakmış meseleler üzerine yazdığını sorduk. Özsoy, edebiyatının bir tavır içerdiğinin altını çizerek, “Edebiyatın, toplumla birlikte yürümesi gerektiğini düşünüyorum. Bunca zulüm ve sömürü varken sanatsal perspektifimi kişisel bir mesele üzerinden inşa edemezdim. Meselelerin zorluğunu kabul etmekle birlikte asıl ilgilendiğim nokta gerçeklikle olan bağlantısı oldu. Yarına dair bir hafıza oluşacaksa, bunda ezilenlerden, sömürülenlerden yana bir tavır almak adına bahsi geçen öyküleri yazdım” şeklinde konuştu. EZENLERİN DEĞİL EZİLENLERİN DÜNYASI Özsoy yıllardır gazetecilik mesleğini icra eden bir yazar. Bu bağlamda kendisine yüzleşmenin edebiyatında nerede durduğunu sorduk. Yüzleşme yerine hesap sormaya niyetli olduğunu belirten Özsoy, düşüncelerini şöyle aktardı: “Yüzleşme, iktidarın kelimesidir. Öykülerimde yüzleşmek yerine hesap sormaya, erkin kurduğu ‘gerçekliği’ tarumar etmeye niyetliyim. Gazeteci oluşum, toplumsal travmalara daha yakından bakmama, daha geniş düşünmeme olanak sağlasa da mesleki etik gereği tarafsızlığımı koruma noktasında beni zorlayan da bir durum. Oysa ki edebiyatta asıl muradım tam cepheden tavır ve pozisyon almak… Yaşadığımız bu zorbalık çağının bir ürünü olan ve memleketi de ele geçirmeye niyetlenen faşizm insanları susturdu, görmezden gelmeye itti fakat yine de gerçek olanın üzerini örtemiyor. Yaşamın her alanında örgütlenmek, birlikte mücadele etmek bu suskunluğu bitirecek tek yol.” Herkes Her Şeyin Farkında’da bulunan öykülerin neredeyse hepsinde ‘yol’ karşımıza çıkıyor. Yol kimi zaman göç, kimi zaman sürgün ve kimi zaman hayatta kalma çabası demek. Özsoy’a yolun kendisi için ne anlam ifade ettiğini anlatmasını istedik. Özsoy, “Yol, yazdıklarımda bir noktadan sonra özneye dönüştü. Sizin de söylediğiniz gibi kimi zaman göç, kimi zaman sürgün kimi zaman da hayatta kalma meselesi olarak okunabilir. Buradan kişisel bir teşekkür iletmek istiyorum izninizle… Yazarken, İlkay Akkaya’nın Yol şarkısını defalarca dinledim, ilham oldu çok defa. Eksik olmasın…” diyerek sorumuzu yanıtladı. YALANI İFŞA ETMENİN BİR YOLU Bir yanda halkın kendi sorunları ve yaşam çabası, öte yandan egemenlerin ve devletin saldırıları Özsoy’un öykülerinde dikkat çekiyor. İktidarın kendi tarihsel anlatısı var. Buna karşı direnenlerin hafızası ve mücadele birikimi önem kazanıyor. Özsoy’a öykülerinde hafızayı nasıl ele almaya çalıştığını sorduk. Özsoy sorumuza şu şekilde cevap verdi: “Hafıza, yazdıklarımdaki en önemli nokta. İktidarın yazdığı ‘yalan’ı ifşa etmenin bir yolu olarak edebiyatı seçtim. Ezenlerin değil ezilenlerin gördüğü dünyayı yazının efsunlu haliyle bizden sonraki -naçizane bir çaba- nesle aktarıp bugünün zorbalığını pazara çıkarmak gerektiğini düşünüyorum. Toplumsal hafıza bir noktada bizleri birleştiren ve mücadele etmeye yönlendiren en önemli payda olacak.” Son olarak Özsoy’a savaştan, acıdan ve ölümden uzaklaşıp kentte tutunmanın ne anlam ifade ettiğini sorduk. Kentin belki de başka bir savaş alanı olduğunu hatırlattık. Özsoy sorumuza, “Kentlilik kavramı, neoliberal politikalarla birlikte değişti. Kentli olmak artık burjuvanın konforu değil, emekçinin hayatta kalmak için üç kuruşa saatlerce çalışmasına dönüştü. Kent soylu bir aileden olmasam da uzun yıllardır görece büyük denebilecek kentlerde yaşadım, yaşıyorum. Kentli yoksulluğu, varoşların gün geçtikçe daha da sömürülmesi, orta sınıfın yok olması, yoksulun şehrin dışına sürgün edilmesi gibi gerçeklikler kentte bir hikâye olduğunu gösteriyor. Bu savaşı hep birlikte vereceğiz ve yeni bir hikâye yazacağız” diyerek cevap verdi. Mikis Theodorakis'in naaşı halkın ziyaretine açıldı
Dünyaca ünlü Yunan bestekâr Mikis Theodorakis'in naaşı Atina Episkoposluğu'nda halkın ziyaretine açıldı. Büyük bestecinin naaşı psikoposluğa geldiğinde, etrafta bekleyenler "ölümsüz" diye bağırarak sanatçıyı alkışladı. Bugün erken saatlerinden itibaren, farklı yaşlardaki Yunanlar ve yabancılar, büyük besteci için episkoposluk çevresinde toplandı. Polis, küçük gruplar halinde kiliseye girilmesine izin verirken herkesin pandemi kurallarına dikkat etmesi için uyarılar yapıldı Halk ziyareti yarına kadar (7 Eylül Salı) devam edecek ve 8 Eylül Çarşamba (10:00-16:00) sona erecek. Λαϊκό προσκύνημα ημέρα 1η Αιώνια η μνήμη #Μικης_Θεοδωράκης pic.twitter.com/PuByZ7tMdX Yunanistan Komünist Partisi Basın Ofisi'nin verdiği bilgiye göre, Çarşamba günü öğleden sonra saat 15.00'te sanatçı için veda töreni düzenlenecek. Daha sonra Theodorakis'in naaşı, Girit Adası'ndaki Hanya'nın Galatas köyüne nakledilecek. 9 Eylül Perşembe günü köy kilisesinde düzenlenecek cenaze töreninden sonra sanatçı vasiyetine göre köy mezarlığındaki aile kabrine defnedilecek. Jean-Paul Belmondo, 88 yaşında hayatını kaybetti
Fransa ve dünya sinemasının unutulmaz aktörlerinden Jean-Paul Belmondo, 88 yaşında hayatını kaybetti. Belmondo’nun ölüm haberini avukatı duyurdu. 9 Nisan 1933’te Fransa'da Paris'in batısında bir banliyö olan Neuilly-sur-Seine’de dünyaya gelen ünlü aktörün Sicilya kökenli olan babası Paul Belmondo, tanınmış bir heykeltıraştı. Jean-Paul lise yıllarında sanattan çok futbol ve boksla ilgilendi. Yirmi yaşına geldiğinde oyunculuk ilgisini çekmeye başladı. Belmondo’nun adı 1960'larda ortaya çıkan 'Yeni Dalga' sinema akımı ile birlikte duyuldu. Sosyalist yönetmen Jean-Luc Godard'ın imzasını taşıyan 1960 yapımı 'Serseri Aşıklar', Belmondo'nun bu dönemde rol aldığı önemli filmlerden biriydi. Sanat filmleriyle başlayan kariyeri, aksiyon komedi filmleri ile devam etti. Belmonda aksiyon filmlerinde hiç dublör kullanmamasıyla biliniyordu.  Fransız sinemasında önemli bir yere sahip olan Belmondo, 1963 yılında "Fransız Oyuncular Birliği" başkanlığına seçilmişti. Belmondo, 1988 yılında Claude Lelouch'un yönettiği Itinéraire d'un Enfant Gaté'teki rolü ile kendisine layık görülen "En iyi oyuncu" ödülünü, bu ödülün heykelciğini tasarlayıp kendi adını veren heykeltıraş César'ın bir zamanlar Belmondo'nun heykeltıraş olan babasının eserlerini karalaması nedeniyle reddetmişti. Aktör, Fransızların en büyük onur nişanı olan Legion d'Honneur ile de ödüllendirilmişti. Yeni Tiyatro Dergisi Emek ve Başarı Ödülleri, bugün sahiplerini buluyor
Geçtiğimiz yıl Okan Bayülgen mekân sponsorluğunda Dada Kabare'de 7.’si gerçekleştirilen Yeni Tiyatro Dergisi Emek ve Başarı Ödülleri bu yıl gecikmeli de olsa sahiplerini buluyor. Kadıköy Belediyesi'nin katkılarıyla bugün Özgürlük Parkı'nda gerçekleşecek törenin 20:30’da başlayacak. Bergüzar Korel, Ediz Hun, Nevra Serezli, Oya Başar, Kaan Sekban, Selçuk Yöntem, Oktay Kaynarca ve Özen Yula gibi çok sayıda ismin ödül alacağı gece için hazırlıklar ise tüm hızıyla sürüyor. 'Kültür ve sanata darbe vuran yıkıcı pandemi etkisi sanatçı dostlarımızla bir nebze olsun hafifleyecek' diyen Yeni Tiyatro Dergisi Genel Yayın Yönetmeni Dr. Erbil Göktaş ve Prof.Dr.Sema Göktaş, emeği geçen herkese teşekkür, kazananları ise içtenlikle tebrik ettiklerini söylediler. Uluslararası nitelikteki törenin bu yılki Yaşam Boyu Onur Ödülü sahibi dünyaca ünlü oyun ve senaryo yazarı David Mamet, kendi ıslak imzasıyla özel bir mektup yollayarak teşekkürlerini bildirdi. Sürpriz bir içerik barındıran mektupta neler yazdığını tören gecesi ekrana yansıtacaklarını dile getiren Yeni Tiyatro Dergisi jürisi, ünlü yazara şükranlarını bildirdiler. Ödül töreni birçok ulusal ve yerel kanaldan da takip edilebilecek. Şarkıcı Sarah Harding, kansere yenik düştü
İngiliz şarkıcı Sarah Harding, verdiği kanser mücadelesini kaybetti. Bir döneme damga vuran 'Girls Aloud' adlı müzik grubunun üyesi olan Sarah Harding, geçtiğimiz yıl ağustos ayında meme kanserine yakalandığını duyurmuştu. Kanserle mücadelesini ve hastalığın hayata bakış açısını nasıl değiştirdiğini Hear Me Out (Bana Kulak Verin) adlı kitapta anlatan Harding'in ölüm haberini annesi duyurdu. Harding’in ölümü hem sanat camiasında hem de hayranları arasında büyük üzüntü yarattı. Girls Aloud grubunun oluşmasında önemli bir pay sahibi olan Spice Girls grubundan Geri Horner, “Huzur içinde uyu Sarah Harding. Dünyaya getirdiğin ışık ve neşe ile hatırlanacaksın” dedi. Harding’in Girls Aloud’dan ekip arkadaşı Nadine Coyle, “Tamamen yıkıldım!! Bu kız ve benim için ne kadar önemli olduğuna dair kelimeler yok. Birçoğumuzun bu şekilde olduğunu da biliyorum” dedi. GEÇEN YIL KEMOTERAPİYE BAŞLAMIŞTI 1981 yılında Berkshire’da dünyaya gelen ve müzik kariyeri için okulu bırakan Harding, 2020 yılının Ağustos ayında kanser teşhisi konduğunu söylemişti. Geçen yıl Ağustos ayında kemoterapiye başladığını söyleyen Harding, “Müthiş annem, ailem ve yakın arkadaşlarım bu süreçte yardım ediyor” demişti. Meme kanseri olduğunu öğrendiği süreçte, kanserle elinden geldiği kadar güçlü bir şekilde savaştığını söyleyen Sara Harding, şu ifadeleri kullanmıştı: VÜCUDUNUN DİĞER BÖLGELERİNE DE SIÇRAMIŞTI “Herkese merhaba. Umarım bu belirsiz zamanlarda herkes güvendedir. Bu yılın erken döneminde meme kanserine yakalandım. Birkaç hafta önce de yıkıcı haberi aldım. Kanser, ileri seviyede ve vücudumun diğer bölgelerine de sıçramış durumda. Şu anda haftalık kemoterapi seanslarına giriyorum. Hastalıkla olabildiğince güçlü bir şekilde savaşıyorum. Bu haberi sosyal medyada okumanın şoke edici olduğunu biliyorum. Benim niyetim de bu değildi ama geçen hafta benim hastanede görüldüğüm haberleri yayıldı. Ben de insanların neler olduğunu artık öğrenme zamanının geldiğini düşündüm.” ‘İmkânsız görev’ heyecanı
Halk hikâyeleri ve masallarla ilgili çalışmalar yapan herkesin başucu kaynaklarından olan Aarne-Thompson İndeksi’nde (1961), 460’tan 485B’ye kadar olan başlıklar, masal kahramanlarına verilen doğaüstü görevlere ayrılmıştır. Kızını evlendirmek istemediği fakir delikanlılardan ‘cehenneme gidip Şeytan’ın sakalından üç tel getirmesini’ isteyen hırslı kralların, yeni evlendikleri adamın kızından kış ortasında yaz meyvesi getirmesini isteyen kötü üvey annelerin verdiği bu ‘imkânsız görevler’, iyi yürekli kahramanın fedakârlıkları ve yolda karşılaştığı varlıklara -yükünü taşıyamayan yaşlı kadın, ayağındaki dikenden kurtulamayan vahşi hayvan vs- yaptığı yardımların karşılığını alması sayesinde tamamlanır. Fin halkbilimci Antti Aarne’nin 1910’da Almanca yayımladığı çalışmanın Amerikalı halkbilimci Stith Thompson tarafından genişletilerek İngilizceye çevrilmesiyle -daha sonra Alman halkbilimci Hans-Jörg Uther’in katkılarıyla son halini alacaktır- ortaya çıkan bu müthiş kitapta, Finlandiya’dan Japonya’ya, Almanya’dan Hindistan’a dek çok sayıda ülkeden derlenmiş halk hikâyeleri ve masallar indeksleniyor. Bu çalışmanın değişik versiyonlarında, The Green Knight/Yeşil Şövalye (2021) filminin temeli olan Sir Gawain hikâyelerine rastlamak da mümkün -özellikle ‘Türk ve Sör Gawain’e… *** Dünyanın dört bir yanında üretilmiş hikâyelerdeki ortak motiflerin listelendiği bu çalışmada ne yazık ki Anadolu masal ve halk hikâyelerine değinilmemiş. Oysa, başta ‘imkânsız görevler’ olmak üzere, epey malzemeyle karşılaşabilirlerdi. Örneğin Ferhat ile Şirin’in erkek kahramanı Ferhat’a, Şirin’le evlenebilmesi için, yapamayacağı düşünülerek dağları delip kente su getirmesi görevi verilir. Kerem ile Aslı’da, aşkları kızın ebeveyni tarafından yasaklanan genç çiftin başına gelmeyen kalmaz: Aslı’yı alıp başka diyarlara göçen aileyi bulmak için Kerem çeşitli maceralar yaşar. Sonunda Aslı’nın dişçilik yapan annesini bulur. Kadın Kerem’in dişini çekeceği zaman kolaylık olsun diye delikanlıyı Aslı’nın dizine yatırınca, sırf o dizden kalkmamak için Kerem tüm dişlerini tek tek çektirir. Büyük zorluklardan sonra evlenirler, ama gerdek gecesi, Aslı’nın babasının verdiği büyülü mintanı giyen gelinin düğmelerini ne kadar uğraşırsa uğraşsın açamayan Kerem, arzusunun ateşiyle oracıkta yanıp kül olur. *** Şeyh Galip’in Anadolu ve Ortadoğu kaynaklı bu tür hikâyelerin hepsini muhteşem biçimde harmanlayıp tasavvuf metaforlarıyla ördüğü meşhur mesnevisi Hüsn-ü Aşk’ta (Güzellik ve Aşk) Güzellik adlı kızla Aşk adlı oğlanın acayip hikâyesine tanık oluruz: Muhabbetoğulları kabilesinde doğmuş bu gençlerin bir araya gelebilmesi için, Aşk’ın mumdan yapılmış bir gemiyle ateşten bir denizi geçerek Kalp ülkesine gidip ‘kimya’yı getirmesi gerekmektedir. Bu yolculukta Aşk ve lalası Gayret ‘gam harabeleri’nden geçer, korkunç cadı, cin ve devlerle karşılaşırlar. Nihayet Kalp ülkesine ulaştıklarında Aşk, Kalp hükümdarının Hüsn olduğunu öğrenerek arzusuna kavuşmuş olur. Bu anlatıların Aarne-Thompson İndeksi’ne girmemesi şaşırtıcı, çünkü bunlar hem çok ünlü hem de bu coğrafyada yaşayan insanlar tarafından fazlasıyla içselleştirilmiş hikâyeler. O kadar içselleştirilmiş ki, en sevilen şarkı ve türkülerden en güncel film ve dizilere kadar pek çok yerde bugün bile aynı hikâyelerle karşılaşıyoruz. Tüm genç erkekler Ferhat ya da Kerem, tüm genç kızlar Aslı ya da Leyla… ‘İmkânsız görevler’ değişmiş durumda tabii ki; delinmesi gereken dağlar kitle kültürü sayesinde plazaya, yolda karşılaşılan kötülerse sınıf atlama yolundaki engellere dönüştü. Gerçi uzun süredir bu ülkede yaşamanın kendisi bir ‘imkânsız görev’e dönüşmüş durumda: Demokrasi istasyonunun hukuk girişinden adalet metrosuna binecek, kaç’Aksaray’daki kapital kasasında kilitli tutulan sosyal eşitliği geri alacaksın. Bu görevde yoldaşın olacak işçileri demokrasi istasyonuyla kaç’Aksaray arasındaki duraklarda bulup sana katılmaları konusunda ikna etmen gerekecek. Ateş denizinde mumdan gemiyle yol almak bunun yanında ne ki?! Aarne-Thompson İndeksi’nde 460-485B arası sıralanan imkânsız görevlerin tümü başarıyla yerine getiriliyor. Eh, bu masallar gökten zembille inmediğine, insan aklının ürünü olduğuna, bilim ve felsefeyle birlikte ‘insanlık indeksi’nde yer aldığına göre, hikâyenin gidişatına dair hâlâ umut var demektir. Bu bir savaşsa kazananı sanat
IŞIL ÇALIŞKAN Filmlere, şiirlere, tuvallere konu olan İstanbul, şimdi Korhan Futacı’nın bastığı notalardan yansıyor. “Tamburada”, “DandadaDan”, “Korhan Futacı ve Kara Orkestra” ve “Konstrukt” projeleri ile çok sayıda performansa ve kayda imza atan Futacı, ilhamını İstanbul’un ritminden alan deneysel, kaotik ve enerjik parçaları The Jab ve The Cross ile dinleyiciyle buluştu. The Jab isimli şarkıya Seda Gazioğlu Futacı’nın pandemi dönemi ve öncesinde çektiği görüntüleri kurgulayarak oluşturduğu video eşlik ediyor. Futacı ile müzik serüvenini konuştuk. ►Korhan Futacı dendiğinde eminim birçok kişinin aklına müzik yaparken ruhunu da ortaya koyan biri geliyor. Ve elbette saksafonunuzdan ayrı düşünemiyoruz sizi. Klişe olacak belki ama ilk kez cevabını merak ediyorum. Müzik yapmanın sizde nasıl bir karşılığı var? Çok teşekkür ederim öncelikle. Müzik yapmak benim için iyileşmek, gerçeküstü bir dünyaya adım atmak ve beni dinleyenleri de beraberimde o dünyaya götürmek anlamına geliyor. Müziğin diğer sanatlardan ayrı olarak yarattığı soyut, elle tutulamayan ve gözle görülemeyen dünyası bence herkes için iyileştirici ve de birleştirici bir etkiye sahip. ►Deneysel bir çalışmayla karşımızdasınız bu kez: The Jab. İlhamını İstanbul’un ritminden alıyormuş. Adına şiirler yazılan, şarkılar yapılan İstanbul’u bambaşka deneyimleme fırsatı sunuyorsunuz. Hikâyesini dinlemek isteriz… Londra’lı plak şirketi State 51 için kaydettiğim “Shadow Boxing” albümünü değerli dostum Burak Irmak ile beraber tasarladık ve oluşturduk. Pandeminin en karanlık zamanlarında evde kaydettiğimiz bu albüm benim uzun zamandır yapmayı istediğim elektronik tınılarla bezeli bir çalışma oldu. Saksafonlar dışında neredeyse tamamen dijital ortamda üretilmiş bir albüm. Mix ve masteringini de yine çok değerli dostum Feryin Kaya yaptı. Pandemide gecenin geç saatlerinde köpeklerimle dışarıya çıktığım zamanlarda İstanbul’un insansız halini deneyimleme fırsatım oldu ve yaşadığım o yalnızlık hali beni çok etkiledi. Shadow Boxing (Gölge Boksu) terimi de boksörlerin kendi kendilerine boks yapmalarına verilen isimdir. Albümün adını da bu yalnızlığa gönderme yapması amacı ile Shadow Boxing koydum. ŞARKININ RUHU FİNALİN HABERCİSİ ►Seslerin bütünlüğünden “Bu parça oldu” dediğiniz noktaya nasıl ulaştığınızı merak ediyorum. Hem teknik hem de ruhsal bir boyutu var bunun bence. Teknik durumlar zaten endüstrinin standartlarını yakalamanızla beraber tamam olmuş oluyor. Ruhani kısmı ise en çetrefilli kısmı tabii ki. Şarkının ruhunun iyi yansımaya başladığı nokta finale yaklaştığınızı söylüyor zaten size. ►Bir enstrümantist olarak sözsüz müziğe yorumunuz ne olur? Ve sözsüz müziğin dinleyiciye sunduğu imkanlar… Ağırlıklı olarak sözsüz müzikler dinleyen biriyimdir. Enstrüman müziğinin de fazla teknikle boğulmuş olanlarını da çok tercih etmem. Daha içgüdüsel ve primitif icra edilmiş müzikler ilgimi çeker. Müzikte söz olmadığında dinleyecinin hayal gücü daha fazla alana sahip olabiliyor diye düşünüyorum. Sözlü müzik arkadaş ortamında eğlenmek gibi diğeri ise yalnız başınıza yaptığınız bir doğa yürüyüşü gibi. ►Saksafonunuzla aranızdaki ilişkiyi nasıl ifade edersiniz? Çok küçük yaşlardan itibaren çaldığım için artık bir parçam gibi adeta.O yüzden de tarif etmekte zorlanıyorum. ►Korhan Futacı kariyerinin hangi döneminde? Artık yavaş yavaş az da olsa ustalaşmaya başladığımı hissettiğim zamanlar.Ne istediğini neyi istemediğini daha net görebilen bir Korhan Futacı var diyebilirim. Eskiye nazaran daha da fazla üretme isteğindeyim açıkçası. ►Haluk Bilginer ile birlikte “Ah Güzel Kafam” isimli çalışmaya imza atmıştınız. Nasıl bir araya gelmiştiniz? Nasıl bir tecrübeydi? Haluk Abi gibi bir ustayla vakit geçirmek üretmek ve çalışmak çok ama çok keyifliydi. Ortak bir dostumuz vasıtasıyla tanıştık ve böyle bir şarkı yapmak istediğimi söylediğimde hiç düşünmeden “Tamam hadi yapalım” dedi ve işe giriştik. SANAT ÖZGÜR BAĞIMSIZ OLMALI ►Sorunlar bitti derken gece 12’den sonra müzik yasağı gündeme geldi. İktidarın müzikle, sanatla olan iletişimine dair yorumunuz nedir? Sanat özgür olmalıdır. Bağımsız olmalıdır. Dışarıdan bir güç sanat ile sanatçı arasına giremez ve ona söyleyip söyleyemeceği şeyleri dikte edemez. Sanat her zaman kazanan taraf olacak eğer bu bir savaş ise… ki öyle gözüküyor. Hababam Sınıfı’nın sırları, ‘Sınıf’ın Efsanesi’ kitabında
Kadir İNCESU Yayıncı yazar Aydın Ilgaz, Ataşehir Belediyesi’nin ‘Parkta Hayat Var’ sloganıyla Eren Eren Kültür Merkezi bahçesinde gerçekleştirdiği açık hava etkinliklerinin konuğu oldu.  Söyleşiden önce Ataşehir Belediyesi Mustafa Saffet Kültür Merkezi’ndeki Rıfat Ilgaz Kitaplığı’nda buluştuk.  Aydın Ilgaz, “Babamın adı en çok kitaplıklara yakışıyor. Sevgili belediye başkanımız Battal İlgezdi ile çalışma arkadaşlarına çok teşekkür ederim” derken yüzü gülüyordu. Rıfat Ilgaz’ın “İşte geldim, gidiyorum,/ Altımda bir kuru tabut!/Tacım, tahtım sana emanet!” dizeleriyle seslendiği oğlu Aydın Ilgaz, Kabataş Lisesi’ni bitirdikten sonra kazandığı bursla gittiği ABD’de Michigan State University’de okudu. Yaptığı çalışmalar nedeniyle Kızılderili şefi olan Ilgaz’a “Her Kim Ki Başkalarına Yardımı Seven” anlamına gelen Wiushi adı verildi.  Emekli olduktan sonra da 1983’te Çınar Yayınları’nı kurarak babasının kitaplarını yayınlamaya başladı.  RIFAT ILGAZ VE ŞİİR  Edebiyatımızın koca çınarı Rıfat Ilgaz, her ne kadar yazın yaşamına şiir ile adım atmış olsa da romanları ve öyküleriyle daha çok tanınıyor. Çocuklar için yazdığı kitapları da unutmamak gerekir. Ilgaz’ın asıl tutkusu ise şiir.  Ilgaz, babasının şairliği üzerinde duruyor daha çok, biraz da sitem ederek.  Babasının şairliğinin göz ardı edilmesinin üzücü olduğuna dikkat çekerek, edebiyat dünyasında yaratılan bu algının değişmesi için Rıfat Ilgaz’ın bugüne kadar yayımlanan şiir kitaplarını hem toplu olarak, hem de ilk haliyle tek tek yayımladıklarını söylüyor.  “1940 doğumluyum. Babam benim doğumumla birlikte dünyanın kaç bucak olduğunu anlamış” diyor gülerek ve şöyle devam ediyor: “Eve para götürebilme sıkıntısı, en önemlisi de İkinci Dünya Savaşı... Öğrencileri, mahalleli… Kendi yaşamının duyumsattıklarını yazmanın daha doğru olacağını düşünmüş. Bireysel değil, toplumsal şiirlerin öne çıkması gereken yıllardı.”  Bir ara, pandeminin yayıncılığı nasıl olumsuz etkilediğini anlatan Ilgaz ile söyleşinin yapılacağı Erdal Eren Kültür Merkezi’ndeki Can Yücel Sahnesi’ni gördüğünde duruyor, biraz da duygulanıyor. İki ustanın 1985’de Ankara’da bir etkinlikte karşılaşmalarını anlatıyor. Can Yücel’in babasına sarılarak okuduğu şiiri mırıldanıyor: “ILGAZ Anadolu’nun / sen yüce bir dağısın / eteklerinde kitaplar"  Zaman hızla geçiyor. Tam saatinde kültür merkezinin önündeki söyleşi alanında yerimizi alıyoruz. Konuşacak o kadar çok şey var ki… Sorduğum her soruyu içtenlikle yanıtlıyor. Aydın Ilgaz ‘STEPNE’DEN RIFAT ILGAZ’A  İlk kez 25 Temmuz 1956 tarihli, İlhan ve Turhan Selçuk kardeşlerin çıkardığı Dolmuş mizah dergisinde tefrika edilmeye başlayan ‘Hababam Sınıfı’nın bilinmeyenlerini anlatıyor Aydın Ilgaz. Babasının, ‘Hababam Sınıfı’nı neden Stepne adıyla yazdığını, romandaki karakterleri, olayları, anlatıyor. Ilgaz, ‘Hababam Sınıfı’nın bilinmeyen yönlerini anlattığı “Sınıf’ın Efsanesi” adlı kitabından da söz ediyor.  ‘Hababam Sınıfı’ üzerine çok şeyler söylenebilir. Gerçek anlamını ve kaynağını Usta’dan dinlemek en iyisi: "Hababam Sınıfı bir eğitim yergisidir. Mizah beyazdır, olumludur. Mizahta gülme ana öğe değildir. İsteyen ağlar, isteyen güler. Ben yergi yapıyorum, komedi bile düşünmüyorum. Hababam Sınıfı’nda üç şeyin yergisi yapılmıştır: Kopyanın, ezberin, uydurma saygının... Benim mizahım düşündürmeye dayanır. ‘Hababam Sınıfı’nda bize yakışmayan eğitimsel şeylerin yergisini yapıyorum.”  Konuşacak çok şey var gerçekten… Son söz Ilgaz ustanın olsun, şimdilik…  “Sevdim haklıdan yana olabilmek için/ Çalışıp ezilenden senden yana/ sevdim aldığım soluğu hak etmek için/ Ama sevdim halkımca.” Ruhundan devrim geçen adamlar
Mikis Teodorakis - Ferhan Şensoy Yeniden artış gösteren pandemi vakalarına rağmen yazın son günleri geniş izleyici sayılarına ulaşan sanat etkinliklerine sahne oluyor. Yalnızca bizde değil, dünyanın dört bir yanında aynı ilgiyi görüyor konserler, tiyatrolar, film festivalleri… Belli ki, seyirci sanal ortamdan sıkılmış, canlı etkinlikleri özlemiş. Maskelerle izlenebilen etkinliklere katılım, önceki yılları aratmıyor. Sanat dünyasındaki bu canlanmadan söz etmek istiyordum bu hafta. Ne var ki, birbiri ardına gelen kayıplar sanat dünyamızı yasa boğuverdi: Ferhan Şensoy, İnci Çayırlı, Nusret Çetinel, Mikis Teodorakis… Birbirinden değerli bu insanlar içinde özellikle ikisi, yaşamları boyunca sanat ve siyaset ilişkisi üstüne kafa yormuş, yaratıcı enerjilerini barış ve özgürlük idealleri için seferber etmişti. Yazımın başlığının, tiyatromuzun ve mizah yazınımızın büyük ustalarından Ferhan Şensoy’a (onun Karl Valentin’den uyarladığı “Ruhundan Tramvay Geçen Adam” oyununa) bir gönderme olmanın ötesinde, sanatın toplumsal işlevini göz ardı etmeyen tüm sanatçıları kapsayan bir ifade olarak algılanmasını isterim.   Düşünceleri nedeniyle mahkeme kapılarını aşındırmak zorunda kalan Genco Erkal, Metin Akpınar, Müjdat Gezen, Musa Kart ifade özgürlüğünü savundukları için tek adam rejiminin hışmına uğrayan sanatçılardan yalnızca birkaçı… Daha onlarca sanatçının aynı sıkıntılara göğüs gerdiğini bilmiyor değilim, hepsini sıralamaya kalksam mutlak unuttuklarım olacaktır, o yüzden en popüler isimlerle yetiniyorum.   ‘Ruhundan devrim geçen’ tüm sanatçıları ayakta alkışlayarak… Suskun kalanların bir kısmının da, ruhlarından devrim geçtiğini bilerek…  TEODORAKİS’E SELAM  Sınır tanımayan doktorların, gazetecilerin uluslararası örgütleri olduğunu biliyoruz. Sanatçıların böyle bir örgüte ihtiyaçları yok. Çünkü onları durdurabilecek bir sınır yok. İdeolojiler, tek adam rejimleri ne kadar uğraşırlarsa uğraşsınlar, sanatçının sınırlar ötesine ulaşan barış çağrılarını engelleyemiyorlar. 1 Eylül’e bir gün kala yaşamını yitiren, anne tarafından Urlalı Mikis Teodorakis ile aynı hafta içinde sonsuzluğa uğurladığımız Çarşamba doğumlu Ferhan Şensoy’u buluşturan duygu bu barış özlemiydi. Bu özlemi yaşatmak adına verilebilecek en değerli katkının, barış tohumlarını yüreklerde yeşerten sanatsal etkinlikleri olduğunu düşünüyorum.  İstanbul Büyükşehir Belediyesi’nin düzenlediği kitlesel Hacı Bektaş-ı Veli’yi anma etkinlikleri bu yüce amaca yönelik etkinlikler arasındaydı. Dünya Barış Günü’nde İzmir Büyükşehir Belediyesi Kültürpark Atatürk Açıkhava Tiyatrosu’nda düzenlenen, Ruhi Su Dostlar Korosu, Orhan Aydın, Cezmi Baskın, Levent Ülgen, Metin Coşkun, Gülcan Altan, Ufuk Karakaç, İ.H. Demircioğlu ve daha birçok sanatçının yer aldığı, Ataol Behramoğlu’nun video mesajıyla katıldığı “Barışa Ses Ol” konseri de bu etkinliklerden biriydi. Büyükşehir Belediye Başkanı Tunç Soyer, “Bu çok özel akşamın, kendimizle, birbirimizle ve biricik dünyamızla barışa ses olmasını diliyorum“ sözleriyle selamladı yaşamlarını ve sanatlarını barışa adayanları. Teodorakis, hiç kuşkusuz dünyanın başka köşelerinde de anıldı o gün. Ama, en anlamlısı her halde İzmir’de gerçekleşendi. Çünkü, yaşamı boyunca barışı savunmuş, özellikle de Yunanistan ve Türkiye arasında barış köprüleri kurmaya çalışmıştı. Şovenizmden oy devşirme kaygısındaki tüm iktidarlara karşı çıkarak…  İZMİR’DEN AYVALIK’A   Barıştan söz açmışken, İzmir’de önümüzdeki hafta düzenlenecek iki buluşmaya değinmeden geçemem. İlki, 9-11 Eylül tarihlerinde, 90. İzmir Enternasyonal Fuarı kapsamında, dünyanın dört bir yanından gelecek beş yüze yakın yerel yönetici ve kültür sorumlusunun katılımı ile gerçekleşecek Dünya Kentler Birliği (UCLG)’nin “Kültür Zirvesi”, bir diğeri ise Zirvenin paralel etkinliklerinden “Uluslararası Akdeniz Sinemaları Buluşması”. Bu buluşma kapsamında, Tunus’tan Arnavutluk’a, Fransa’dan Suriye’ye, İtalya’dan Lübnan’a, Filistin’den Hırvatistan’a Akdeniz’in 10 ülkesinden sinema kurumu yöneticileri, yapımcı ve yönetmenleri bir araya gelecek, 14 film gösterilecek. Bu etkinliklerin temel hedefi, yaşanabilir bir dünya için uluslararası anlayış ve işbirliğinin geliştirilmesi olduğuna göre, sanat üreticileri ve yöneticilerinin bu yöndeki çabalarının geniş izleyici yığınlarına ulaşması büyük önem taşıyor.   Sanat Şenlikleri, sanatsal çabaların değerlendirilmesi kadar, bu işlevleri açısından da önem taşıyor. Eylül ile birlikte festival mevsimimiz başlıyor. Eylül’ün ilk festivali, Ayvalık’ta Başka Sinema tarafından düzenlenen “Ayvalık Film Festivali” 2 Eylül’de yılın önemli yapımlarından birinin, Leos Carax’ın “Annette” adlı epik müzikalinin gösterimiyle başladı. Bu yıl Cannes Festİvali’nin de açılış filmi olan “Annette” ülkemizde sonbaharda gösterime girecek; kaçırmamanızı dilerim. Azize Tan’ın direktörlüğündeki festival, yerli ve yabancı filmlerden oluşan güzel bir seçki sunuyor. Haftaya onlardan söz ederiz, gündeme yeni bombalar düşmezse…  EV HAPSİ VE ÇATLAK  Festivalin ikinci günü izlediğimiz Rus yönetmen Aleksey German Jr.’un “Ev Hapsi” adlı filmi, günümüz Rusya’sında geçiyor, ama İran’da da geçebilirdi, tek adam rejiminin hüküm sürdüğü bir başka ülkede de. ‘İçinden devrim geçen’ bir adamın başına gelenleri anlatıyor yönetmen. Kahramanımız, bir üniversite profesörü. Kentin Belediye Başkanını eleştiren paylaşımları sonucu, zimmetine para geçirmekle suçlanıyor ve yargı süreci tamamlanana dek ev hapsi ile cezalandırılıyor. Bir aydının ayak bileğinde kelepçe ile evde geçirdiği sürede yaşadığı yalnızlığı yalın ama o ölçüde etkileyici bir sinema diliyle aktarıyor Aleksey German Jr.   Yakın çevresinin bile destek olmaktan kaçındığı aydına, bu suçlamayı kabul ettiği takdirde serbest bırakılacağını söylüyor evinde onu ziyaret eden polis. Evine giren kimliği meçhul (!) şahıslar acımasızca dövüyorlar gözdağı vermek için, ama profesör bir gün ‘doğru’nun yalanı yeneceğine inanmaktan vaz geçmiyor. Bu süreçte annesini kaybeden kahramanımız, ona inanan cesur bir avukatın yardımıyla davayı kazanıyor. Belediye Başkanının yolsuzlukları açığa çıkıyor ve görevden alınıyor. Ama, mahkemede aklanmış, suçsuzluğu kanıtlanmış olsa da, profesörün üniversiteye dönmesi arkadaşlarının oylarıyla engelleniyor… Otoriter rejimlerde aydınların yaşadığı eziyetler ne kadar da birbirine benziyor.   Kariyo & Ababay Vakfı’nın her yıl verdiği ‘Yılın Yönetmeni’ ödülü bu yıl Fikret Reyhan’ın oldu. Yönetmenin “Çatlak” adlı ikinci filmi, kapitalist sistemin çarkları arsında ezilip, parçalanan bir ailenin öyküsünü anlatıyor. Aldığı ödülleri hak eden namuslu bir film “Çatlak”. O da, tıpkı “Ev Hapsi” gibi düzenin çarpıklıklarını sergiliyor. Ayvalık Festivali, sinema sanatından değerli bir seçki sunarken, dünyanın yaşadığı -aslında bir sistem sorunu olan- felaketler üstüne düşünmeyi de görev biliyor. Bu yılın programında, ”İklim Krizi, Ekoloji ve Kadın Olmak” temaları Süheyla Doğan’ın söyleşisinde gündeme gelecek. İklim krizi üstüne bir başka etkinlik de, Defne Koryürek’in moderatörlüğünde gerçekleşecek “Bu, Gelecek Yazların En Seriniydi” başlıklı panel. Sinemanın salt bir eğlence aracı olmadığını gösteren festivalin gerçekleşmesini sağlayan, destek veren tüm kişi ve kuruluşlara teşekkür borçluyuz. Mikis Theodorakis'in cenazesi yargıya taşındı
Atina Asliye Mahkemesi, dünyaca ünlü Yunan müzisyen Mikis Theodorakis'in son isteğine uygun olmayan bir yere gömülmesi için herhangi bir işlem yapılmasını yasaklayan geçici bir karar çıkardı. 2 Eylül'de hayatını kaybeden büyük bestecinin, ölmeden önce cenaze töreniyle ilgili tüm prosedürleri güvendiği kişilere emanet ettiği öğrenilirken, ilgili noter belgesinde Theodorakis'in, cenazesini üstlenecek cenaze evi bile dahil olmak üzere birçok ayrıntıya yer verdiği aktarıldı. Mikis Theodorakis'in kızı Margarita Theodorakis, babasının son arzusu Girit adasının Hanya ilçesine gömülmek olmasına rağmen, babasının Korint Vrahati'ye gömülmesini istemişti. İlk Derece Mahkemesi'nin kararı, Mikis Theodorakis'in bir yardımcısının, ilgili bir başvuruyla merhumun son arzusunu kesin olarak kanıtlayan bir dizi belge sunan bir temyiz başvurusunun ardından geldi. Mikis Theodorakis'in 2013 yılında Hanya'ya gömülme arzusunu dile getirdiği mektubun içeriği ise Hanya Belediye Başkanı Panagiotis Simandirakis tarafından açıklandı. Basın mensuplarına okuanan mektupta şu ifadeler yer aldı: "Sayın belediye başkanım, bugün size farkında olduğum çok ciddi bir kişisel konu hakkında yazıyorum. Son konuşmamızda size bildirdiğim gibi, son dileğim, babamın doğum yeri olan, anne babamın ve erkek kardeşimin bulunduğu Galatas Hanya mezarlığına gömülmek. Mezarlıkta, o zamanki Kydonia belediyesi tarafından bir mezarın tahsis edildiği ve talimata göre tamamlandığı biliniyor. Ailem bu dileğimi kabul etmediğinden, ancak kanunun herkesin kendi bedeninin kaderini tayin etme hakkı tanıdığından Anayasa çerçevesinde arkadaşım George Agorastakis'e ve sekreterime emanet ettim. Irini Parmenidou'nun bu amaç için gerekli tüm işlemleri yapmaya devam edeceğini ve onlara yardım etme zamanı geldiğinde size sormak ve yetkin bir belediye başkanı olarak elinizden geleni yapmanızı rica ediyorum, çünkü yukarıda belirtilen mezarlık artık Hanya Belediyesi'ne ait. Son olarak, o zaman Hanya belediye başkanını bu mektup hakkında bilgilendirecek başka bir ofisiniz olup olmadığını soracağım. Çok teşekkürler. Mikis Theodorakis" KIZINDAN TEPKİ Margarita Theodorakis, mahkemenin kararının ardından yaptığı açıklamada, "Keneler tarafından acımasızca sokuldum ve lanetlendim. Kanımı emiyorlar. Ama kalbim babamın kanıyla dolu! Ne elde edebilirler?" dedi. Theodorakis oğlu Yorgo Theodorakis ise babasının isteğine saygı gösterilmesi gerektiğini vurgulayarak, "Sessizlik ve saygıyla onun isteğine saygı göstereceğiz, herkes böyle söylüyor. Sahip olduğumuz acı bize yeter...” diye kaydetti. Uluslararası Altın Safran Belgesel Film Festivali başlıyor
Startı Eylül 2000’de verilerek, 5. yılında (2004’te) uluslararası boyuta taşınan Uluslararası Altın Safran Belgesel Film Festivali’nin 22'ncisini düzenlemek için düğmeye basıldı. Festival, bu sene 16, 17, 18 Eylül günlerinde yapılacak. 1994 yılı sonunda UNESCO tarafından koruma altına alınan Safranbolu’nun ününü, her yapıldığında biraz daha artıran festivalin ana teması “Kültürel Miras ve Korumacılık”. Yan tema ise bu sene “Ahilik Kültürü” olarak belirlendi. Safranbolu Belediye Başkanı Elif Köse, kültür turizmini şehrin hafızasına kazımayı hedeflediklerini, özellikle Tarihi Çarşı bölgesinde faaliyet gösteren esnaflara Türk - İslâm geleneğinin temel taşlarından biri olan Ahilik alışkanlıklarını empoze ederek, dallara göre sınıflandırılmış yerleşim plânı ile hizmete devam edilmesini sağlamaya çalışacaklarını söyledi. Başkan Köse, bu yöndeki çalışmalarının bir adımı olarak festivalde Ahi Teşkilatı’nın geleneklerine vurgu yapmak istediklerini belirtti. Safranbolu Belediye Başkanı Elif Köse; belgesel, belgesel film yapım destek ve fotoğraf alanlarında yapılacak yarışmaların festivale ayrı bir renk katacağını, gençlerin festivale ilgisini artıracağını söyledi. Başkan Köse, yarışmalardaki hedefin ise belgesel yapımını teşvik etmek olduğunun altını çizdi. Başvuruları 20 Ağustos’ta sona erecek yarışmalara geçen sene bin 431 belgesel film, bin 108 fotoğrafla 294 kişi katılım sağladı. YARIŞMANIN JÜRİ ÜYELERİ BELİRLENDİ Festival kapsamında 3 dalda yapılacak yarışmaların jüri üyeleri belirlendi. Açıklanan jüri üyelerinin isim ve meslekleri şöyle: Belgesel Profesyonel Kategori Jüri Üyeleri Yönetmen – Senarist Ebru Ceylan ( Jüri Başkanı ), Yönetmen Eylem Kaftan, Görüntü Yönetmeni Deniz Eyüboğlu, Yapımcı Mediha Didem Türemen, Sinema Yazarı Banu Bozdemir. Belgesel Yarışması Ön Jüri Üyeleri Akademisyen-Yönetmen Mehmet Köprü ( Jüri Başkanı ), Akademisyen Hasan Hüseyin Toydemir, Yönetmen Leyla Nevruzi, Yönetmen Selin Aktaş, Yönetmen Tufan Şimşekcan, Akademisyen-Yönetmen Özge Deniz Özker Belgesel Yarışması Serbest Kategori Jüri Üyeleri Yönetmen Kurtuluş Özgen ( Jüri Başkanı ), Ressam Su Yücel, Akademisyen-Yönetmen Hasan Basri Özdemir. Belgesel Yarışması Amatör Kategori Jüri Üyeleri Akademisyen Vedat Çakır ( Jüri Başkanı ), Yönetmen Meliha Elif Demoğlu, Görüntü Yönetmeni-Sinema Arşivcisi Hayri Çölaşan. Belgesel Film Yapım Destek Yarışması Jüri Üyeleri Akademisyen Hasan Akbulut ( Jüri Başkanı ), Akademisyen Bedirhan Karakulluk, Yönetmen Süleyman Civliz, Araştırmacı-Yazar-Tarihçi Aytekin Aytekin. Fotoğraf Yarışması Jüri Üyeleri Akademisyen-Fotoğraf Sanatçısı Ata Yakup Kaptan ( Jüri Başkanı ), Fotoğraf ve Videograf Sanatçısı Hasan İlkay Özduman, Foto Muhabiri İsa Terli, Fotoğrafçı-Fotoğraf Eğitmeni Muaammer Yanmaz. DERECEYE GİRENLERE VERİLECEK ÖDÜLLER Gerçekleştirilecek yarışmalarda dereceye girenlere verilecek ödüller ise şöyle: Belgesel Yarışması Profesyonel Dalda En İyi Film Ödülü: 25.000 TL Jüri Özel Ödülü : 15.000 TL Amatör Dalda En İyi Film Ödülü : 15.000 TL Jüri Özel Ödülü : 10.000 TL Süha Arın Özel Ödülü : 7.500 TL Serbest Kategori En İyi Film Ödülü : 20.000 TL Jüri Özel Ödülü : 10.000 TL Belgesel Film Yapımı Destek Yarışması En İyi Proje Ödülü : 16.500 TL Fotoğraf Yarışması 5.000 TL 3.000 TL 2.000 TL Safranbolu Özel Ödülü : 1.500 TL olarak belirlendi. Safranbolu Belediye Başkanı Elif Köse, belediye olarak düzenledikleri festival için ekip arkadaşlarıyla Belediye bünyesinde yapılması gerekenleri organize ederken, kurumlar arası temasa da önem verdiklerini söyledi. Başkan Köse, “Değerli Kaymakamımız, kurum temsilcileri, dernek yöneticileri ve fazlasıyla önemsediğim akademisyenlerden destek görebilmek adına gerektiğinde toplantılar düzenliyoruz. Belgesel anlamında en büyük desteği üniversitemizden bekliyoruz.” ifadelerine yer verdi. Hiçbir zaman vazgeçmeyeceğiz
Işıl ÇALIŞKAN Türkiye müzik dünyasından Teoman, Nil Karaibrahimgil, Nev, Rashit, Rhythm&Mood Orkestra gibi birçok sanatçı ve grupla aynı sahneyi paylaşan Levent Özer bir süredir solo projeleri ile dinleyiciyle buluşuyor. Esasen Caz eğitimi almış fakat Funk, R&B, Soul, Disco tarzda müzikler de üretmiş olan müzisyen, “Dünya Serseri”nin ardından yeni şarkısı “Vazgeçelim” ile müzikseverlerle buluştu. Sözleri Levent Özer ve Uğur Aktaş’a, bestesi de kendisine ait olan şarkı, rock ve elektronik müziğin eşsiz bir füzyonu olarak sunuluyor. Elektronik dans müziği öğeleriyle, rock tınılarının buluşturduğu “Vazgeçelim”, güncel ve modern rock sounduyla, dinleyicinin huzurlarında. Özer ile müzik serüvenini konuştuk. Yeni şarkısı Vazgeçelim’in hikâyesi ile sözlerine başlayan Özer, “Vazgeçelim’in ruhu aslında hiçbir şeyden vazgeçmediğimizi anlatan bir ruh benim için” şeklide konuşuyor. Ardından şarkının yapım aşamasına değiniyor ve Vazgeçelim’in aslında senelerdir gitarıyla çaldığı bir ezgidir olduğunu belirtiyor. Müzisyen, sözlerini şöyle sürdürüyor: “Ama yıllar içinde dünyanın hızla değişmesiyle birlikte benim devinimim, kafamda dönüp duran o şarkı da şekilden şekile girdi. En son şarkının kıyafetini de Onur Diner’le üzerine titrediğimiz başka bir projeden esinlenerek yakıştırmayı denedim. Umarım yakışmıştır. Sözleri yazarken sevgili Uğur Aktaş’tan yardım aldım.” Şarkılarının müzikseverlerle buluşması çok yeni fakat çok uzun süredir müzik sektöründe bulunan bir isim Levent Özer. Müzik serüvenine ilişkin konuşan müzisyen, şöyle anlatıyor: “Ben kendimi sektörde hissetmeden, içimden geldiği gibi gitar çalan, şarkı söyleyen, dans eden bir çocuktum. Çalacak gitarım yok diye girmiştim ilk grubuma. Sonrasında büyük sahnelere taşındık. Işıklarımız vardı göz yaşartıcı ama benim davam aynıydı, dans etmek! Bir sürü star, bir çok değişik ekiple sayısız sahne yaptım.” Türkiye müzik sektöründeki kabuk değişimine getiriyoruz sözü. Ve elbette başrolde rap müzik var. Zamanında Türkçe Rap için çok savaş verdiklerinden bahseden Özer, “Çok mutlu oluyorum en sonunda geldiği noktayı görebildiğim ve gelecekte yapabileceklerini hayal ettiğim zaman. İyi ki varlar” şeklinde konuşuyor. Rap müziğin yükselişine olan yorumunu ise şöyle dile getiriyor:“Göçler, büyük şehirlerin fazla büyük olması, ghettonun büyümesi, tüketim hızının artması ve birçok detaya…” Son olarak Beyoğlu’nda zengin müzik gecelerinin yaşandığı dönemlere götürüyoruz sohbetimizi. Özer, üzgünlüğünü dile getirerek “Eski Beyoğlu zamanlarından daha az eğleniyor bence insanlar” diyor. Eski zamanlara özlemle, “Rock’n Roll ölmez” diyen müzisyen, “bu ara biraz daha bireysel belki de yalnız dinleme hallerinde toplum. Bu bir yandan da kulaklıkla müzik dinleme ve pozitif bir “sound” bilincini getiriyor. Artıları-eksileri var ama “değişim” umursamıyor bilirsiniz” diyerek sözlerini noktalıyor. Suçlu kim ve neler oluyor?
Bu hafta sizlerden gelen isteği dinleyerek dijital vizyonda yer alan bazı öne çıkan serilerden bahsedeceğim. Sanırım arada bu şekilde birden fazla ve kısa kısa değerlendirme yazıları, kapsamlı eleştirilerden daha iyi geliyor okura. CLICKBAIT: PERSPEKTİF VE HAKİKAT ARASINDA Bu Netflix mini serisi iyi hazırlanmış, senaryosu iyi yazılmış bir yapım. Nick Brewer (Adrian Grenier) isimli bir aile babasının ortadan kaybolması ve hemen sonrasında internette onun yer aldığı bir videoda elinde, ‘Kadınları taciz ediyorum. 5 milyon tıklama ile ölüyorum’ yazan kartonlarla görülmesi ile başlayan hikâye, her bölüm başka şeylere dönüşerek ilerliyor. Sekiz bölümden oluşan serinin her bölümü, başlıklarından da anlaşılacağı üzere, bir kişinin bakış açısıyla ilerleyerek ana hikâyeye ulaşmakta. Kim yaptı?, Neden yaptı?, Suçlu kim?, Nick Brewer öldü mü? minvalindeki tüm soruları her bölüm üzerinde taşıyan dizi, tüm cevapları ancak son bölümünde vermekte. Son iki bölüme kadar ben de tahmin edememiştim doğrusu bu soruların cevaplarını. Finalini tahmin edememenin sebebi dizinin bunu iyi gizlemesi değil, bizlere hiç ipucu vermeden saklaması. Bu biraz kurnazlık ve kolaya kaçma gibi gelse de genel olarak diziyi beğendim çünkü ne yapıyor ediyor seni kendisine bağlıyor ve bitirene kadar da rahat vermiyor. Kişilerin perspektifine ayrılmış dizi bölümlerinden en çok ikinci bölümü sevdim. Bunun başlıca sebebi Amerikalı Müslüman dedektif karakteri Roshan Amiri oldukça sevmiş olmam. Amri’nin, Müslüman oluşunun kariyerinde ilerlemesine engel olduğunu düşünmesi ve bunun aslında bir yanılgı olduğunu görmesi detayını sevdim. Ama daha ziyade oyuncunun ağır hareketleri, merak uyandırıcı bakışları ve donuk vücut hareketleri ile üzerinde taşıdığı, True Dedective karakterlerinden Rustin Cohle ve Wayne Hays etkisini hissettirmesi ile ona hayranlık besledim. Keşke Amiri karakterinden başka bir antoloji başlatsalar hatta. Kendisiyle ilk kez bu dizide tanıştığım. Oyuncu Phoenix Raei, İran Şiraz doğumlu bir aktör ve çocukken Avusturalya’ya göç etmiş. Bundan sonra takibe aldığım isimlerden biri oldu kendisi. NINE PERFECT STRANGERS: DELİRTEN SAĞLIK İNZİVASI Hulu’nun sekiz bölümden oluşan Nine Perfect Strangers (Dokuz Kusursuz Yabancı olarak çevirebiliriz) isimli yeni mini serisi hazırlık aşamasında oldukça ses getirmişti. Dizi, Büyük Küçük Yalanlar (Big Little Lies)’ a da temel olan romanın yazarı Liane Moriarty’nin 2018 tarihli aynı adlı kitabından uyarlanmış ve oyuncu kadrosunda Nicole Kidman, Melissa McCarthy, Michael Shannon, Luke Evans, Regina Hall gibi başarılı oyuncular bulunmakta. Kendileriyle ve hayatlarıyla sorunları olan dokuz şehir insanı, şifa ve dönüşüm vaat eden, yorgun zihinleri ve bedenleri canlandırmayı vaat eden lüks bir sağlık merkezine on günlük inziva için yerleşiyor. Tesisin sahibi ve yöneticisi Masha Dmitrichenko rolünde Nicole Kidman bulunmakta. Gizemli olarak gözüken dizinin, büyük yıldızlara, prestijli yapımcılara ve David E Kelley gibi bir yaratıcı isme rağmen bende bıraktığı izlenim; bir yerlerde bir şeylerin yanlış gitmiş olduğu yönünde. Belki pandemi döneminin azizliğidir bu ama dizide bir şeyler kopuk ve yanlış. Şimdilik. Henüz ilk dört bölümü yayımlanan dizi, güçsüz bölüm finalleri ile bir türlü başlayamayan esas hikâye varmış hissi ile seyirciyi dizi hakkında karar vermesi açısından muğlakta bırakıyor. Hâlbuki insanları bir yere toplayarak onları inceleyen hikâyeler derindir ve seyirci ile illaki bir bağ kurar. Bu dizinin hikâyesinde de arketiplere, insan davranışlarına, psikolojilerine dair çok şey var ancak tonunda, kurgusunda bir aksaklık olduğu hissediliyor. “Bir sonraki bölümde illaki bir şeyler olur” diyerek izlemeye devam edeceğim, tabii eğer ki Kidman’ın zorlama Rus aksanlı İngilizce işkencesine dayanabilirsem. Karakterlerini bir yere toplayarak insan davranışlarını inceleyen dizi tavsiyem geçen haftalarda detaylıca yazdığım (31.7.2021/Felsefeye çiçekli giysiler giydirme) The White Lotus olacaktır. Ödül dönemi geldiğinde ismini en çok duyacağınız dizilerden olacak çünkü. Şimdilik bu kadar. Gelecek hafta, sinemada vizyona girecek olan Stillwater, kaliteli satirik akademi dizisi The Chair ve benim için sürpriz güzellikte olan Brand New Cheery yapımlarından bahsedeceğim. İnci Çayırlı son yolculuğuna uğurlandı
Çukur’un 'Vartolu'su kaleci oldu
Fenomen dizi La Casa De Papel’in 5. sezonunun ilk kısmı yayınlandı
Netflix'in en sevilen dizilerinden La Casa De Papel, final yolunda. Dizinin 5. sezonunun 5 bölümlük ilk kısmı, bugün izleyicilerle buluştu. İlk sezonu 2017 yılında yayınlanan ve ilk sezonunun ardından büyük bir popülerliğe kavuşan La Casa de Papel'in 5. sezonundan yeni bir video da paylaşıldı. Kısa sürede YouTube'da trendler sıralamasına giren video, 2,5 milyondan fazla izlendi. Paylaşılan videoda dizinin yeni sezonunun ilk 15 dakikası ve ilk 4 sezondan kısa bir özet yer alıyor.  Sezonun ikinci kısmı ise yine beş bölümden oluşacak ve o da 3 Aralık 2021'de yayınlanacak. Netflix, “Soygun sona eriyor” diyerek Profesör ve ekibinin sona yaklaştığını duyurmuştu. Dizinin 5. Sonunun ilk kısmı için tanıtımda, “Ekip 100 saatten uzun süredir İspanya Merkez Bankasında ve Profesör tehlikede. Üstelik yeni bir düşmanın nefesini enselerinde hissediyorlar. Artık karşılarında ordu var” ifadeleri kullanıldı.  Dizinin 5. Sezon ilk kısmının bölüm isimleri ve konuları da belli oldu. 5. sezon bölüm isimleri ve konuları şöyle; 1. Bölüm: Yolun Sonu Profesör, Sierra ile yüzleşirken Tamayo orduyu göreve çağırarak müzakerelerde çıtayı yükseltir. Geçmişte Berlin ailesinden biriyle buluşur. 2. Bölüm: Reenkarnasyona İnanır Mısın? Karşı koymak için bir fırsat yakalayan Arturo kişisel bir intikamın peşine düşer. Lizbon çok önemli bir şey keşfeder. 3. Bölüm: Hayat Dizisine Hoş Geldiniz Sierra hem bir ihanet hem de acil bir durum yüzünden gafil avlanır. Ordu giderek yaklaşırken Palermo birliklerini harekete geçirir. 4. Bölüm: Cennette Bir Yer Helsinki'nin hayatı tehlikededir. Hırsızlar gizli bir karşı saldırı planlar. Yıllar önce Berlin ve oğlu birlikte ilk soygunlarını gerçekleştirir. 5. Bölüm: Yaşanacak Hayatlar Ateş hattının ortasında mutfakta mahsur kalan Tokyo, ilk aşkını ve Profesör'le ilk karşılaşmasını hatırlar. Çok komiksin Azrail, Şensoy ölür mü?
Ses Tiyatrosu’nun fuayesine girdiğiniz zaman hemen karşı duvarda siyah beyaz fotoğraflar vardır. Boran Kaya, Tuncel Küritiz, Parkan Özturan, Münir Özkul, Levent Ünsal, Erol Günaydın, Bülent Kayabaş ve Baykal Kent’in oyun kostümleriyle çektirdikleri muzip fotoğraflar. Onların hemen üstünde de Ferhan Şensoy’un Rasim Öztekin’e kavuğu devrettiği unutulmaz fotoğraf. Daha bir iki ay kadar önce Ortaoyuncular ekibi ile fuayede oturmuş şarap eşliğinde ustayla laflamış imzasız tek kitabı Gündeste’yi imzalatmıştım. Bacaklarında dolaşımla ilgili bir sıkıntı vardı, onun için bir sandalyeye uzatmıştı ayaklarını. Biraz halsizdi ama yine güler yüzlü ve espriliydi. ‘Şahları da Vururlar’ı nasıl sahneleyebiliriz, onu konuştuk, eski günlerden söz ettik. Hastane sürecinde doktorların sigara ve içkiyi bırakmasını istediklerinde verdiği matrak cevaplara güldük. Yaklaşık yarım saat süren bu görüşmeden sonra Ferhan salona doğru yürüdü gitti. Aslında pek kimsenin bilmediği bir şekilde, Ferhan Şensoy’un kulisi aynı zamanda Balo Sokak’taki evinin kapısına açılıyordu… Meğerse bu son görüşmemizmiş. Nereden bilebilirdik ki? Aslında kendimizi hazırlamamız gerekiyordu belki ama Ferhan Şensoy’un ölümüne nasıl hazırlanabilir ki insan? Tam tamına 36 senelik bir dostluk. Ona duyulan hayranlık, çalışma disiplini, yazarlığı, çalışkanlığı, demokrasi sevdası, yazma tutkusu, tiyatro aşkı, Geriş’teki hayatı, köpekleri, kitapları, çocuklarının annesi Derya Baykal, çocukları Müjgan Ferhan, Derya, Mert, can dostu ve eşi Elif, bizler, Ortaoyuncular…  Hani derler ya sevdiğimiz biri öldükten sonra “Hayat devam ediyor” diye. Ne saçma bir laf. Hayat aslında devam etmiyor. Biz bir şekilde hayatımıza devam ediyoruz. Levent Kırca’lı, Duygu Asena’lı, Serhan Şeşen’li, Ferhan Şensoy’lu bir hayatla, onlarsız bir hayat nasıl aynı şekilde devam edebilir? Büyük bir kandırmaca. Hayat sadece yaşamaktan ibaret değil ki. Hava almak için nasıl oksijene ihtiyacımız varsa yaşamak için de sevdiklerimize ihtiyacımız var. Benim için hayat o gün durdu mesela. Siyasi haberler, akşamki konser, izlediğim film, futbol… Hepsi durdu. Ferhan artık yok… Yazdıklarıyla, oynadıklarıyla sahneye koyduklarıyla artık yok. Gündeste, Kazancı Yokuşu, Ferhantoloji, Kalemimin Sapını Gülle Donattım, Hacı Komünist, Oteller Kitabı evin dört bir yanına dağılmış çaresizlik içinde. Şahları da Vururlar, İçinden Tramvay Geçen Şarkı, Ferhangi Şeyler, Hayrola Karyola, İstanbul’u Satıyorum sofitada ustalarını bekliyor. Ferhan Şensoy öldü be dostlar. Bu son zamanlarda Türk Tiyatrosu, düşün hayatı ve edebiyatının yaşadığı en büyük kayıp.  Giden birinin ardından yazmak gerçekten de çok zor. Giden yüreğinizin bir parçasıysa eğer; yazmak sadece zor değil anlamsız da. Bu acıyı bu üzüntüyü tarif edecek kelime bulmakta zorlanıyor insan. “Öyle bir kelime söylesem ki diyorum, dışarıda bir başkası kalmasa” demişti Özdemir Asaf. Ferhan’da “Çok faşist bir yağmur yağıyor kocaman bir şemsiyenin altında toplanma zamanı” diyerek yaşadığımız günlerin zorluğunu ne güzel özetlemişti… Ben de naçizane “Bazı insanlar ölmez biz ölünceye kadar” diyerek Ferhan Usta’yı ayakta alkışlıyor ve de dinmeyen alkışlara cevap verebilmesi için, son bir umutla bis yapıyorum… Zıpla, Zıpla!
Deniz sakindi. Sükûnet bozulmasın diye usulca yürüdüm içine, su göğsüme ulaşınca durdum. Denizin yüzeyinde minik damlacıkların sıçradıklarını fark ettim birden; havada yay çizdikten sonra tekrar suya düşen minicik zıplamalar. Sıçrama ya da zıplama genellikle neşeye eşlik eden bedensel bir harekettir. Çocuklar, tüm hayvanların çocukları yerlerinde duramaz, zıplarlar. “Otur!” dediklerinde oturmayı çok sonradan öğrendik, ruhlarımız ağırlaştı. Sıçramak, hafif bir ruhun göstergesi. Yaş ilerledikçe yükümüz ağırlaşır, insanın bedensel yapabilirliği de azalınca yerinden kalkamaz olur ve yerçekimine yenik düşeriz. Sıçrayabildiğimiz anlar, yeryüzünün rüzgârlarıyla hafifleyen ruhumuzun kanatlanıp uçmaya teşebbüs ettiği anlardır. Kanatsız varlıkların, kuşlara özenip yerçekiminden kurtulma, havalanma çabaları. Ruhların bilhassa ağırlaştırıldığı bir ülkede yaşıyorsanız zıplamak, her zaman yapabileceğiniz türden bir hareket değil. İktidar yerçekimini sever. İktidara teslim olmak, yerçekimine boyun eğmektir; “oturun oturduğunuz yerde!” dediklerinde yerinizden kalkamamak. Ne zaman zıplayan birisini görsem benim de zıplayasım gelir. Keder gibi neşe de bulaşıcıdır çünkü. Zorlansam da yine de denerim. Zıplamaya başlayın, arkası gelir. ***  Devinimleri ve devrimleri oturanlar değil, zıplayanlar başlatmıştır. Emma Goldman “Dans edemeyeceksem, bu benim devrimim değil” demişti ama danssız devrim olabilir mi? Hem devrimin hem dansın başlangıcında zıplayan bedenler vardır. Dans deyince genellikle, bir müzik eşliğinde bedenin ritme uygun, estetik bir şekilde hareket ettiği, türleri ve kuralları olan, dans kurslarında eğitmenlerin öğrettiği, çalışma ve yetenek isteyen bir uğraş gelir aklınıza ve gözünüzü korkutabilir. Dans ve estetik bizim ortak kültürel sermayemiz. Her ikisi de kültürel dışavurumlara dönüşmeden çok önce hayatta kalmaya yarıyordu. İnsanın hayatta kalabilmesi, bedenin duyu organlarıyla yeryüzünü olabildiğince duyumsamasına, yani estetiğe bağlı; Yunanca “aisthetikos” duyumsamayla algılanan şey; “aisthesis” ise duyuma dayalı algı deneyimi. Dans da, aramızdaki toplumsal bağları güçlendirmiş, tek başına kaldığında doğa karşısında kırılganlaşan insan bedeninin hayatta kalmasını sağlamıştı. Dansın kökeninde, kendilerinden çok daha güçlü, kolaylıkla av olabilecekleri yırtıcı bir hayvan karşısında bir araya gelip tek sıra halinde birleşen, belli bir ritimle zıplayıp ayaklarını yere vuran, ellerindeki sopaları sallayıp birlikte bağıran bedenler olabilir (B. Ehrenreich, Sokaklarda Dans, Versus). Çok başlı, çok ayaklı zıplayan toplumsal beden sayesinde hayatta kalabildik. Ve günümüzde ritimle hep birlikte zıplayan bedenler, ilk insanlarla aynı duyguyu, yaşama sevincini paylaşırlar.   ***  Bazen bir tehdidi algıladığınızda, yerinizden aniden sıçradığınız da olur; sizi zıplatan, yine yaşama sevincidir. Sıçramak, aynı zamanda bir kaçış hareketidir de; yaşama kaçış. Sıçramak, yaşama doğru yapıldığında zorunlu olarak sevinci de içerir. Denizin üzerinde gördüğüm sıçrayan minik damlacıklar, avcılardan kaçan 1-2 mm boyutlarındaki kopepodlardı; mikro sevinçler. Uçan balıkların avcılardan kaçmak için geliştirdikleri suyun dışına doğru sıçrama hareketi, su içindeki mikro yaşamın sakinlerinde de görülür. Ölümcül ortamdan kaçmak için sınırın dışına doğru sıçrayan insanlara ise günümüzde mülteci, sığınmacı, göçmen deniliyor. Sosyal medyada paylaşılan, Belçika’daki bir havalimanına henüz varmış Afgan çocuğun neşeli sıçrayışlarıyla kopepodların su yüzeyindeki sıçramaları aynı duyguyu dışa vuruyor: Yaşama atılmanın sevinci.   İktidar zıplamaz ve zıplayanları da pek sevmez. Politik natürmortunda her şey ölü taklidi yapmak zorunda. Zıplayan, sevinçle yaşama doğru atılmakla kalmaz, yaşama sevincini başkalarına da bulaştırır. En son Gezi’de hep beraber zıplamıştık: “Zıpla, zıpla, zıplamayan iktidardır”. Atalara pek güvenmeyin, fazlasıyla ataerkildirler ve sözleri, erkleri sürsün diyedir: “Çekirge bir sıçrar, iki sıçrar, üçüncüde yakalanır”. Çekirge asla yakalanmadı, sıçradıkça yeni imkânlar açıldı önünde. Yakalananlar, haritaya yerleşenlerdir. Zıplamaya devam! Her zıplamada yeni kaçış çizgileri icat edilir. Çünkü “yaratma eylemi, sadece sevinçte gerçekleşmektedir” (Rilke). Eylülde caz rüzgârı
Murat Tırpan İKSV tarafından her yıl düzenlenen ve yaz günlerini cazla renklendiren İstanbul Caz Festivali bu kez 1-24 Eylül tarihleri arasında gerçekleştirilecek. Müziğin iyileştiriciliğine her zamankinden daha fazla ihtiyaç duyduğumuz ortada. Bu yıl “Yaşam Boyu Başarı Ödülü"nün Tülay German’a verileceği şenlikte kaçırılmaması gereken konserleri derledik. FESTİVALİN YILDIZI GRAMMY’Lİ KİDJO Angelique Kidjo: 6 Eylül Pazartesi 21.30, The Marmara Esma Sultan Yalısı  Dört Grammy sahibi Kidjo tartışmasız festivalin yıldızı. Afrika kültürünün tüm dinamik, eğlenceli ve elbette sanatsal öğelerini üzerinde taşıyan eğlenceli ve çok güçlü bir sanatçı. Müziğin enternasyonalliğinin, birleştiriciliğinin gerçek bir simgesi. Kidjo’yu oyuncu olarak, film müzikleri bestecisi ve yazar olarak da tanıyoruz. Wele wele şarkısını FIFA 2007 soundtrackinde bile dinlemişliğimiz vardır.  Benin’li şarkıcıyı Time dergisi "Afrika'nın baş divası" olarak adlandırmıştı. Diva’mız akıcı olarak konuştu beş ayrı dille şarkılarını söylerken zamanında "Batonga" şarkısında kendi uydurduğu bir dili kullanarak bizleri şaşırtmıştı.  Daha önce de ülkemizde ağırladığımız Kidjo artık daha bir olgun ve kariyerli. Kesinlikle kaçırılmamanızı önereceğimiz konserden önce özellikle Sting’in konuk sanatçı olarak katıldı geçenlerde çıkan Mother Nature adlı şarkıyı ve etkileyici klibini de mutlaka görün derim. KLASİK HİT ŞARKILAR CAZ FORMUNDA Kenan Doğulu: 15 Eylül Çarşamba 21.00, Harbiye Cemil Topuzlu Açıkhava Tiyatrosu  Kenan Doğulu’nun İhtimaller projesini daha önce dinlemiştik, bu projede Doğulu klasik hitlerini caz formunda düzenleyerek bizlere sunmuştu. Bu gayet inceliklik projede şarkıların zaman zaman orjinallerinden daha keyifli hale geldiğini söylemek gerek. Doğulu’nun en son yaptığı TutarBuMaya adlı şarkıyı ve klibi gördükten sonra keşke hep İhtimaller gibi işler yapsa diyoruz. COVERLAR KAÇMAZ Karsu: 20 Eylül Pazartesi 21.00, Harbiye Cemil Topuzlu Açıkhava Tiyatrosu  Öte yandan Karsu 2006 yılında kaybettiğimiz ünlü Türk plak şirketi yapımcısı Ahmet Ertegün’ün izinden giderek onun sanatçılarının şarkılarını yorumladığı bir projeyle karşımızda. Bu sanatçılar arasında Ray Charles, Aretha Franklin,Led Zeppelin, The Rolling Stones gibi devler mevcut. Karsu’nun yetenekleri parmakları ve etkileyici sesiyle yaptığı coverlar kaçmaz. FAVARİLERDE İTALYA HAVASI  Stefano Di Battista: 14 Eylül Salı 19.45, Sultan Park - Swissotel The Bosphorus  İtalya’da çok iyi tanınan ve yavaş yavaş dünya sahnesinde görmeye başladığımız Battista benim özel favorilerimden biri. Dört adet Charlie Parker yorumu içeren Parker's Mood adlı albümü özel bir iştir. Downbeat dergisinin yaptığı 2003 yılı en iyiler anketinde soprano saksofon klasmanında bir numara olduktan sonra daha görünür hale gelen Battista cazdan klasik müziğe kadar geniş bir alanda müzik yapmakta. Özellikle yolu orkestra şefi ve trompetçi, film müziklerinden iyi bildiğimiz Ennio Morricone ile kesiştiğinde ondan çok etkilendi, hatta yeni çıkardığı on iki parçalık Morricone Stories albümünü de ona adadı. Bu noktada hemen albümden bir Good Bad Ugly yorumu dinlemenizi öneririm. Battista çok özel bir müzisyen ve festivalde onu Ferit Odman öncülüğündeki beşliyle izlemek keyifli olacak. DİNAMİZM BAŞROLDE Melike Şahin: 8 Eylül Çarşamba 21.15, Göztepe Özgürlük Parkı Sahnesi  Festival sahnesinde çok sevdiğimiz Mabel Matiz de var elbette ama burada özellikle yeni çıkan albümüyle bir kez daha gönlümüzü kazanan Melike Şahin’e yer ayırdık. Uzun yıllar Baba Zula’nın solisti olarak tanıdığımız Şahin, ünlü yönetmen Tony Gatlif’in Djam / Aman Doktor filminin soundtrack'i için şarkılar seslendirerek kendini kanıtlamış ve filmin dünya prömiyerinde Cannes Film Festivali’nde unutulmaz bir konser vermişti. Aman Doktor performansını unamayız.  Özellikle canlı performanslarda sahnenin tozunu attırdığını bildiğimiz Şahin’in konserinin festivalin en dinamik performanslarından biri olacağı aşikâr. Tiyatronun usta ismi Ferhan Şensoy son yolculuğuna uğurlandı
70 yaşında, önceki gün yaşamını yitiren Türk tiyatrosunun usta ismi Ferhan Şensoy için yıllar boyunca sahnesinde olduğu Ses Tiyatrosu’nda tören düzenlenlendi.  Bu sabah İstanbul Üniversitesi Tıp Fakültesi Hastanesi morgundan alınan Şensoy'un cenazesi öğrenim gördüğü Galatasaray Lisesi'ne getirildi. Usta sanatçı için ilk tören burada gerçekleşti. Ferhan Şensoy'un kızları Derya Şensoy ve Müjgan Ferhan Şensoy, törende gözyaşlarına boğuldu. Törende konuşan Müjgan Ferhan Şensoy, "Babamın burada olmaktan o kadar mutlu olduğunu biliyorum ki. Hastanede hep Galatasaray’ı soruyordu. Babamı kucakladığınız için sizlere teşekkür ediyoruz" dedi. ŞEVKET ÇORUH: SES TİYATROSU'NU BİZ YAŞATACAĞIZ Şensoy’un cenazesi, Galatasaray Lisesi’ndeki törenin ardından Beyoğlu’ndaki tarihi Ses Tiyatrosu’na getirildi.  Buradaki törenin sunuculuğunu Okan Bayülgen yaptı. Ferhan Şensoy’un da bir dönem devraldığı Ortaoyuncuları Kavuğu'nun mevcut sahibi Şevket Çoruh, anma törenindeki konuşmasında, “Yeni mezun olmuştum, Nevizade’den cesaret alıp Ferhan Şensoy’un karşısına geçtim. Bu tiyatroda oynamak istediğimi söyledim, o da kendi üslubunca beni tiyatrodan kovmuştu. Şimdi onun emanetçisiyim. Başımız sağ olsun, çok söylenecek şey var, kitaplar yazılacak hakkında, bu ses tiyatrosunu biz yaşatacağız. Hepimizin başı sağ olsun.”  Tiyatrocu ve Şensoy’un eski eşi Derya Baykal, “Ses Tiyatrosu’na hoş geldiniz. Bu tiyatroya her zaman değer verip doldurdunuz. Bu tiyatroya enkaz halinde geldik. Bu sahnenin üzerinde örülmüş bir duvar, bir film perdesi acayip filmler oynatılıyordu. O kadar iyi dostları vardı ki arkadaşları destek oldu. Her şeyini buraya yatırdı Ferhan… Çok güzel oyunlar oynadık. Çok güzel üç çocuğum var, Mert’in de babası her şeyinde emeği var… Gerçekten çok güzel bağları vardı çocuklarla… Yaşamayı bilmek doğmayı, bilmekle ölmeyi bilmenin arası… Doğmayı bilmiyoruz, bizi doğruyorlar… Ölmeyi nereden bilelim. Birkaç kez ölünmüyor ki! İkisini de bilmezken ikisinin arasındaki yaşamayı nerden bilelim. Ustam sen ikisinin arasındaki yaşamayı bana, bize evlatlarına, ailene, dostlarına, seyircine, öğrencilerine, Türk halkına bütün bunlarla ışık oldun. Sana her şey için çok teşekkür ediyoruz. Bilgeler ölmez… Var sayalım ölmedin!” ifadelerini kullandı.  Şensoy’un kızı Müjgan Ferhan Şensoy da, “Ne söylesem eksik kalacak. Küçükken babamın bu kadar sevilen bir insan olması bu sevgiyi paylaşmak zorlardı beni. Birkaç gündür ve şu anda burada dururken bu sevgiyi sizlerle paylaşmak yüreğimi biraz olsun hafifletiyor. Bir insanın kendini ve tüm benliğiyle gerçekleştirmesi geride kalanlara bıraktığı en büyük öğreti bence” diye konuştu. Kızı Derya Şensoy ise üniversitedeyken babasına yazdığı şiiri okudu. Mert Baykal da, “Bilmiyorum ne söyleyeceğimi. Ferhan Abi diyordum ben babama. Ve bu bir noktadan sonra problem olmaya başladı, kızlar doğmak üzereydi. Bu evde bir mesele olmuş çünkü gelip konuştular benimle. Onu tanıdıkça anladım ki insanın iki babası da olabilirmiş. Ben bugün bir tanesini kaybettim. Benim bu babam Don Kişot’muş yel değirmenleriyle savaşırmış güle güle baba" dedi.  Oyuncu Ali Poyrazoğlu, "Törende konuşan oyuncu Ali Poyrazoğlu, “Hiç yorulmadı, çok emek sarf etti ama çok eğlendi. Şimdi demin içeriye girmeye çalışırken arkadan birileri itip kalkıyor, şöyle bir dönüp baktım; Munir Özkul, Erol Günaydın, Rasim Öztekin, Adile Naşit, Bülent Erbaşar… ‘Ya ne arıyorsunuz burada siz’ dedim, Nisa Serezli oradan dedi ki ‘Ferhan’ı almaya geldik, götürüyoruz’ dedi ‘Nereye gidiyorsunuz?’ diye sordum, ‘Neşeli bir meyhaneye gidip kafaları çekeceğiz’ diye cevap verdi. Ferhan Şensoy öbür tarafta da bizleri izlemeye devam edecek, biz de ona sahip çıkarız herhalde” ifadelerini kullandı. Oyuncu Zeliha Berksoy konuşmasında Şensoy'un Ortaoyuncular Tiyatrosu'nu kendi emekleriyle yükselttiğini anlatarak "Tiyatro, localar, koltuklar onun için ağlıyor..." ifadelerini kullandı.  ‘70 SENEDİR BU ÜLKEYİ DİN BAĞIMLISI HÜKÜMETLER YÖNETİYOR’ Tiyatrocu Cihat Tamer ise, şu ifadeleri kullandı: “İnsan doğar, yaşar ve ölür. Onu ailesi, çocukları, yakın dostları bir süre anar, sonra unutulur. Ama bir de unutulmayanlar vardır. Duruşuyla, ilkesiyle, dünya görüşüyle, yazdıkları, çizdikleri, oynadıklarıyla ülkeye mal olmuş insanlar vardır. İşte Ferhan onlardan biridir; unutulmayanlar listesine adını yazdırdı. 70 senedir bu ülkeyi din bağımlısı hükümetler yönetiyor. Ama ona rağmen 70 senedir inadına tiyatro yapıyoruz. Ferhan da inadına tiyatro yaptı hep.” İMAMOĞLU: FERHAN ŞENSOY’UN DEĞERLERİ, BIRAKTIĞI ESERLERİ BİZLERE EMANET İstanbul Büyükşehir Belediye Başkanı Ekrem İmamoğlu da yaptığı konuşmada şunları kaydetti: Türkiye’nin ve bence Türkçe’nin de en yaratıcı yazarlarından biriydi Ferhan Şensoy. Uluslararası bir sanatçıydı, dünya çağında bir sanatçıydı. Aynı zamanda güldürü geleneğimizin simgesi olan kavuğu bütün maharetiyle hepimizi düşündüren ve kendine has üslubuyla da güldüren çok değerli bir sanatçıyd��. Ortaoyuncular tiyatrosu ile bu sahnede belki de tiyatro tarihimizin en değerli eserlerini ortaya koymuştur. Bu sahneden Ferhan Şensoy’u izlemiş ve onu alkışlamış olmak benim gibi biliyorum ki birçok insanın da en özel en nadide hatıralarından biridir. Üstat şimdi de o ebedi yolculuğa çıkıyor. Bu güzel sahne, bize bıraktığı bütün eserleri, anlattıkları her şey bize yadigâr kalmıştır. Ben İstanbullu olarak İBB Başkanı olarak kendisine minnettar olduğumuz belirtmek isterim. Yetiştirdiği öğrencilerin ne kadar kıymetli olduğunu bir kez daha hatırladık. Ses tiyatrosunun bu ülkenin kültür-sanat hafızasında ne kadar derin izler bıraktığını bir kez daha hatırladık. Aynı zamanda Ferhan Şensoy’un değerleri bıraktığı eserleri bizlere emanet, ismi de hepimize emanet. Bütün kurum ve kuruluşlar özel düşünceler üretecektir. Biz de ismini yaşatmak için özenle çalışacağımızı belirtmek isterim.  Öte yandan törene Kültür ve Turizm Bakanı Mehmet Nuri Ersoy ve AKP'li Beyoğlu Belediye Başkanı Haydar Ali Yıldız da katıldı. Şensoy'un naaşı Ses Tiyatrosu'nda düzenlenen törenden sonra Teşvikiye Camii'ne getirildi. İkindi vakti kılınan cenaze namazının ardından Ferhan Şensoy'un naaşı Zincirlikuyu Mezarlığı'na defnedildi. FERHAN ŞENSOY'UN HAYATI  Ferhan Şensoy 26 Şubat 1951'den Samsun'da doğdu. Tiyatro, sinema ve televizyon oyuncusu; roman, deneme, günlük, tiyatro, televizyon dizisi ve film senaryoları yazarı; Ortaoyuncular Tiyatro Topluluğu'nun kurucusudur. İlk öykü ve şiirleri Yeni Ufuklar ve Soyut dergilerinde 1969 yılında yayımlanan Şensoy'un, yazdığı skeçler de Devekuşu Kabare'de 1970 yılında oynanmaya başladı. 1971 yılında Grup Oyuncuları çatısında ilk profesyonel oyunculuk deneyimini yaşayan Şensoy, 1972-1975 yılları arasında Fransa ve Kanada'da tiyatro eğitimine ve çalışmalarına Jerome Savary, Andre-Louis Perinetti gibi isimlerle devam ederken Montreal'de Ce Fou De Gogol adlı oyunuyla 1975'te En İyi Yabancı Yazar ödülünü aldı. Yine Montreal'de Theatre De Quatre - Sous'da da, yönetmenliğini yaptığı, Harem Qui Rit isimli müzikalde oynadı. Aynı yıl Türkiye'ye döndü. Türkiye'ye dönmesinin ardından, 1976'da Ali Poyrazoğlu Tiyatrosu'nda, yazarlığını da yaptığı Dur Konuşma Sus Söyleme adlı oyunda rol alan Şensoy, Türk Yazarları Tiyatrosu'nda da oyunculuk ve yönetmenlik yaptı. Aynı sene ilk televizyon skeçlerini yazmaya başlayan Şensoy, Ali Poyrazoğlu'yla beraber rol aldığı bu skeçlerin birinde, bir garson rolüyle ilk kez televizyona çıktı. Nisa Serezli-Tolga Aşkıner Tiyatrosu'nda oyunculuk yapan Şensoy, yine 1976 senesi içinde, TRT'ye ve Devekuşu Kabare Tiyatrosu'nda çeşitli skeçler yazdı. 1978'de, ilk kitabı Kazancı Yokuşu'nun yayınlanmasının ardından, yönetmenliğini Temel Gürsu'nun yaptığı Kızını Dövmeyen Dizini Döver ile ilk kez bir film çalışması yapan Şensoy, aynı yıl Mete İnselel ile Anyamanya Kumpanya Tiyatrosu'nu kurdu ve kendi eseri olan, İdi Amin Avantadan Lavanta oyununda rol aldı ve yönetmenlik yaptı. Yine 1978'de, yazdığı Bizim Sınıf adlı televizyon dizisi ikinci bölümden sonra öğretmenlerin manevi şahsiyatını tezyif ettiği gerekçesiyle TRT'de yasaklandı. Daha sonra Bizim Sınıf, Ali Poyrazoğlu Tiyatrosu'nda sahnelenecekti. Oyuncu olarak katıldığı Evdekiler ve Giyim Kuşam Dünyası televizyon dizileri de yayından kaldırıldı. O sene, Anyamanya Kumpanya'dan ayrılan Şensoy, daha sonra Ayfer Feray Tiyatrosu'na geçti ve oyunculuğa burada devam etti. 1979'da, TRT'de, kendi yazdığı Sizin Dershane dizisinde oyunculuk yapan Şensoy, Ayfer Feray Tiyatrosu'nda da yine kendi yazıp yönettiği ve müziklerini yaptığı Hayrola Karyola oyununda rol aldı. Stardust Gece Kulübü'nde, yazdığı Dedikodu Şov isimli bir kabare gösterisini, Adile Naşit, Perran Kutman, Pakize Suda, Sevda Karaca ve İstanbul Gelişim Orkestrası'yla sahneleyen Şensoy, aynı kulüpte, Arda Uskan'ın yazıp, Fuat Güner'in müziklerini yaptığı Kukla ve Kuklacı Kabare gösterilerinde rol aldı. Seinfeld, 1 Ekim'de Netflix’te
Dünya çapında milyonlarca kullanıcısı bulunan çevrimiçi dizi ve film platformu olan Netflix, ünlü komedi dizisi Seinfeld'i bünyesine kattığını açıkladı. Netflix, Seinfeld'in bütün bölümlerini 1 Ekim'de yayınlayacak. Seinfeld'in yayın hakları, Netflix'ten önce 2015 yılına kadar bir Disney şirketi olan Hulu'da bulunuyordu. Netflix dizinin dünya çapında haklarını 2019’da satın almıştı. Anlaşma gereği 2021’e kadar bir başka online stream platformu Hulu’da yayınlanmasına izin verdi. Anlaşmanın 500 milyon doların üzerinde olduğu yazılmıştı. Dizinin hayranları ise, bölümleri 4K kalitesinde izleme fırsatı bulacak. 1989’da yayın hayatına başlayan ve 1998’de kadar dokuz sezon boyunca devam eden Seinfeld, Emmy ödülüne sahip. Yayınlandığı dönemler dizide kurgu icabı kullanılan replikler, o kadar benimsendi ki izleyicilerin diline dolandı ve günlük yaşamının bir parçası haline geldi. Tüm sezonları reytinglerde birinci veya ikinci sıraya yerleşmeyi başardı. Seinfeld dizisi şu anda Amazon Prime Video’da izlenebiliyor. Ancak Netflix dün yaptığı duyuruyla, Prime üyeliği bulunmayanları sevindirdi. Dizinin yayın haklarını satın aldığını açıkladı. Diğer platformlardan kaldırılıp kaldırılmayacağı bilinmiyor ancak 1 Ekim 2021 tarihinden itibaren Netflix’ten izleme şansına sahip olacağız. Platform gelişmeyi 50 saniyelik videoyla takipçilerine duyurdu. Friends, Seinfield, The Office gibi 'klasik' yapımlar, online yayıncılık alanında büyük bir rekabet konusu. Klasik yapımlar, online yayın platformlarına çok sayıda izleme getirmesiyle biliniyorlar. .   Seinfeld  1 Ekim'de   Netflix'te.  pic.twitter.com/Ly1PDjA67K 58. Antalya Altın Portakal Film Festivali jürisi belli oldu
Kültür ve Turizm Bakanlığı’nın katkılarıyla Antalya Büyükşehir Belediyesi ev sahipliğinde 2-9 Ekim 2021 tarihleri arasında düzenlenecek 58. Antalya Altın Portakal Film Festivali’nin, Ulusal Belgesel ve Kısa Metraj Film Yarışması’nda görev yapacak jüri üyeleri belli oldu. Antalya Büyükşehir Belediye Başkanı Muhittin Böcek, 58. Antalya Altın Portakal Film Festivali’ne ilişkin yaptığı yazılı açıklamada, bu yıl Ulusal Belgesel Film Yarışması filmlerinin yönetmen Didem Pekün, yönetmen - senarist Pelin Esmer ve gazeteci - yazar Pınar Öğünç tarafından, Kısa Metraj Film Yarışması filmlerinin ise yönetmen - oyuncu - senarist Onur Saylak, oyuncu Öykü Karayel ve senarist - yapımcı - yönetmen - akademisyen Tunç Şahin’den oluşan jüri üyeleri tarafından değerlendirileceğini belirtti. YILIN EN YENİ BELGESELLERİNİ DİDEM PEKÜN, PELİN ESMER VE PINAR ÖĞÜNÇ DEĞERLENDİRECEK Yılın önemli belgesellerini bir araya getirecek olan Ulusal Belgesel Film Yarışması’nda 40.000 TL değerindeki En İyi Film Ödülü ve 20.000 TL’lik Jüri Özel Ödülü’nün sahiplerini belirleyecek jüriyi, belgeselleri ve video enstalasyonları dünyanın birçok ülkesinde gösterilen ve çeşitli ödüller kazanan, halen Berlin Sanat Üniversitesi’nde araştırmacı olarak yeni projesinin çalışmalarını sürdüren sanatçı Didem Pekün; ilk belgesel filmi Koleksiyoncu’nun ardından Tribeca Film Festivali’nde En İyi Belgesel Yönetmeni Ödülü’ne layık görülen Oyun’a imza atan, 11’e 10 Kala ve Gözetleme Kulesi adlı filmleriyle yurtiçi ve yurtdışında pek çok ödül alan, Talinn Black Nights Film Festivali’nde En İyi Senaryo Ödülü’ne layık görülen İşe Yarar Bir Şey ve galası Saraybosna Film Festivali’nde yapılan belgeseli Kraliçe Lear ile izleyiciyle buluşan, senarist, yönetmen ve yapımcı Pelin Esmer ile Jet Rejisör Çetin İnanç, İnce İş, Asker Doğmayanlar, Pandemi Zayiatı adlı röportajlar, Aksi Gibi ve Beterotu adlı öykü kitapları ile Cotturuk Defterleri adlı çocuk kitabına imza atan, Evbark adlı kısa filmiyle 6. Atıf Yılmaz Kısa Film Festivali’nde kurmaca dalında En İyi Film Ödülü’nü alan, senarist, yönetmen, gazeteci ve yazar Pınar Öğünç oluşturuyor. ONUR SAYLAK, ÖYKÜ KARAYEL VE TUNÇ ŞAHİN KISA FİLMLERİ DEĞERLENDİRMEK İÇİN ANTALYA’YA GELİYOR Sonbahar, Denizden Gelen, Mavi Dalga ve Rüzgarın Hatıraları filmleriyle beyazperdede, Vatanım Sensin, Çarpışma, Kuzgun, Babil gibi pek çok diziyle televizyon ekranında, Getto, Üç Kuruşluk Opera, Arzu Tramvayı ve Evlat oyunları ile tiyatro sahnesinde izlediğimiz, Şahsiyet dizisi ve ilk uzun metraj filmi Daha ile yönetmen olarak da başarısını kanıtlayan oyuncu Onur Saylak; pek çok ödüle layık görüldüğü “Güzel Şeyler Bizim Tarafta”, “Katil Joe”, “Terk” adlı oyunlarda, Kuzey Güney, Kara Para Aşk, Muhteşem Yüzyıl-Kösem, Kalp Atışı, Bir Başkadır başta olmak üzere pek çok dizide rol alan, beyazperdede Bulantı, Toz, İşe Yarar Bir Şey ve Put Şeylere filmlerinde izlediğimiz oyuncu Öykü Karayel ile 2008 yılından bu yana kısa ve uzun metraj projelerde yapımcı ve yönetmen olarak yer alan, Karışık Kaset ve geçen yıl Antalya’da En İyi Senaryo ve En İyi Yardımcı Kadın Oyuncu Ödüllerini kazanan İnsanlar İkiye Ayrılır filmlerinin yönetmen ve senaristi, akademisyen-yapımcı Tunç Şahin’den oluşan jüri üyeleri, Ulusal Kısa Metraj Film Yarışması’nda 20.000 TL değerindeki En İyi Film ve 10.000 TL değerindeki Jüri Özel Ödülü’nü kazanacak filmleri belirleyecek. Festivalin merakla beklenen Ulusal Belgesel ve Kısa Metraj Film Yarışmaları’nda yer alacak filmler önümüzdeki günlerde açıklanacak. 6 Eylül 2021 tarihi itibariyle uygulanacak genelge uyarınca Festival filmlerini izleyecek seyircilerin etkinliklere girişte HES Kodu üzerinden 2 doz yapılmış aşı kartlarına veya Covid-19 hastalığı sonrası bilimsel olarak bağışık kabul edilen süre içerisinde olmalarına bakılacak. Antalya Büyükşehir Belediye Başkanı Muhittin Böcek’in başkanlığını yaptığı 58. Antalya Altın Portakal Film Festivali’nin idari direktörlüğünü Cansel Tuncer, yönetmenliğini Ahmet Boyacıoğlu üstlenirken, sanat yönetmenliğini Başak Emre yürütecek. Sabahattin Çetin: 68’li heyecanım hiç eksilmiyor
Sina Akyol “Hayatımın üç temel evresi demiryolculuk, siyaset ve sinemadır. Her evresinde emeğimin karşılığını gördüm, andığım ortamlara beni mutlu eden izler bıraktım.” Bu cümleler Sabahattin Çetin’in Hatırlamak isimli kitabının önsözünden... Bana göre ‘müthiş kıymetli bir hayat özeti’ bu. 1944 doğumlu Çetin, hayatına Ankara Tiyatro Derneği başkanlığından Film Yapımcıları Derneği başkanlığına, Ulusal Sinema Plâtformu kuruculuğundan, film prodüktörlüğü ve film ithalatçılığına birçok değer sığdırmış. Yaşadıklarını ise Hatırlamak isimli anı kitabıyla yazıya dökmüş. Çetin ile sinema ve siyaset anılarını aktardığı kitabını konuştuk.  Kitabın arka kapak yazısında da belirtildiği gibi; sevinme, gülümseme ve keder duygusunun birlikte yaşandığı bir anı kitabı bu. Başkaları nasıl okur bilmem; bir solukta, roman tadında okudum ben. Ama güzelleme yapmayı bırakıp sorulara geçelim. İnsan niçin yazar ‘hatırat’ını? Senin de bildiğin gibi henüz yirmili yaşlarımda tiyatro kritikleri yazmaya başlamıştım. O sıralarda az da olsa şiirle de ilgilendim. Yani yazma eylemine yabancı değilim.  Sosyaldemokrat Halkçı Parti (SHP)’de çalıştığım dönemde imzasız olarak bir yığın politik metin yazmışlığım da var. Yaşadığımız hayat ne kadar renkli ve civcivli olursa olsun, “yazma eylemi”ni sevmiyorsak hatırat yazmak sıkıcı olabilir. Ben yazmayı seviyorum, ama yine de bu kitabı yazmayı on yılda becerebildiğimi belirteyim. Niçin’ine gelince; yaşamımın aktığı zaman içinde anladığım, hatta kavradığım dünyayı resmetmek için yazdım. Benim çizdiğim dünya budur. Anı yazarına ne kadar güvenilmeli? Üstelik yazar, sinema ve siyaset dünyası gibi iki ‘tekinsiz’ dünyadan söz ediyorsa anılarında… Her şeyi yazdınız mı? Eksik bıraktığınız ya da yazmaktan kaçındığınız şeyler oldu mu? Anılarını yazanlara özellikle tarihî konularda güvenemem. Sonradan ortaya çıkabilecek yeni bilgiler yazarı yalancı çıkarabilir. Ayrıca bellek, kişisel diyebileceğim konularda çoğu kez yanıltabilir yazan kişiyi. Bu nedenle bu tür kitaplarda, okur açısından, ‘güven’ yerine ‘içtenlik’ daha önemli olmalı. Ben buna gayret ettim. Gerek eksik bıraktığım, gerekse kendime ‘sansür’ uyguladığım birçok konu olduğuna eminim. Haksızlığa uğradığım konularda ise şikâyetçi bir üslûba yaslanmaktan titizlikle kaçındım. Örneğin sinema çevresi kardeşlerimle ‘kriz’ler yaşadığımı bilir. Onlardan yirmi küsur yıl ayrı yaşamama sebep olan bu ‘kriz’leri abi olarak yönetememe suçunu kendimde bulduğum için bu konuda ayrıntılara girmedim. Belirttiğim bu durum özellikle sinema camiasından gelen/gelecek sorulara bir cevaptır da. Sizi belirleyen, seni var eden, onca yıldır savunduğunuz dünya görüşünden, “evet hoşnutum” diyor musunuz? Bu soru benim epey tanınmış biri gibi algılanmama sebep olabilir. Oysa yaşadığı dünyayı anlamış ve kavramış sıradan bir insanım. 12 yaşındaki Alman vatandaşı oğlum ve eşim Berlin’de yaşamayı seçtikleri için, ben de yarı zamanlı olarak iki ayrı kentte yaşıyorum. Bu bir sentez mi bilmiyorum, ama herkes memnun.  Bir 68’li olarak heyecanımdan hiçbir şey eksilmiş değil. Dünya çapındaki yenilgimizin bağrında yatan büyük dersler var. İnsanlık ‘eşitlikçi bir toplum’da yaşamak isteğinden vazgeçmedikçe sınıf mücadelesi sürecek. Mikis Theodorakis hayatını kaybetti
Dünyaca ünlü Yunan müzisyen Mikis Theodorakis hayatını kaybetti. 96 yaşındaki sanatçının bir süredir ciddi sağlık problemleri bulunuyordu. Yunan Kültür Bakanı Lina Mendoni, "Bugün Yunanistan'ın ruhunun bir parçasını kaybettik. Mikis Theodorakis, öğretmen, entelektüel, radikal, Mikis'imiz gitti" dedi. Yunanistan Başbakanı Kiryakos Miçotakis, usta sanatçının ölümünün ardından Twitter'dan yayımladığı mesajda, "Mikis Theodorakis şimdi sonsuzluğa geçti. Sesi sustu ve onunla birlikte tüm Helenizm sustu. Palamas hakkında yazıldığı gibi, "hepimiz onun ölümlü olduğunu unutmuştuk." dedi. Başbakan Miçotakis, Theodorakis'in ölümünün ardından ülkede 3 günlük yas ilan ederek, "Mikis bizim tarihimizdir ve onun isteyeceği gibi devam etmeliyiz" diye kaydetti. Ο Μίκης Θεοδωράκης περνά πια στην αιωνιότητα. Η φωνή του σίγησε και μαζί του σίγησε και ολόκληρος ο Ελληνισμός. Όπως είχε γραφτεί και για τον Παλαμά, «όλοι είχαμε ξεχάσει πως είναι θνητός». Μας αφήνει παρακαταθήκη τα τραγούδια του, την πολιτική του δράση, την εθνική του προσφορά. pic.twitter.com/ooqSPHFyq8 Anamuhalefet partisi SYRIZA lideri Aleksis Çipras ise, "Özgürlüğe, kültüre, sanata, katılıma yeni bir anlam kazandırdı. Geride bıraktıklarının silinmez olduğundan emin olarak ona veda ediyoruz. Halkımızın ruhunda, vatanımızın kimliğinde, evrenin kültürel mirasında" sözleriyle büyük ustaya veda etti. Έδωσε νέο νόημα στην ελευθερία, τον πολιτισμό, την τέχνη, τη συμμετοχή. Τον αποχαιρετούμε με τη βεβαιότητα ότι αυτό που αφήνει πίσω του είναι ανεξίτηλο. Στην ψυχή του λαού μας, στην ταυτότητα της πατρίδας μας, στην πολιτιστική κληρονομιά της οικουμένης. #Μικης_Θεοδωρακης pic.twitter.com/ouPOzHgD1F İstanbul Büyükşehir Belediye Başkanı Ekrem İmamoğlu da ünlü müzisyen için taziye mesajı yayımladı. İmamoğlu Twitter'dan paylaştığı mesajında "Türk Yunan dostluğuna ciddi katkıları olmuş, dünyaca ünlü Yunan besteci Mikis Theodorakis hayatını kaybetti. Dostluğa, demokrasiye, sanata yaptığı katkıyı ve bestelerini unutmayacağız..." dedi. Türk Yunan dostluğuna ciddi katkıları olmuş, dünyaca ünlü Yunan besteci Mikis Theodorakis hayatını kaybetti. Dostluğa, demokrasiye, sanata yaptığı katkıyı ve bestelerini unutmayacağız... pic.twitter.com/aNq26oWp9I LİVANELİ: ACISI ÇOK DERİN Theodorakis arkadaşı, Türk-Yunan Dostluk Derneği'nin kurucularından Zülfü Livaneli arkadaşına veda etti. Livaneli Twitter'dan paylaştığı mesajında arkadaşının ardından şu satırları yazdı: "1983'te Atina'daki bir konserime gelip o iri gövdesiyle bir fırtına gibi soyunma odama dalmasından bu yana neler geçti neler. 1986'da Güneş Topla Benim İçin albümünün Altın Plak töreni dolayısıyla ilk kez İstanbul'a gelişi, o günün akşamı Sarıyer'de Urcan lokantasında balık yer rakı içerken Türkiye Yunanistan Dostluk Derneği'ni kurmaya karar verişimiz, yüzlerce konser, Efes'te Hacidakis, Theodorakis ve otuz bin izleyiciyle yaşadığımız unutulmaz gece, yolculuklar, tatiller, hastalıklar... Hepsi birer birer aklımdan geçiyor. Bunları Boğaziçi Üniversitesi'nin eski rektörü Kadri Özçaldıran'ın 2009 yılında onun için düzenlenen fahri doktora töreninde yaptığı konuşmada da söylediği gibi “Daha lise ve üniversite yıllarında ülkesini işgal eden İtalyanlarla, sonra Nazilerle, daha sonra İngilizlerle, İç Savaş'ta kendi kardeşleriyle, daha sonra 40'lı yaşlarında Albaylar Cuntası ile savaşan, daha sonra da dünyanın neresinde bir baskı, bir insan hakları ihlali olduğunu düşünürse tavır almaktan geri durmayan, kısacası, yaşam boyu, her çeşit baskıya ve savaşın kendisine karşı savaşan...” “Tarifsiz işkencelere maruz kalan, sürgünlere gönderilen, arkadaşlarını işkence masalarında, idam mangalarının önünde yitiren...” “Konserleriyle, demeçleriyle, duruşuyla milyonlarca insanın gözünde bir 'demokrasi ve özgürlük kahramanı'olan, II. Dünya Savaşı, Yunan İç Savaşı ve Albaylar Cuntası sırasında şarkıları direnişin marşları haline gelen...” “Sürgünden kurtulması için D. Şostakoviç, A. Miller, L. Bernstein gibi isimlerin uluslararası dayanışma komitesi kurduğu... Ulusunun düşman olarak algıladığını dost bilen, Türk-Yunan dostluğunun gelişmesi için 20 yıldır çaba gösteren...” kısacası, insan ruhunun, acılardan, savaşlardan, sürgünlerden, aşktan ve ihanetten süzülmüş en has halini temsil eden, hayatta ve sanatta en büyük dostlarımdan birini Mikis Theodorakis'i kaybettim. Acısı çok derin. " 8-insan ruhunun, acılardan, savaşlardan, sürgünlerden, aşktan ve ihanetten süzülmüş en has halini temsil eden, hayatta ve sanatta en büyük dostlarımdan birini Mikis Theodorakis'i kaybettim. Acısı çok derin. Ömer Zülfü Livaneli. #MikisTheodorakis MİKİS THEODORAKİS KİMDİR? Binden fazla şarkının söz yazarlığını yapan, beskekâr olan Theodorakis, 29 Temmuz 1925'te Yunanistan'ın Sakız Adası'nda, Giritli avukat bir baba Çeşme, İzmirli bir annenin oğlu olarak dünyaya geldi. Çocukluğundan beri müziğe ilgi duyan Theodorakis ilk konserini 17 yaşında verdi. İtalya'nın Yunanistan'a savaş açmasıyla birlikte Theodorakis de 17 yaşında direniş hareketine katıldı. Esir düşen Theodorakis bir süre sonra serbest bırakıldı. Ancak Yunanistan'ın Naziler tarafından işgal edilmesiyle birlikte yeniden direnişçilerin saflarına katıldı. Tekrar esir düşen Mikis, yoğun işkencelere maruz kaldı ve ardından ölüm cezasına çarptırıldı. Cezası infaz edilmek üzere kurşuna dizilen Mikis büyük bir tesadüf sonucu ölmedi. İkinci Dünya Savaşı'nın sona ermesinden sonra başlayan Yunan iç savaşı boyunca (1946-1952 arası) yine birçok kez hapse girip çıktı ve bu dönemin sonunda ülkeden sürgün edildi. Paris'e giden Mikis burada burslu olarak müzik eğitimine devam etti. Theodorakis 1961 yılında Yunanistan'a döndü ve kurduğu Lambrakis Gençlik Örgütü'nün başkanlığına seçildi. Kısa bir süre sonra da Pire'den milletvekili seçilerek parlamentoya girdi. 1967 Albaylar darbesinin hemen ertesi günü Theodorakis'e yönelik ciddi bir baskı kampanyası başlatıldı. Albaylar Cuntası 13 nolu ordu kararnamesiyle Mikis Theodorakis'in müziklerinin çalınmasını ve dinlenmesini yasakladı. Yeraltına çekilen Theodorakis Yurtsever Cephe'yi kurarak cunta rejimine karşı mücadelesini sürdürdü. Ancak kısa bir süre sonra yakalandı. Önce cezaevine konuldu, ardından Oropo toplama kampına götürüldü. Dünya çapında sürdürülen bir dayanışma kampanyası sayesinde cezası sürgüne çevrildi ve böylece 1970 yılında kamptan alınıp sürgüne gönderildi. Mikis Theodorakis sürgünde de Albaylar Cuntası'na karşı mücadele etti; dünya çapında çıktığı turnelerde bin kadar konser vererek ülkesindeki baskı rejimini teşhir etti. Bu konserlerde özellikle Maria Farantouri gibi yeteneklerle dinleyici önüne çıktı. Ve Albayların iktidardan düşmesinden sonra zafer kazanmış olarak yeniden Yunanistan'a döndü. 1974 yılında tekrar milletvekili seçilerek meclise girdi. Zülfü Livaneli ve diğer dostlarıyla birlikte 1986 yılında Türk-Yunan Dostluk Derneğini kurdu; aynı dönemde İstanbul'da verdiği konserler büyük ilgi topladı. 1988 seçimlerinde yeniden milletvekili seçildi. 1990-1992 yılları arasında Konstantin Mitçotakis hükûmetinde iki yıl bakanlık yaptı. Çok sayıda senfoni, bale, opera ve oratoryo bestelemiştir. Birçok tragedya ve modern tiyatro oyununun müziğini yazmıştır. 12 sinema filminin müziğini yazmıştır. Yazdığı film müzikleri arasında "Z" filminin müziği özellikle ses getirirken, "Zorba" filmi için bestelediği müzik de Sirtaki dansının dünyaya yayılmasını sağlamıştır. Theodorakis siyasal mücadelesini ve sanata ilişkin görüşlerini, yazdığı iki kitapta topladı. Altmış yılı aşkın bir zaman dilimine yayılan çalışmalarından ötürü birçok ulusal ve uluslararası ödül almıştır. Ey umut neredesin?
Andre Malroux’un, o olağanüstü romanında, Umut’ta, İspanyol İç Savaşı üzerinden faşizmin ne olduğu anlatılırken direnişçilerin zihninde bir imge olan geçmiş bizi sarar. Çünkü yine Malroux’un deyimiyle, “İnsanoğlunda müthiş, bitmek tükenmek bilmez bir umut kuyusu var...”dır. Her defasında en zor anlarda bile kapıyı çalar. Mesela, “Haksız yere hüküm mü giydin, önüne hep kaz kafalılar çıktı da kimse seni anlamadı mı, nankörlüğe ya da kalleşliğe mi uğradın, umut kuyusuna başvuracaksın... Şimdi devrim hangi rolü oynuyor bilir misiniz? Zamanında ölümsüzlüğe kavuşmak arzusunun oynadığını. Özelliklerinden çoğunu en iyi açıklayan da bu zaten.” Belki o zamanlar özel ve güzeldi. Çünkü dünyayı yaşanır kılmak adına omuz omuza verdiğin insanların yanında olmanın getirdiği güçlü bir aidiyet duygusu sarıp sarmalıyordu kalpleri. Şimdi geriye derin bir ıssızlık kaldı. Güçlü bir yalnızlık duygusu kaldı. Dahası cehaletin kol gezdiği bir gezegen kaldı. İnsanın iç organlarını din uğruna deşmeye çalışan gözü dönmüşlerin bıraktığı yük kaldı. Kendine iktidar biçenlerin yalılarda sürtme pahasına bütün değerlerden vazgeçtiği bir iklim kaldı. Arsızlık, yüzsüzlük aldı başını gitti. Öyle zamanlardan geçtik ki sanatın bizi bütün kötülüklerden uzak tuttuğuna inandık. Müziğin, tiyatronun, yazının elinden tutarsak eşsiz ruhlarla bütünleşeceğimizi düşündük. Uğraş olarak hayatı paylaşmak adına onlara gönül verdik. Ama bir zaman geldi rant uğruna o pınarı bile kirletecek bir rüzgar esti. Fırtınaya kapılmayan az sayıda başak kaldı sadece. Sonra ne mi oldu? Bir sabah uyanıp sosyal medyaya bakarken bu kötü fırtınanın esir alamadığı, çok sevdiğin bir arkadaşının verdiği konser sonrasında sözünü sakınmadan söylediği için dövüldüğünü okudun. İçin cız etti. Güvenç’i ( Dağüstün) morarmış gözüyle fotoğraftan görünce isyan duygun katlandı. Arayıp sesini duyunca bir parça da olsa rahatladın. Ama ıstırabın azalmadı, arttı. Böyle bir vandallığın yapıldığı bir coğrafyada nefes almanın getirdiği daralmanın en üst kademesini iliklerinde hissettin. Sonra umut sözcüğünü aradın kendi sözlüğünde. Bir baktın “u” maddesinde o sözcük yoktu. Yerinde yeller esiyordu. İNANMAK İSTEMEDİM Sonra bir haber daha... Bir süredir beklediğin ama kendine inandırmak istemediğin bir haber: Ferhan Şensoy... gerisini yazamıyorum hâlâ. Ölümünü kabullenemeyişimin ardında yalnızca tiyatrosuna, yazdığına, mizahının sahiciliğine, insanlığına olan inancım yok! Son yıllarda iyice daraltılan sanatı icra etmenin önünde artan engellere karşı bütünleşememiş bir kitlenin savrulmasının getirdiği yorgunluk var! Yoksa en iyi Ferhan Abi bilir yıllarca eğilip bükülmeden kalbinden zihnine taşıdığı tiyatro sevdasını. Kaleme aldığı Muzır Müzikal başına iş açtığında da dimdik durmuştu. Şan Tiyatrosu yakılıp tiyatro adına faili belli bir cinayet işlendiğinde de... ya da Anadolu’da turne yapmak istediğinde sahne esirgendiğinde de iktidarların soluğu vardı ensesinde. Ama gözünde seyirciye ulaşma sevinci yerli yerinde duruyordu. Üç kurşunluk operadaki “adam”lar sosyal medyada sığlıklarını gösterip kral ilan etmiyorlardı kendini. Cehalet kuyusunun borusu patlamamıştı. Ya da biz öyle sanıyorduk! USTALARA SAYGI İLE Sonra Konya, Ankara ve İstanbul hattında yaşadığımız o güzel geceleri düşündüm. O, Haldun Taner’den el aldığı kabare tiyatrosu yapısını kendi üslubuyla geliştirmişti. Hep anlatırdı; Galatasaray Lisesi’nde öğrenciyken yaptığı Charles De Gaulle taklidi olay olmuş, izleyiciler arasında bulunan Haldun Taner, “Sen bir kabare oyuncususun!” diyerek yanına çağırmıştı. “İyi de” demişti kendi kendine, “kabare ne demek?” Böyle başlayan profesyonel tiyatro macerası muazzam bir sentezle Fransız kabare tiyatrosunu bize özgü olanla birleştirmesini sağlayarak başlamış, bunu da hem çok başarılı olduğu yazarlık anlayışıyla hem de sahneleme gücüyle yapmıştı. Ferhan Abi, kendine has oyunculuğunu geleneksel tiyatromuza özgü yanıyla, Ortaoyunuyla, tabii ki açık biçim özelliğiyle yetkinleştirdi. Seyirciye tanıdık olan uzak açıyla oyun gösterimini çok başarılı olduğu yazarlığıyla yepyeni bir hareket kazandırarak yaptı. Her defasında hayranlık duyduğumuz sahneleme gücüyle yaptı. Her oyunu toplumun yeni bir sosyolojik yansımasıydı aynı zamanda. Şahları da Vururlar’da siyasal yapıyı bambaşka bir tarihselleştirme ve uzak açıyla ele aldı. İstanbul’u Satıyorum’la bozulan İstanbul yapısına değindi. İçinden Tramvay Geçen Bir Şarkı da Haldun Taner’in ona verdiği Karl Valentine özyaşam öyküsü kitabından esinlenmeydi mesela. Ustalara saygıyı hep demledi. Haldun Taner Kabare de bunun bir örneğidir. Fişne Pahçesu’nda Çehov’u ustalıkla bugüne taşıyarak lezzetli bir komedi anlayışına dönüştürdü. Ferhangi Şeyler defalarca izlediğimiz bir sahneleme olayıydı. Modern zamanların kavuklusu olarak mizah gücünü günlük haberlerle birleştirerek gösterdi. Hadi sakınmasızca söyleyelim: Ferhan Abi bir tiyatro dehasıydı. Ve dehalarla bin yılda bir karşılaşılır. Bizim kısmetimizdi. Bilincine vardık mı? Hayır! Bir güne bir dayak bir de sevdiğinin ölümü ağır geldi. Oysa ölüm karşısında bile umuttan vazgeçmemek bizim elimizde. Can Yücel’in cenazesinde torunu, “Dedemi nereye ekeceksiniz?” diye sormuştu. Bu cümle bile bu topraklardan düşünsellikle birleşen sanatın silinemeyeceğini müjdeliyor bize. Ama arkadan gelenlerin, gençlerin gücünü görmeye çok ihtiyacımız var! Yoksa giden doldurmuyor hiçbir şeyin yerini! Usta oyuncu Nusret Çetinel yaşamını yitirdi
1 yıldır kanser tedavisi gören usta oyuncu Nusret Çetinel 69 yaşında hayatını kaybetti. Nusret Çetinel'in vefat haberini ses sanatçısı ve yazar Onur Akay duyurdu. Akay, "Eylül ayı sanat camiasına yaprak dökümü ile geldi. Şimdi ise 1 yıldır kanser tedavisi gören usta oyuncumuz Nusret Çetinel'i kaybettik. Bugün hayatını kaybeden oyuncumuzun ailesine ve sevenlerine başsağlığı dilerim. Nur içinde yatsın inşallah" ifadelerini kullandı. NUSRET ÇETİNEL KİMDİR? Türk oyuncu ve seslendirme sanatçısı Nusret Çetinel, 26 Ocak 1952 tarihinde Ankara'da dünyaya gelmiştir. Ankara Üniversitesi Devlet Konservatuvarı mezunudur. Konservatuvara girdiği yıldan itibaren özel ve devlet tiyatrolarında oynadı. 2011 yılında Devlet Tiyatroları'ndan emekli oldu. 1976'dan itibaren TRT televizyonunda dublaj sanatçısı olarak çalıştı. Rafadan Tayfa, Pembe Panterin Dönüşü, Polis Akademisi, Police Story, Tanrının Zırhı, Jetgiller, Cehennem Melekleri 2, Yıldız Savaşları Bölüm 2 gibi projelerde seslendirme yapan Nusret Çetinel Ayrıca; Eyvah Babam, Bizim Evin Halleri, Sırlar Dünyası, Büyük Buluşma, Yağmurdan Sonra, Yeşeren Düşler, Hakkını Helal Et, Nazlı Yarim, Tek Türkiye, Son Ağa, Unutma Beni, Behzat Ç. Bir Ankara Polisiyesi, Hür Adam Öyle Bir Geçer Zaman ki, Muhteşem Yüzyıl, Patron Mutlu Son İstiyor, Sevda Kuşun Kanadında ve İsimsizler gibi yapımlarda rol almıştır. Nusret Çetinel'in rol aldığı diziler ve filmler: 2019 – Aşk Ağlatır (Hikmet) (TV Dizisi) 2018 – Kardeşim İçin Der’a (Şeyh Ahmet) (Sinema Filmi) 2018 – İstanbullu Gelin (Kuyumcu) (TV Dizisi) 2017 – İsimsizler (Yunus Ağa) (TV Dizisi) 2017 – Rafadan Tayfa Dehliz Macerası (Sinema Filmi) 2016 – Sevda Kuşun Kanadında (Mehmet) (TV Dizisi) 2015 – Rafadan Tayfa (TV Dizisi) 2015 – Küçük Prens (Türkçe Seslendirme) (Sinema Filmi) 2015 – Git Başımdan (Reyhan’ın Babası) (Sinema Filmi) 2014 – Patron Mutlu Son İstiyor (İzzet) (Sinema Filmi) 2014 – Düşler ve Umutlar (TV Dizisi) 2012 – Cehennem Melekleri 2 (Türkçe Seslendirme) (Sinema Filmi) 2011 – İzmir Çetesi (Kazım) (TV Dizisi) 2011 – İnsan Aldandı (Ekrem Bircan) (TV Dizisi) 2011 – Seni Bana Yazmışlar (Muhteşem) (TV Dizisi) 2011 – Muhteşem Yüzyıl (Lala Kasım Paşa) (TV Dizisi) 2011 – Bir Ömür Yetmez (TV Dizisi) 2011 – Öyle Bir Geçer Zaman ki (TV Dizisi) 2010 – Tek Türkiye (Reşit Ağa) (TV Dizisi) 2010 – Samanyolu (Namık Baba) (TV Dizisi) 2010 – Hür Adam (Mahkeme Reisi) (Sinema Filmi) 2010 – Behzat Ç. Bir Ankara Polisiyesi (Yalçın) (TV Dizisi) 2008 – İyilik Kervanı (Okul Müdürü) (TV Dizisi) 2008-2014 – Unutma Beni (TV Dizisi) 2008 – Son Ağa (Erdal) (TV Dizisi) 2008 – Bizim Evin Halleri (Şadan) (TV Dizisi) 2007 – Çılgın Motorcular (Peter Fonda Seslendirmesi) Sinema Filmi) 2007 – Nazlı Yarim (TV Dizisi) 2007 – Hakkını Helal Et (Komise Asım) (TV Dizisi) 2006 – Yeşeren Düşler (Haşmet) (TV Dizisi) 2006 – Yağmurdan Sonra (Mithat) (TV Dizisi) 2004-2007 – Büyük Buluşma (Hamdi) (TV Dizisi) 2002 – Yıldız Savaşları: Bölüm 2 (Türkçe Seslendirme) (Sinema Filmi) 2002 – Sırlar Dünyası / Sır Kapısı (TV Dizisi) 2000 – Bizim Evin Halleri (Şadan Ulusoy) (TV Dizisi) 1998 – Eyvah Babam (Savcı) (TV Dizisi) 1997 – Eltiler (TV Dizisi) 1993 – Cezalandırıcı (Türkçe Seslendirme) (Sinema Filmi) 1990 – Jetgiller (Türkçe Seslendirme) (Sinema Filmi) 1987 – Tanrının Zırhı (Ken Boyle Seslendirmesi) (Sinema Filmi) 1985 – Police Story (Bill Tung Seslendirmesi) (Sinema Filmi) 1984 – Polis Akademisi (Donovan Scott Türkçe Seslendirme) (Sinema Filmi) 1976 – Pembe Panterin Dönüşü (Peter Arne Seslendirmesi) (Sinema Filmi) Vedat Türkali Dünya Barış Günü’nde unutulmadı
Uluslararası Adana Altın Koza Film Festivali'nde jüri üyeleri belli oldu
Sahnelerin ışığı söndü
Işıl ÇALIŞKAN Türk tiyatrosunun Ortaoyunu geleneğinin temsilcisi Ferhan Şensoy, 70 yaşındayken kalp damar hastalıkları ve solunum yetersizliği nedeniyle yaşama gözlerini yumdu. İstanbul Üniversitesi Tıp Fakültesi’nde tedavi gördüğü sırada hayatını kaybeden usta sanatçı, yarın Ses Tiyatrosu’nda düzenlenecek törenin ardından son yolculuğuna uğurlanacak. Şensoy’un cenazesi, Teşvikiye Camisi’nde kılınacak namazın ardından Zincirlikuyu Mezarlığı’nda toprağa verilecek. Gidişiyle ülkeyi yasa boğan sanatçı, ardında sahnelenmiş ve yıllarca kapalı gişe oynamış onlarca tiyatro oyunu, denemeler, öyküler, şiirler, filmler ile Ses Tiyatrosu’nu bıraktı. 1951 yılında Samsun’da dünyaya gelen usta sanatçı, yaşamını sahnelere adadı. Kariyeri ise Türk tiyatrosuna miras kaldı.  Ölümünün ardından Şensoy’u BirGün’e anlatan dostları, ne kadar önemli bir değerin yitirildiğini bir kez daha hatırlattı. Tiyatro sanatçısı Müjdat Gezen, Ferhan Şensoy’un yalnızca bir aktör olmadığını söyledi, onun dünya çapında bir değer olduğuna vurgu yaptı. Gezen, “Çok değerli bir arkadaşımı kaybettim ama bunun yanı sıra Türk tiyatrosu büyük bir değerini kaybetti” dedi ve ekledi: “Onun yazdıkları, çok uzun yıllar oynanacak tabii. Fakat bir Ferhangi Şeyler’i bir daha izleme imkânımız artık yok. Çok üzgünüm.”  Şensoy ile bir anısını paylaşan Gezen, şöyle devam etti: “Ben 4-5 sene önce yazlığımda Ferhan’ın yazdığı anıları okuyordum. Bayıldım, Ferhan’a telefon açtım. ‘Ya Ferhan hem güldüm hem ağladım. Bu kadar güzel bir üslup nasıl tutturdun?’ dedim. ‘Sen ikinciyi okumuşsun, ilkini okumadın mı?’ dedi. ‘Hemen gönderiyorum’ dedi, ‘Gönderme, ben alacağım’ dedim.”  Müjdat Gezen, sözlerini şöyle sonlandırdı: “Kalemi bu kadar kuvvetli bir oyun yazarına çok az rastlanır. Büyük tiyatro oyun yazarlarıyla kıyaslanacak değerde bir adamdır. Ferhan’ı iyi tiyatro yazarı, iyi oyuncu ve iyi bir insan olarak hatırlayacağım.”  ŞENSOY GİBİSİ BİN YILDA BİR GELİR  Dramaturg Eren Aysan da Ferhan Şensoy’un Haldun Taner’den el aldığı kabare tiyatrosu yapısını kendi üslubuyla geliştirdiğinin altını çizdi. Aysan, şunları dile getirdi: “Hep anlatırdı; Galatasaray Lisesi’nde öğrenciyken yaptığı Charles De Gaulle taklidi olay olmuş, izleyiciler arasında bulunan Haldun Taner, ‘Sen bir kabare oyuncususun!’ diyerek, yanına çağırmıştı. İyi de demişti kendi kendine, ‘kabare ne demek?’ Böyle başlayan profesyonel tiyatro macerası, muazzam bir sentezle Fransız kabare tiyatrosunu bize özgü olanla birleştirmesini sağladı. Bunu da hem çok başarılı olduğu yazarlık anlayışıyla hem de sahneleme gücüyle yaptı.”  Eren Aysan, usta sanatçının kariyerine ilişkin, “Ferhan Abi, kendine has oyunculuğunu geleneksel tiyatromuza özgü ortaoyunuyla yetkinleştirdi” ifadesini kullandı ve şöyle devam etti: “Her oyunu toplumun yeni bir sosyolojik yansımasıydı. Şahları da Vururlar’da siyasal yapıyı bambaşka bir tarihselleştirme ve uzak açıyla ele aldı. İstanbulu Satıyorum’la bozulan İstanbul yapısına değindi. İçinden Tramvay Geçen Bir Şarkı da Haldun Taner’in ona verdiği Karl Valentine özyaşam öyküsü kitabından bir esinlenmeydi mesela. Hep ustalara saygıyı demledi. Haldun Taner, Kabare de bunun bir örneğidir. Fişne Pahçesu’nda Çehov’u ustalıkla bugüne taşıyarak lezzetli bir komedi anlayışına dönüştürdü. Ferhangi Şeyler defalarca izlediğimiz bir sahneleme olayıydı. Modern zamanların kavuklusu olarak mizah gücünü günlük haberlerle birleştirerek gösterdi.”  Aysan, “Ferhan Şensoy gibisi bin yılda bir gelir ve o bizim talihimizdi” dedi ve sözlerini şöyle noktaladı: “Ama ne kadar değerlendirdik? 2000’li yılların başından beri süre gelen tanışıklığımızın en güzel izleri bende kaldı. Onu çok özleyeceğim.”  YÜZYILLAR BOYU İSMİ YAŞAYACAK  Müzisyen Nejat Yavaşoğulları, Ferhan Şensoy ile aynı sahneyi paylaşmış bir isim. Usta sanatçı ile tanışmasının Güzel Sanatlar Akademisi’nin Mimarlık bölümünde okudukları günlerden başladığını aktaran Yavaşoğulları, o günleri ve Ferhan Şensoy’u şöyle anlattı: “Ben müzikle uğraşan o da hem yazar hem tiyatroya meraklı iki genç olarak, hemen birbirimize kanımız ısındı ve arkadaş olduk. Ferhan, daha sonra mimarlığı bıraktı, tiyatro aşkından dolayı önce Fransa’ya, sonra Kanada’ya gitti. Döndüğünde zaten farklı bir tiyatro anlayışını Türkiye’de ortaya koymak istiyordu. Bu, onun Türkçeyi kullanışına ve üslubuna da yansıdı. Türk tiyatrosuna çok önemli bir ivme kazandırdı. Epik olmasına çok önem veriyordu. Ortaoyuncular’ın ismi o yüzden Ortaoyuncular’dı. Bu bizim tarihimizde de var olan bir geleneği çağdaş anlamda yeniden inşa etmekti. Modern tiyatro tekniklerini onun içine katmayı da başardı. Güldürürken düşündüren anlayışı hepimizin çok hoşuna gitti.”  “Çok önemli bir değeri kaybettik, ne yazık ki” diyen Nejat Yavaşoğulları, şöyle konuştu: “Şahları da Vururlar’ın ilk sahnelendiği yıllarda; Ortaoyuncular’da birkaç oyunda Ferhan Şensoy ve ekip arkadaşlarıyla oynadım. Yedek subaydım, geceleri kaçarak geldiğim, ‘Anna’nın 7 Günahı’ oyununda birlikte tiyatro yaptık. Sahnenin tozunu yuttuk. En son Şahları da Vururlar’ı sahnelemek için çalıştık. Kapalı gişe oynayacaktık fakat pandemi yasakları gelince kaldı. Ferhan’la birlikte olduğun zaman gülmeden edemezsin. O muhakkak aralara espriler sokuşturur. Dil oyunları yapar. Dominant bir karakterdi, hemen esprilerle öne çıkar. İşi konusunda son derece disiplinli, süper zekâ biriydi. Türk Edebiyatı’na birçok yazılı eser bıraktı. Yüzyıllar boyunca ismi anılacak, yaşayacak olan bir insanı kaybettik.”  O OLMASAYDI, SAHNE AVM OLACAKTI  Tiyatro oyuncusu Genco Erkal, Şensoy’un politik tiyatro yaptığını, bu yüzden de iktidarı rahatsız ettiğini vurguladı: “Yazar, yönetmen, oyuncu, yapımcı, el attığı her alanda yaratıcı, sürekli üreten bir tiyatro insanını, özgün bir dil ve anlatım biçimi geliştiren gerçek bir sanatçıyı yitirdik. Ferhan Şensoy, politik tiyatro yaptığı için çok sevildiği kadar, iktidarları rahatsız eden bir tiyatrocuydu. İstanbul’un şu anda var olan en eski tiyatrosu olan Ses Tiyatrosu’nu koruyup, ayakta tuttuğu için ona teşekkür borçluyuz. O olmasaydı bu sahne de AVM olacaktı. Yarın ne olur bilinmez…”  SÖZDE SİYASETÇİLERİ ON İKİDEN VURDU  Tiyatro eleştirmeni Dikmen Gürün ise, sanatçı ile tanışıklıklarının Şensoy’un Ortaoyuncular’ı kurduğu 1980’li yıllara dayandığını belirtti. Gürün, o günler ve Ferhan Şensoy için şu ifadeleri kullandı: “Nasıl unuturum o güzelim ‘Kazancı Yokuşu’ yıllarını… O günlerden bugünlere hiç durmadan üretti Ferhan. Birbirinden değerli oyunlar yazdı. Sürekli güldürdü, güldürürken de eleştirdi. Bir hiciv ustasıydı, bir dâhiydi. Onlarca oyun yazdı. ‘Şahları da Vururlar’, ‘Köhne Bizans Operası’, ‘Eşek Arıları’, ‘Kiralık Oyun’, ‘Güle Güle Godot’, ‘Soyut Padişah’ ve daha niceleri… Ve tabii ki Münir Özkul’un kavuğunu Ferhan Şensoy’a devrettiği ‘İstanbul’u Satıyorum’… Ferhan kuşkusuz kavuğunu birkaç yıl önce devrettiği oyuncusu rahmetli Rasim Öztekin ile bugün çıktığı bu sonsuz yolculukta buluşacak. 1987’de ‘Muzır Müzikal’i oynarken yobazlarca yakılan Şan Tiyatrosu olayından hemen sonra yazdığı ve bugüne kadar 2 binden fazla oynanarak bir dünya rekoruna imza atan ‘Ferhangi Şeyler’i kaç kez izledim, hatırlamıyorum… Neredeyse bütün Türkiye’yi dolaştı bu oyunla. O günden bugüne küçükler büyüdü, ülkenin iklimi değişti ama Ferhan günlük gazetelerden yaptığı yorumlarla hep sözde siyasetçileri ve din tacirlerini hep on ikiden vurdu. Evet, ‘Ferhangi Şeyler’le sürekli turnedeydi Ferhan Şensoy. Çünkü gözü gibi baktığı Ses Tiyatrosu’nu yaşatma mücadelesi veriyordu. Ses, Ferhan Şensoy’un bir hediyesidir Beyoğlu’na. Ama ne yazık ki 2000’lerden itibaren yönetici kadrolar Beyoğlu’nu adeta yok etti. ‘Bu yıkıma sadece Ferhan Şensoy direndi’ demek yanlış olmaz. Söyleyecek söz yok ama… Güle güle sevgili Ferhan…” *** 2 binden fazla Ferhangi Şeyler 1987’den bugüne "Ferhangi Şeyler" adlı tek kişilik gösterisini 2 binden fazla kez izleyiciyle buluşturarak, bir dünya rekoruna imza attı. *** Devrin daim oldu, hep daim olacak Duayen oyuncunun ölüm haberini alan sanat dünyasından isimler duygularını sosyal medya hesaplarından paylaştı. Şensoy’un eski eşi, oyuncu Derya Baykal, Ferhan Şensoy’un ardından "Ustamı, kızlarımın babasını kaybettik çok üzgünüz” diye yazarken kızı Derya Şensoy, “Çok ama çok üzgünüm. Seni çok seviyorum babacım” ifadelerini kullandı. Ferhan Şensoy’un kızı Müjgan Ferhan Şensoy da şu notu düştü: “Babam uçtu göklere…”  Sosyal medyada yapılan paylaşımlardan bazıları ise şöyle:  Oyuncu Melek Baykal: “Son dakika haberi düştü telefonuma ve çok kötüyüm şu anda. Çok üzgünüm… Rahatsız olduğunu biliyordum, dualar gönderdik ona ama kurtaramadık.”  Oyuncu Şevket Çoruh: “Ustamızı kaybettik.”  Oyuncu Mert Fırat: "İlham olduğun, çığır açtığın meslek hayatımızın medarı iftiharı, ustamız, dik duruşunla, hiç durmayan üretme azminle bizlere hep ışık oldun. Yattığın yer incitmesin, devrin hep daim oldu daim olacak.” ***  30 yıl boyunca kavuğu taşıdı Usta oyuncu Ferhan Şensoy, ilk profesyonel oyunculuk deneyimini 1971 yılında Grup Oyuncuları çatısında yaşadı. Şensoy, 1972-1975 yılları arasında Fransa ve Kanada’da tiyatro eğitimine ve çalışmalarına Jerome Savary, Andre-Louis Perinetti gibi isimlerle devam etti. Yine Montreal’de Theatre De Quatre - Sous’da da, yönetmenliğini yaptığı, Harem Qui Rit isimli müzikalde oynadı. 1976’da Ali Poyrazoğlu Tiyatrosu’nda, yazarlığını da yaptığı Dur Konuşma Sus Söyleme adlı oyunda rol alan Şensoy, Türk Yazarları Tiyatrosu’nda da oyunculuk ve yönetmenlik yaptı. Aynı sene ilk televizyon skeçlerini yazmaya başlayan Şensoy, Ali Poyrazoğlu’yla beraber rol aldığı bu skeçlerin birinde, bir garson rolüyle ilk kez televizyona çıktı. Nisa Serezli-Tolga Aşkıner Tiyatrosu’nda oyunculuk yapan Şensoy, yine 1976 senesi içinde, TRT’ye ve Devekuşu Kabare Tiyatrosu’nda çeşitli skeçler yazdı. Stardust Gece Kulübü’nde, yazdığı Dedikodu Şov isimli bir kabare gösterisini, Adile Naşit, Perran Kutman, Pakize Suda, Sevda Karaca ve İstanbul Gelişim Orkestrası’yla sahneleyen Şensoy, aynı kulüpte, Arda Uskan’ın yazıp, Fuat Güner’in müziklerini yaptığı Kukla ve Kuklacı Kabare gösterilerinde rol aldı.  Tiyatro topluluğu Ortaoyuncular’ı 1980’de kuran Şensoy, 1989’da Kel Hasan Efendi’den günümüze gelen Ortaoyuncuları Kavuğu’nu Münir Özkul’dan devraldı. Sanatçı, Türk tiyatrosu için önemini hâlâ koruyan kavuğu, yaklaşık 30 yıl boyunca taşıdı, 2016’da geçen mart ayında yaşamını yitiren Rasim Öztekin’e devretti. Öztekin’in yaşadığı rahatsızlıklar nedeniyle, 2020’de tiyatro oyuncusu Şevket Çoruh kavuğu devraldı.  Şensoy’un bıraktığı en önemli miraslardan biri 1989’dan günümüze getirdiği İstiklal Caddesi üzerindeki Ses 1885 Ortaoyuncular tiyatrosuydu. Şensoy bu tiyatroyu devam ettirmek için örnek olacak bir çaba harcıyor efsane eseri Ferhangi Şeyleri de burada sahneliyordu. Bobo’lar ve gelecek…
Önceki yazımda babasız toplum tartışmalarından bahsederken, yeni kuşağın yakın tarihe ve genel olarak kültürel birikime olan ilgisizliğine değinmiştim. John Seabrook’un 2001’de yayımlanan ‘Nobrow: The Culture of Marketing, the Marketing of Culture’ kitabı, bu açıdan ilginç bir bakış açısı sunuyor. Günümüzde yüksek kültür ile popüler kültür arasındaki ayrımı silen yeni bir kültürün Nobrow kültürünün ortaya çıktığını iddia ediyor. Nobrow’u ‘ıvır zıvır’ diye tercüme edebiliriz. Kültürel devamlılık duygusunun yitirildiği bir evrende yaşıyor gibiyiz. Bu durumu, daha iyimser bir şekilde ‘kültürün demokratikleşmesi’ diye tanımlayanlar da var. Ama gelinen noktada, Nobrow kültürünün bir sonucu olarak, örneğinin bir sanat eserini kimin takdir ettiği değil, kaçının takdir ettiği önem arz eder oldu. Tartışılan bir görüşe göre, gelişmiş modern toplumlarda evliliğe göre bekâr yaşamın daha çok tercih ediliyor olmasının da arka planında bu ‘bağlantısızlık’ yatıyor. Eğer aktarılmaya değer bir kültüre inanılmıyorsa, neden çocuk yapılıp kültürün devamlılığı için çaba gösterilsin ki? Muhafazakârların korktuğu gibi olmak zorunda da değil; belki bu durum, Italo Calvino’nun bahsettiği ‘Genel Ahlaki Devrim’in koşullarını yaratıyor olabilir, yeni bir ahlaka ve kültüre duyulan ihtiyaç yaşamın her alanında kendisini gösteriyor. Bu tür bir iyimser bakışa kapılıp günümüzde yaşanan sorunları görmezden gelmek de doğru olmasa gerek. Örneğin Taliban gerçeği, dünyada küresel olarak yaşanan ahlaki krizin bir sonucu. Hakikat sonrası çağ denilen durum, hakikatle aramızdaki ilişkinin zeminini oluşturan uygarlığın çöküşünden ayrı düşünülemez. Peki, ne olmuştu da, 60’ların 70’lerin iyi yetişmiş, eğitimli ve parlak gençleri daha iyi bir dünya için savaşmayı daha akıllıca bulurken, 80 ve 90’larda ortaya çıkan yuppie’ler, sisteme isyan etmek ya da sosyal adalet için değil de lüks otomobiller, pahalı giysiler ve kariyerleri için mücadele etmeyi akıllıca bulmuştu? Bu soruya elbette pek çok açıdan sağlam yanıtlar verilebilir ama hangi yanıtı verirsek verelim var olan gerçeği değiştirmeyecek. Üstelik günümüzde artık yuppie’lik de moda olmaktan çıktı. İçindeki hakiki kendiliğini ortaya çıkararak sınırsız yaratıcılık talep eden ama aynı zamanda hayatının merkezine bütünüyle kendisini koyan, kültüre ve topluma sırtını dönmüş, hippie ve yuppie karışımı bir benlik modeliyle karşı karşıyayız. Bu benlik modeline bir isim de takılmış: Bobo. Bu benlik modelinin kendisine temel aldığı bir referans yok. Deniz Gezmiş parkasıyla Rolex saatini aynı bütünlük içinde kullanabilir. Para ve kişisel tatmin, macera ve güvenlik ihtiyacı, Bobo’da iç içe geçmiş durumda. Gidip falcıya fal baktırırken bilimsel gelişmeleri yakından takip etmek de isteyebilir, sağlık kürleri yaparken haftasonu eğlenmek amaçlı uyuşturucu da kullanabilir. Bazı konularda muhafazakâr, bazı konularda nihilist olduğunu iddia edebilir. Bir klasik müzik konserinden mest olmuş bir halde dönüp gece arabesk dinleyerek uyuyabilir. Bobo’ları yargılamak değil amacım, hepimiz az ya da çok Bobo’yuz artık. Önemli olan gittikçe yaygınlaştığına tanık olunan bu referanslarını yitirmiş benlik modelini anlamaya çalışmak. Aslında Bobo’ların meselesi, terapötik açıdan çok felsefi problemlerle kendisini gösteriyor gibidir. Ana sorun, nasıl daha iyi yaşanılacağı. Örneğin, aşkın bir efsane mi, yoksa peşinden gidilmesi gereken bir hakikat mi olduğu ya da kendini gerçekleştirme ile bir eşe ve aileye bağlılık arasındaki karmaşık ilişki, Bobo’ları meşgul eden sorulardan. Neye göre ve nasıl yaşayacağına karar veremiyor gibidir, referanslarını yitirdiği için. Bu meseleye daha yakından bakmadan evvel, Julia Kristeva’nın doğrudan Nobrow kültürünü işaret etmese de, günümüzde insanların psişik deneyimlerini ifade etme araçlarından yoksun kalışını, yani yüksek kültür ile popüler kültür arasındaki sınırların yok oluşuyla birlikte ortaya çıkan yüzeyselliğin psişik olarak kişileri zayıflattığını öne sürmüştü. Uzun uzun bir romanı okuyacak sabrı gösterememek, yüksek kültüre ait sanatsal üretimler yerine her şeyin özetini geçen hızlı ve akışkan YouTube ya da Instagram’la yetinmek, ruh sağlığımızı olumsuz etkiliyor bu açıdan. Günümüzü ve benlik modellerini anlamak için, önyargılardan uzak yeni yaklaşımlara ihtiyaç var. Felsefe, yeniden ekmek su gibi bir ihtiyaç… Bavul Dergi, Don Kişot kapağı ve hediyeleriyle 1 Eylül'de raflarda
Aylık kültür ve edebiyat dergisi Bavul, 72’inci sayısında edebiyat tarihinin ilk romanının kahramanı Don Kişot sayısı ile okurlarıyla buluşuyor. Nazım Hikmet’in “Yolu yok, Don Kişot’um benim, yolu yok/Yeldeğirmenleriyle dövüşülecek” dizelerini kapağa taşıyan derginin Cervantes ve Don Kişot’a dair hazırlanan dosyasında çevirmen, yazar Sevin Okyay ve edebiyat eleştirmeni Ömer Türkeş’in yazıları, Fahrettin Engin Erdoğan’ın ise bir çizimi bulunuyor. Derginin yazar kadrosunda bulunan, edebiyatımızın önemli isimleri Ataol Behramoğlu, Haydar Ergülen ve Şükrü Erbaş Eylül sayısında da yazılarına devam ediyorlar. Eylül sayısında orman yangınlarını, olimpiyatları ve tiyatrocu Turgay Yıldız’ın ölümünü unutmayan dergiye Aytaç Gökdağ, Nihan Cabbaroğlu ve Levent Üzümcü konuk yazar olarak katkı sundular. Derginin soru-cevap köşelerinde ise Karsu ve Beyti Engin’in cevapları yer alıyor. Derginin 72. sayısında Nejat İşler, Gökhan Horzum, Kaan Sezyum,Emre Kongar,Zehra Çelenk, Menderes Samancılar, Murat Ertel ve Ayşen Şahin gibi isimlerin de imzası var. Derginin kapak çiziminde ise Ethem Onur Bilgiç’in imzası bulunuyor. Don Kişot kapağı ile 1 Eylül itibarıyla raflardaki yerini alacak olan Bavul; ayraç, bardak altlığı ve poster hediyeleriyle okurlarıyla buluşmayı bekliyor. Hayat bir yolculuktur, yanınızda bulunsun.  Kaleminin sapını gülle donatan büyük usta: Ferhan Şensoy
Ortaoyuncular adlı tiyatro topluluğunun kurucusu, Türk tiyatrosunun önemli isimlerinden Ferhan Şensoy, 70 yaşında hayatını kaybetti. Yönetmen, tiyatro, sinema ve televizyon oyuncusu, roman, deneme, günlük, tiyatro oyunu ve senaryo yazarı Şensoy, Kel Hasan Efendi'den bugüne gelen Ortaoyuncuları Kavuğu'nu Münir Özkul'dan devralmıştı. Şensoy, 26 Şubat 1951'de ilkokul öğretmeni Müjgan Şensoy ile Çarşamba Belediye Başkanı, tüccar Yusuf Cemil Şensoy'un oğlu olarak Samsun'da dünyaya geldi. Samsun'da 1957'de Gazi Osman Paşa İlkokulu'na başlayan sanatçı, 1961'de girdiği Galatasaray Lisesini bitirmeyerek, liseyi 1970'te Çarşamba'da tamamladı. DEVEKUŞU KABARE YILLARI Ferhan Şensoy'un ilk öykü ve şiirleri 1969'da "Yeni Ufuklar" ve "Soyut" dergisinde yer aldı. Kaleme aldığı skeçleri Devekuşu Kabare'de 1970'te sahnelenmeye başlayan Şensoy, aynı yıl Devlet Güzel Sanatlar Akademisi Yüksek Mimarlık Bölümüne girdi. Şensoy, 1970'te Galatasaray Oyuncuları isimli amatör topluluğu hayata geçirdi. Topluluk, sanatçının yazdığı, "Je M’en Fous Bilader" adlı Türkçe-Fransızca eserin provalarını, Haldun Taner'in önderliğinde, Devekuşu Kabare Tiyatro'sunun salonunda gerçekleştirdi. Grup Oyuncuları ile 1971'de Ayfer Feray Tiyatrosu'nda profesyonel oyunculuğa adım atan sanatçı, ilk profesyonel yönetmenlik deneyimini ise İsmet Küntay'ın yazdığı, Paravana Kabare'nin sergilediği, "Güm Güm Güm" adlı oyunla yaptı. Usta sanatçı, 1972'de Fransa'daki Strazburg'da Ecole Superieure d'Art Dramatique adlı okulda tiyatro öğrenimine başladı. Yönetmen Jerome Savary’nin 1973'te asistanlığını yapan Şensoy'un "Haneler" adlı oyunu aynı yıl, Haldun Taner ve Umur Bugay’ın ek skeçleriyle Devekuşu Kabare Tiyatrosu'nda ilk kez oynanmaya başladı. Fransızca "Montreal'de Ce Fou De Gogol" eserini kaleme alan sanatçı, eserle 1975'te "En İyi Yabancı Yazar" ödülünü aldı. Tiyatroya ömrünü adayan Şensoy, 1973'te Nazım Hikmet, Fazıl Hüsnü Dağlarca ve Yunus Emre'nin metinlerine yer verdiği Fransızca kolaj oyun "Proche - Orient Lointain"(Iraktır Yakın Doğu) eserini yazdı. Türkiye'ye dönmesinin ardından 1976'da Ali Poyrazoğlu Tiyatrosu'nda, yazarlığını da yaptığı "Dur Konuşma Sus Söyleme" adlı oyunda rol alan Şensoy, Türk Yazarları Tiyatrosu'nda da oyunculuk ve yönetmenlik görevlerinde bulundu. TELEVİZYONDA İLK DENEYİM İlk televizyon skeçlerini de 1976'da yazmaya başlayan Ferhan Şensoy, Ali Poyrazoğlu'yla rol aldığı skeçlerin birinde canlandırdığı garson rolüyle ilk kez televizyona çıktı. Nisa Serezli - Tolga Aşkıner Tiyatrosu'nda da oyunculuk yapan Şensoy, yine 1976 senesi içinde, TRT Televizyonu'na ve Devekuşu Kabare Tiyatrosu'nda çeşitli skeçler yazdı. Şensoy, 1977'de ilk kitabı "Kazancı Yokuşu" yayınladı ve yönetmenliğini Temel Gürsu'nun üstlendiği "Kızını Dövmeyen Dizini Döver" ile ilk kez bir filmde yer aldı. Oyuncu Mete İnselel ile Anyamanya Kumpanya Tiyatrosu'nu 1978'de kuran sanatçı, kendi eseri "İdi Amin Avantadan Lavanta" oyununda uzun yıllar rol aldı ve yönetmenlik yaptı. Sanatçının 1978'de yazdığı "Bizim Sınıf" adlı televizyon dizisi ikinci bölümden sonra öğretmenlerin manevi şahsiyatını tezyif ettiği gerekçesiyle TRT'de yasaklandı ve oyuncu olarak katıldığı diğer televizyon dizileri de yayından kaldırıldı. Ferhan Şensoy, daha sonra 1979'da kaleme aldığı "Sizin Dershane" dizisinde rol aldı. Ayrıca tiyatro çalışmalarına da ara vermeden devam eden sanatçı, Ayfer Feray Tiyatrosu'nda da kendi yazıp yönettiği ve müziklerini yaptığı "Hayrola Karyola" oyununda rol aldı. ÖDÜLLERİ Yazdığı "Dedikodu Şov" isimli kabare gösterisini Adile Naşit, Perran Kutman, Pakize Suda, Sevda Karaca ve İstanbul Gelişim Orkestrası'yla sahneleyen Şensoy, Arda Uskan'ın yazıp, Fuat Güner'in müziklerini yaptığı "Kukla ve Kuklacı Kabare" gösterisinde oynadı. Usta tiyatrocu, 14 Mart 1980'de Harbiye'de, Yapı Endüstri Merkezi Salonu'nda ilk kez perdelerini açan ve 50'yi aşkın oyunun oynandığı Ortaoyuncuların bünyesinde, "Nöbetçi Oyuncular" adlı bir gençlik grubu kurarak, yeni tiyatro sanatçılarının yetiştirilmesine katkıda bulundu. "Şahları Da Vururlar" oyununda da yönetmen ve oyuncu olarak yer alan Şensoy'un, Fuat Güner'le birlikte müziklerini de yaptığı bu oyun, "Avni Dilligil Jüri Özel Ödülü" ve Dergi-13'ün "En Başarılı Oyun Ödülü"ne değer görüldü. Şensoy, Küçük Sahne'nin 30. yılı dolayısıyla Ortaoyuncular'ın konuğu olarak, Aleksiev Arbuzov'un "Eski Moda Komedya"sında oynadı. Mücap Ofluoğlu'nun sahneye koyduğu oyunun dekorunu da yapan Şensoy'un performansı, Tiyatro-81'in "En İyi Erkek Oyuncu Ödülü"nü getirdi. "Ferhangi Şeyler" adlı tek kişiik oyununu 7 Mart 1987'den itibaren aralıksız oynayan sanatçı, yazıp yönettiği "Varsayalım İsmail" adlı televizyon dizisindeki performansıyla da Doruktakiler Ödülü'nün sahibi oldu. Sanatçı, 1988'de, kendisine Ulvi Uraz Ödülü ve Sanat Kurumu Ödülü’nü getiren "İstanbul'u Satıyorum" oyununu yeniden yazıp, müziklerini yaptı. Münir Özkul ve Erol Günaydın'ın katılımıyla Ortaoyuncularda oynanan oyunu yine Şensoy yönetti. İstanbul Şehir Tiyatrosunda, Haldun Taner'in "Keşanlı Ali Destanı"nı sahneye koyan Şensoy, Anca Visdei'nin "Don Juan ile Madonna" oyununu Fransızca’dan çevirdi ve yönettiği bu oyunda Derya Baykal'la aynı sahneyi paylaştı. Avni Dilligil, İsmail Dümbüllü ve Nasrettin Hoca Mizah Ödülü'nün yanı sıra Kültür ve Turizm Bakanlığı Jüri Özel Ödülü, Heygirl Dergisi Yılın Oskarları Ödülü, Afife Jale ve Muhsin Ertuğrul Ödülü gibi çok sayıda prestijli ödülün sahibi usta sanatçı, Kel Hasan Efendi'den bugüne kadar gelen "Kavuk"u 1989'da Münir Özkul'dan devraldı, onardığı Tarihi Ses Opereti'ni "Ses 1885" adıyla açtı. Usta sanatçı Münir Özkul, kavuğu Ferhan Şensoy'a vermesinin hikayesini şöyle aktarmıştı: "Rahmetli Dümbüllü İsmail Abi, beni izlemişti ve beğenmişti geleneksel oynadığım bir oyunda. Oyundan sonra 'Benden sonra sen devam et bu işte' diye bana kavuğunu verdi. O gün sahnede merasim gibi bir şey yapıldı ve kavuğu aldım. Sonra uzun süre kavuk bende durdu ve yük olmaya başladı. Kavuğu genç birine vermek lazımdı. Düşünüyordum, kimse aklıma gelmiyordu. Sonra bir gün Ferhan tiyatrosuna gidince, baktım Ferhan'ın müthiş bir tuluat yeteneği var. Bir aksilik oldu mu, sıkıştı mı, tak, lafını yapıştırır geçer. Bu çok önemli. Orada aklıma düştü. Hem yazar hem tiyatro sahibi hem de tuluat yeteneği olacak bundan uygunu olmazdı. Kavuğu Ferhan'a verdik." Ferhan Şensoy ise "Heyecan verici. Böyle bir kavuğun Kel Hasan Efendi'den Dümbüllü İsmail'e sonra Münir Özkul'dan bana gelmesi hem büyük bir sevinç hem de büyük bir sorumluluk." ifadelerini kullanmıştı. Şensoy'un 1990'da Pierre-Henri Cami'nin yaşamı ve yapıtlarından yola çıkarak yazdığı ve yönettiği "Yorgun Matador", kendisine Doruktakiler ve "Altan Erbulak Ödülleri'ni getirdi. Uzun yıllar devam eden "Ferhangi Şeyler" gösterileriyle, Altın Objektif Ödülü'ne layık görülen Şensoy, gösteriyi Stuttgart, Duisburg, Bochum, Berlin, Wuppertal, Köln, Nühnberg, Munich, Frankfurt, Hamburg, Amsterdam ve Zürih'de de sergiledi. Bir televizyon kanalında "Kaybet-Kazan" isimli bir yarışma programının sunuculuğunu üstlenen Şensoy, 1994'te kiraladığı bir gemiyi yüzen tiyatroya dönüştürdü ve "İçinden Dalga Geçen Tiyatro" adını verdiği bu geminin tiyatro salonunda, yazdığı ve müziklerini yaptığı "Seyircili Seyir Defteri" adlı oyunu sahneledi. Aynı geminin 2. katında gece 24.00'ten sonra, "Kırkambar - Gece Tiyatrosu" kabare gösterisini sergileyen sanatçı, bu tiyatro projesiyle "İsmail Dümbüllü Ödülü"nü aldı. Bir televizyon kanalında, "Bağımsız Federe Ferhan Şensoy Televizyonu" isimli haftalık bir program yapan sanatçının "Güle Güle Godot" adlı eseri, Paris'te amatör bir tiyatro topluluğu tarafından Fransızca "Adieu Godot" ismiyle oynanırken, "Hayrola Karyola" oyunu da, Yugoslavya'da Prizren Kültürevi Türk Tiyatrosu'nda sahnelendi. Amsterdam'da, Amsterdam Deneme Sahnesi Topluluğu tarafından "Kahraman Bakkal Süpermarkete Karşı" ve "Parasız Yaşamak Pahalı" oyunları sahneye kondu. Şensoy, özgeçmişini yazdığı romanı "Kalemimin Sapını Gülle Donattım"ı da 2001'de okurla buluşturdu. 1980'de oyuncu Derya Baykal ile evlenen Şensoy'un bu birlikteliğinden 1989'da kızı Müjgan Ferhan ile 1990'da Neriman Derya dünyaya geldi. İki sanatçı 2004'te evliliklerini sonlandırdı. "Eşeğin Fikri", "Hacı Komünist" ve "Elveda SSK" adlı üç kitabını 2005'te yayınlayan Şensoy, Deneme Sahnesi 35. Yıl Ödülleri'nde En İyi Erkek Oyuncu Ödülünün yanı sıra Nasrettin Hoca Altın Eşek Gülmece Ödülü'nün sahibi oldu. Elli kadar sahne oyununda, 10'u geçkin televizyon dizisinde rol alan usta oyuncu, 2006'da "Pardon" filmiyle en iyi senaryo ödülünü kazandı. Ferhan Şensoy'un yaşamı boyunca yazdığı, yönettiği ve rol aldığı oyunlar şöyle: "İşsizler Cennete Gider", "Ruhundan Tramvay Geçen Adam", "Bilimsiz, Kurgusal Güldürü", "Fername", "Kiralık Oyun", "Uzun Donlu Kişot", "Beni Ben mi Delirttim?", "Biri Bizi Dikizliyor", "Kahraman Osman", "Kökü Bitti Zıkkım Zulada", "Sahibinden Satılık 1. El Ortaoyunu", "Fişne Pahçesu", "Parasız Yaşamak Pahalı", "Çok Tuhaf Soruşturma", "Felek Bir Gün Salakken", "Üç Kurşunluk Opera", "Şu Gogol Delisi", "Kırkambar-Gece Tiyatrosu", "Seyircili Seyir Defteri", "Köhne Bizans Operası", "Parasız Yaşamak Pahalı" Kitapları : "Karagöz ile Boşverin Beni", "Elveda SSK", "Hacı Komünist", "Eşeğin Fikri", "Rum Memet", "FerhAntoloji", "Kalemimin Sapını Gülle Donattım", "Falınızda Rönesans Var", "Denememeler", "İngilizce Bilmeden Hepinizi I Love You", "Düşbükü", "Ayna Merdiven", "Kazancı Yokuşu", "Seçme Sapan Şeyler" Filmleri: "Son Ders: Aşk ve Üniversite" , "Pardon", "Şans Kapıyı Kırınca", "Büyük Yalnızlık", "Bir Bilen", "Parasız Yaşamak Pahalı", "Köşedönücü", "Kızını Dövmeyen Dizini Döver", "Aşk Dediğin Laf Değildir" İBB Şehir Tiyatroları, sezonu 6'sı yeni 16 oyunla açıyor
İstanbul Büyükşehir Belediyesi (İBB) Şehir Tiyatroları, eylül ayında 6’sı yeni, 16 oyunla seyirci karşısına çıkıyor. İBB'den yapılan açıklamaya göre; 1 Eylül’de açılacak yeni tiyatro sezonunda tiyatroseverleri müzikallerden klasiklere, tarihi oyunlardan yeni yazarların oyunlarına zengin bir repertuvar bekliyor. Antigone, Yaftalı Tabut, Veba, Maviydi Bisikletim, İfigenya, Moby Dick’in yanı sıra Hastalık Hastası, Geçit, Ay Carmela!, Can Yeleği, Rüstemoğlu Cemal'in Tuhaf Hikâyesi, Zehir, Sen İstanbul’dan Daha Güzelsin, Matruşka, Çın Sabahta, Uzlaşma adlı oyunlar seyirciyle buluşacak. ŞEHİR TİYATROLARI GAZHANE’DE Tarihi Hasanpaşa Gazhanesi, endüstriyel kültürel miras kapsamına alınıp dönüştürülerek İstanbul’un Müze Gazhane ismiyle Anadolu yakasında yeni bir kültür ve sanat kompleksi kazanmıştı. İBB Şehir Tiyatroları, Müze Gazhane’de iki yeni sahnesinde oyunlarını sahnelemeye başlıyor. Meydan sahnesi konseptinde Küçük Sahne’si ve İtalyan sahne konseptinde Büyük Sahne’siyle Şehir Tiyatroları ailesine uzun bir aradan sonra iki yeni sahne katılmış oldu. Tiyatro seyircisinin merakla beklediği Harbiye Cemil Topuzlu Açıkhava Sahnesi’ndeki Yaz Oyunları gösterimleri ise devam ediyor. Pollyanna ile başlanılan Yaz Oyunları’nın devamında, Rüstemoğlu Cemal’in Tuhaf Hikâyesi 7 Eylül 2021 Salı, Hastalık Hastası 9 Eylül 2021 Perşembe, Antigone 11 Eylül 2021 Cumartesi sahnelenecek. Harbiye Açıkhava Sahnesi Yaz Oyunları’nı saat 21.00’de başlayacak. EYLÜL 2021 PROGRAMI Antigone (Yeni oyun): Devletin olmazsa olmaz yasası, bireyin vicdanında karşılığını bulamazsa, iktidarın elinde tuttuğu iki ucu kızgın demir kimi yakar? Oyun, 1-4 Eylül, 15-18 Eylül 2021 tarihleri arasında Harbiye Muhsin Ertuğrul Sahnesi’nde. İFİGENYA (Yeni oyun): Tanrıça Artemis, kutsal geyiği öldüren Agamemnon’a öfkelenir ve savaş için bekleyen gemileri rüzgârsız bırakır. Kâhin Kalkhas’a göre tek çözüm Agamemnon’un kızı İfigenya’nın kurban edilmesidir. Erkek dünyasının bencil yönetim anlayışı kadınlar tarafından anlatılıyor. Oyun 29 Eylül- 2 Ekim 2021 tarihleri arasında Harbiye Muhsin Ertuğrul Sahnesi’nde. YAFTALI TABUT (Yeni oyun): Adına tarihin dipnotlarında rastlayabildiğimiz, Türkiye’nin ilk kadın oyun yazarı, kuramcı, aktivist, sosyal ve siyasi yaşamın her alanında öncü Fatma Nudiye Yalçı’nın hikâyesi. Oyun, 15-18 Eylül 2021, 22-25 Eylül 2021 tarihleri arasında Fatih Reşat Nuri Sahnesi’nde. GEÇİT: Çıktıkları yolculukta dağ başında mola veren bir ağa ve maraba, saklandıkları yerden kontrol noktasını izlerler. İki kişi arasındaki ilişki aslında insanlığın varlığından beri mücadele ettiği mülkiyetçilik ve ezen-ezilenlerin hikâyesinin özeti gibidir. Oyun 29 Eylül- 2 Ekim 2021 tarihleri arasında Fatih Reşat Nuri Sahnesi’nde, 15-18 Eylül, 22-25 Eylül 2021 tarihleri arasında Üsküdar Musahipzade Celal Sahnesi’nde. HASTALIK HASTASI: Argan hastalık hastasıdır. Evde bir doktor bulunursa hem istediğim zaman tedavi olurum, hem de cebimden beş kuruş çıkmaz düşüncesiyle, kızını bir doktorla evlendirmeye karar verir. Oyun, 15-18 Eylül 2021 tarihleri arasında Kağıthane Sadabad Sahnesi’nde, 23-25 Eylül 2021 tarihleri arasında Sultangazi Hoca Ahmet Yesevi Sahnesi’nde. AY, CARMELA! İspanya’da Milliyetçiler ve Cumhuriyetçiler arasında geçen iç savaş dönemini anlatan oyunda, iki varyete oyuncusu Carmela ve Paulino, Franco önderliğindeki Milliyetçiler tarafından rehin alınır. Belçite şehrinin işgalini kutlayan Milliyetçiler tarafından istemedikleri bir gösteriye zorlanırlar. PAULINO: Kentin dışına çık bakalım, ‘gezinti’ye götürdükleri, sonra bir yolun kıyısına bırakıverdikleri insanları say… Jose Sanchis SİNİSTERRA: Modern İspanyol Tiyatrosunun en önemli temsilcilerindendir. İspanya’nın en çok saygı gören çağdaş oyun yazarı, tiyatro eğitmenidir. Oyun, 22-25 Eylül 2021 tarihleri arasında Kağıthane Sadabad Sahnesi’nde, 15-18 Eylül 2021 tarihleri arasında Ümraniye Sahnesi’nde. MAVİYDİ BİSİKLETİM (Yeni oyun): Bir adamın ilk gençlik yıllarını geçirdiği İzmir'e duyduğu özlem ve ilk aşkının izinden anılarına yaptığı yolculuk... 1950'lerin İzmir'inden günümüze müziğin, denizin, aşkın, dostluğun, hikâyesi. Oyun, 22-25 Eylül, 29 Eylül-2 Ekim 2021 tarihleri arasında Ümraniye Sahnesi’nde. CAN YELEĞİ: Mülteci bir Anne yeterince tanımadığı bir coğrafyada, savaşın bıçak gibi kestiği eski hayatına tutunup yeni olanla baş etmeye çabalar. Oyun, 15-18 Eylül 2021 tarihleri arasında Gaziosmanpaşa Sahnesi’nde. SEN İSTANBUL'DAN DAHA GÜZELSİN: Bir ailenin üç kadını; anneanne, kız ve torun… Üçünün ortak yazgısı, aynı mekanda, dile gelenlerden daha çok içlerinden sessiz sedasız geçen cümlelerde gizli. Oyun, 22-25 Eylül, 29 Eylül-2 Ekim 2021 tarihleri arasında Gaziosmanpaşa Sahnesi’nde. RÜSTEMOĞLU CEMAL'İN TUHAF HİKÂYESİ: Osmanlı İmparatorluğu'nun son demlerinde, Girit’teki yurtlarından sürgün edilen bir ailenin İstanbul’a Çanakkale'ye ve nihayet Ayvalık'a uzanan maceralı yolculuğu. Oyun, 29 Eylül-2 Ekim 2021 tarihleri arasında Kağıthane Sadabad Sahnesi’nde, 16-18 Eylül 2021 tarihleri arasında Sultangazi Hoca Ahmet Yesevi Sahnesi’nde. MOBY DICK (Yeni oyun): Genç bir denizci olan Ishmael, dünyayı görmek için Kaptan Ahab’ın balina gemisine yazılır. Balina avcısı Ahab, bir av sırasında tek bacağını kaybettikten sonra ölümüne bir intikam duygusuyla yaşar ve denizlerin en büyük, bilge canlısı beyaz balina Moby Dick’in peşinde okyanuslar geçer. Oyun, 30 Eylül-2 Ekim 2021 tarihleri arasında Sultangazi Hoca Ahmet Yesevi Sahnesi’nde. MATRUŞKA: Bir kadın... bir erkek... bir ilişki... kavgalar, çatışmalar, ayrılıp barışmalar, kopamayışlar. Oyun, 22-25 Eylül, 29 Eylül- 2 Ekim 2021 tarihleri arasında Üsküdar Kerem Yılmazer Sahnesi’nde. VEBA (Yeni oyun) : Nobel Ödüllü yazar Camus’nün faşizm alegorisi olarak kaleme aldığı eserde, veba salgını sırasında yaşanan kaotik durum anlatılır. Karantina döneminde verilen mücadele, belirsizlik ve korkunun egemen olduğu bir dünya canlandırılıyor. Oyun, 15-18 Eylül, 22-24 Eylül, 29 Eylül-2 Ekim tarihleri arasında Müze Gazhane Büyük Sahne’de. ZEHİR: Geçmişte yaşadıkları trajik kaybın ardından ayrılan çift, yıllar sonra bir araya gelmek zorunda kalır. Bu buluşma, acılı bir geçmiş hesaplaşmasına dönüşür. Karşı tarafın da neler hissettiğine dair eksik bırakılan taşlar yerine oturur. Kadın ve erkek dünyasının bakış açısına odaklanan eser Hollanda prömiyerinin ardından birçok dile çevrilmiştir. Oyun, 15-18 Eylül, 22-25 Eylül, 29 Eylül-2 Ekim tarihleri arasında Müze Gazhane Meydan Sahne’de. Oktay Akbal, Muğla’da anıldı
BİRGÜN EGE Edebiyat dünyasının önemli ismi ve gazeteci yazar Oktay Akbal, Muğla’da düzenlenen bir dizi etkinlikle anıldı. Katılımcılar Muğla Büyükşehir Belediyesi tarafından düzenlenen Oktay Akbay Edebiyat Ödülleri Töreni ve eşi Ayla Akbal tarafından açılan Lozan Karikatürleri Sergisi’nde bir araya geldi. Etkinlikler kapsamında Türkan Saylan Çağdaş Yaşam Merkezi bünyesinde kurulan Oktay Akbal Kitaplığı da ziyaret edildi. Türkan Saylan Çağdaş Yaşam Merkezi’nde düzenlenen ödül törenine Oktay Akbal’ın eşi Ayla Akbal, Muğla Büyükşehir Belediye Başkanı Dr. Osman Gürün, yazar ve eski kaymakam Erol Ertuğrul, Akbal’ın dostlarından Ozan Mustafa Köz, Erdinç Gürsoy ve 22. Dönem CHP milletvekili ve eski siyasetçi Mehmet Ziya Yergök katıldı.  Törende konuşan Oktay Akbal’ın eşi Ayla Akbal, “Emeğin, sanatın, kültürün, güzel insanların yaşadığı kent Muğla. Yangınlar, seller, hesler, göçler, salgın hastalıklar derken laik demokratik Cumhuriyetimizin, Türkiye’mizin umutsuz olduğu günlerde bu etkinlikler, yurdun birkaç yerinde yakılan umut ışıkları olmaktadır ve çoğalacaktır. Belediyelerimizin yaptığı bu etkinlikleri Kurtuluş Savaşı’ndaki kongreler gibi görüyorum. Oktay Akbal, yılmaz bir Atatürk savunucusuydu. Bugün yaşasaydı ve ormanlarını koruyan insanları görseydi çok sevinirdi. Bu etkinlik nedeniyle Muğla Büyükşehir Belediye Başkanımız Dr. Osman Gürün’e çok teşekkür ederim” dedi. Muğla Büyükşehir Belediye Başkanı Dr. Osman Gürün Oktay Akbal isminin karamsa günlerde kendilerine ışık tutan bir değer olduğunu belirterek, “O hiçbir zaman umudunu yitirmedi. Daima Atatürk’le, Cumhuriyetle, onun ilkeleriyle yaşadı ve mücadelenin sonuna kadar devam ettirilmesiyle ilgili bize umut verdi. Umudu kaybettiğiniz anda teslim olmuşsunuz demektir. Geldiğimiz noktada Kuvayi Milliye’nin büyük bir kalkışmayla tekrar yaşanması ve yaşatılması gerektiği günlerdeyiz. Bu karamsar tabloyu aydınlığa çevirebiliriz. Bize ışık tutanda Oktay Akbal ve onun gibi diğer aydın yazarlarımızdır. Oktay Akbal bize hep umut verdi” diye konuştu. Konuşmaların ardından Oktay Akbal Edebiyat Yarışmasını ‘Canım Ada’ adlı öykü kitabıyla kazanan Adil İzci’ye ödülünü Muğla Büyükşehir Belediye Başkanı Dr. Osman Gürün verdi. 2022 yılında ikincisi düzenlenecek olan Oktay Akbal Edebiyat Yarışması roman dalında, 2023 yılında ise köşe yazsısı alanında gerçekleşecek. Usta sanatçı Ferhan Şensoy yaşamını yitirdi
Türk tiyatrosunun usta ismi, sinema ve televizyon oyuncusu Ferhan Şensoy, 70 yaşında tedavi gördüğü hastanede hayatını kaybetti. Ferhan Şensoy'un kurucusu olduğu Ortaoyuncular tiyatrosunun resmi hesabından yapılan açıklamada "Tiyatromuzun kurucusu, ustamız Ferhan Şensoy’u, dün gece, bir süredir tedavi gördüğü hastanede, yapılan tüm müdahalelere rağmen kaybetmiş olmanın derin üzüntüsü içerisindeyiz. Tüm sevenlerinin başı sağolsun…" ifadeleri kullanıldı. İstanbul Tıp Fakültesi Hastanesi'nden yapılan açıklamada, ünlü tiyatro sanatçısı Ferhan Şensoy'un ciddi kalp damar hastalıkları ve solunum yetersizliği nedeniyle vefat ettiği belirtildi. İstanbul Tıp Fakültesi Hastanesi, ünlü tiyatro sanatçısı Ferhan Şensoy'un ölümüne ilişkin açıklama yaptı. Açıklamada, "Uzun süredir kalp-damar hastalıkları ve metabolik hastalıklarla ilgili farklı hastanelerde tedavi gören, ülkemizde yetişen en önemli tiyatroculardan olan, meddahlık geleneğinin simgesi kavuğu, 30 yıla yakın süre taşıma onuruna sahip Ferhan Şensoy dün gece sabaha karşı İstanbul Tıp Fakültesi Hastanesi’nde ciddi kalp damar hastalıkları ve solunum yetersizliği nedeniyle vefat etmiştir. Tüm sanatseverlere ve ailesine baş sağlığı ve sabır dileriz" ifadelerine yer verildi. Tiyatromuzun kurucusu, ustamız Ferhan Şensoy’u, dün gece, bir süredir tedavi gördüğü hastanede, yapılan tüm müdahalelere rağmen kaybetmiş olmanın derin üzüntüsü içerisindeyiz. Tüm sevenlerinin başı sağolsun… AİLESİNDEN VE SEVENLERİNDEN AÇIKLAMALAR  Oyuncu Derya Baykal, Ferhan Şensoy'un ardından, "Ustamı, kızlarımın babasını kaybettik çok üzgünüz… #ferhanşensoy" notunu paylaştı. Ferhan Şensoy'un kızı Derya Şensoy ise, "Çok ama çok üzgünüm. Seni çok seviyorum babacım" diye yazdı. Ustamı, kızlarımın babasını kaybettik çok üzgünüz… #ferhanşensoy Ferhan Şensoy'un kızı Müjgan Ferhan Şensoy da, "Babam uçtu göklere…" diye yazdı. İstanbul Büyükşehir Belediyesi (İBB) Başkanı Ekrem İmamoğlu da paylaştığı başsağlığı mesajında şu ifadeleri kullandı: "Tiyatromuzun duayeni #FerhanŞensoy’u kaybetmenin derin üzüntüsünü yaşıyoruz. Geleneksel tiyatronun yarınla güçlü bağını kurmuş çok değerli bir sanatçımızdı. Rahmet diliyorum." Tiyatromuzun duayeni #FerhanŞensoy’u kaybetmenin derin üzüntüsünü yaşıyoruz. Geleneksel tiyatronun yarınla güçlü bağını kurmuş çok değerli bir sanatçımızdı. Rahmet diliyorum. Usta tiyatrocu Orhan Aydın,"Tiyatromuz canını,sevinçli aklını,ruhunu kaybetti ben ise yol arkadaşımı, can dostumu yitirdim. Toprağın çiçekler kokacak canım #FerhanŞensoy asla unutulmayacaksın.. asla" notunu paylaştı. Oyuncu Bülent Emrah Parlak da "Hayatın en kötü günlerinden biri ! Bu mesleği seçme sebebim, ilk yol göstericim, aslan gibi dimdik durabilen, cesur Usta FERHAN ŞENSOY’u kaybettik" diye yazdı. Oyuncu Mert Fırat da Ferhan Şensoy için, "İlham olduğun, çığır açtığın meslek hayatımızın medarı iftiharı, ustamız, dik duruşunla, hiç durmayan üretme azminle bizlere hep ışık oldun. Yattığın yer incitmesin, devrin hep daim oldu daim olacak… #FerhanŞensoy" diye yazdı. Oyuncu Ata Demirer: "Çok üzüldüm.. Ailesine ve yakınlarına baş sağlığı dilerim. Herkesin hayatına bir noktada dokunmuştur büyük usta ,hepimizin başı sağolsun." CHP Genel Başkanı Kemal Kılıçdaroğlu, Twitter'dan yaptığı paylaşımda "Tiyatromuzun kıymetli üstadı #FerhanŞensoy’un vefatını derin bir üzüntü ile öğrendim. Ülkemiz büyük bir sanatçısını kaybetti. Ailesine, sevenlerine, sanat camiasına, ülkemize başsağlığı diliyorum" ifadelerine yer verdi. Oyuncu Ahmet Mümtaz Taylan, usta sanatçının vefatına ilişkin şunları kaydetti: "Kül yutmaz mizahıyla tiyatromuzun dağarcığının gelişmesine unutulmaz katkıları olmuş bir ustayı kaybettik. Çok daha güzel günler görmeyi hak ediyordu. Nur içinde yatsın." "DİK DURUŞUNLA, HİÇ DURMAYAN ÜRETME AZMİNLE BİZLERE HEP IŞIK OLDUN" Müzisyen Sabahat Akkiraz da "Çok üzücü bir sabah. Sanat ailemizin en özel sanatçılarından Ferhan Şensoy hakka yürüdü. Ortaoyuncular Tiyatrosunun kurucusu, oyuncu, yazar ve güzel insan Ferhan Şensoy seni çok özleyeceğiz. Işıklar içinde uyu." cümleleriyle üzüntüsünü dile getirdi. Oyuncu Reha Özcan, "Türk tiyatrosu gelenekselini en çok koruyup, modernleştiren en zeki ustasını yitirdi. Şimdi kavuk devrildi. Çok arayacağız, çok özleyeceğiz. Başımız sağ olsun." sözlerini paylaştı. Yazar ve seslendirme sanatçısı Yekta Kopan ise "O kadar büyük bir kayıp, öyle derin bir acı ki. Hepimizin hayatında müthiş izler bıraktı. Çok çok üzgünüm." paylaşımını yaptı. Oyuncu Tolga Çevik de "Çok ama çok üzüldüm. İnanılmaz yazar, şahane tiyatrocu, eşsiz meddah, bir ağabey, muhteşem bir zeka, gerçek bir Don Kişot. Gitti Düşbüküm. Nur içinde yat Ferhan Şensoy." sözleriyle üzüntüsünü aktardı. Oyuncu Hazal Kaya ise "Ah ne büyük bir kayıp... Çok üzgünüm... Başımız sağ olsun." cümlelerini paylaştı. *** CENAZE TÖRENİNİN DETAYLARI BELLİ OLDU Ferhan Şensoy'un kızı Derya Şensoy, sosyal medya hesabından yaptığı açıklamada, "Ferhan Şensoy'un cenazesi 2 Eylül Perşembe günü saat 13.00'te Ses Tiyatrosu'nda sınırlı katılım ile tertip edilecek törenin ardından, Teşvikiye Camii'nde kılınacak ikindi namazını müteakiben Zincirlikuyu Kabristanı'na defnedilecektir." dedi. pic.twitter.com/tsNCj07dBY FERHAN ŞENSOY'UN HAYATI  Ferhan Şensoy 26 Şubat 1951'den Samsun'da doğdu. Tiyatro, sinema ve televizyon oyuncusu; roman, deneme, günlük, tiyatro, televizyon dizisi ve film senaryoları yazarı; Ortaoyuncular Tiyatro Topluluğu'nun kurucusudur. İlk öykü ve şiirleri Yeni Ufuklar ve Soyut dergilerinde 1969 yılında yayımlanan Şensoy'un, yazdığı skeçler de Devekuşu Kabare'de 1970 yılında oynanmaya başladı. 1971 yılında Grup Oyuncuları çatısında ilk profesyonel oyunculuk deneyimini yaşayan Şensoy, 1972-1975 yılları arasında Fransa ve Kanada'da tiyatro eğitimine ve çalışmalarına Jerome Savary, Andre-Louis Perinetti gibi isimlerle devam ederken Montreal'de Ce Fou De Gogol adlı oyunuyla 1975'te En İyi Yabancı Yazar ödülünü aldı. Yine Montreal'de Theatre De Quatre - Sous'da da, yönetmenliğini yaptığı, Harem Qui Rit isimli müzikalde oynadı. Aynı yıl Türkiye'ye döndü. Türkiye'ye dönmesinin ardından, 1976'da Ali Poyrazoğlu Tiyatrosu'nda, yazarlığını da yaptığı Dur Konuşma Sus Söyleme adlı oyunda rol alan Şensoy, Türk Yazarları Tiyatrosu'nda da oyunculuk ve yönetmenlik yaptı. Aynı sene ilk televizyon skeçlerini yazmaya başlayan Şensoy, Ali Poyrazoğlu'yla beraber rol aldığı bu skeçlerin birinde, bir garson rolüyle ilk kez televizyona çıktı. Nisa Serezli-Tolga Aşkıner Tiyatrosu'nda oyunculuk yapan Şensoy, yine 1976 senesi içinde, TRT'ye ve Devekuşu Kabare Tiyatrosu'nda çeşitli skeçler yazdı. 1978'de, ilk kitabı Kazancı Yokuşu'nun yayınlanmasının ardından, yönetmenliğini Temel Gürsu'nun yaptığı Kızını Dövmeyen Dizini Döver ile ilk kez bir film çalışması yapan Şensoy, aynı yıl Mete İnselel ile Anyamanya Kumpanya Tiyatrosu'nu kurdu ve kendi eseri olan, İdi Amin Avantadan Lavanta oyununda rol aldı ve yönetmenlik yaptı. Yine 1978'de, yazdığı Bizim Sınıf adlı televizyon dizisi ikinci bölümden sonra öğretmenlerin manevi şahsiyatını tezyif ettiği gerekçesiyle TRT'de yasaklandı. Daha sonra Bizim Sınıf, Ali Poyrazoğlu Tiyatrosu'nda sahnelenecekti. Oyuncu olarak katıldığı Evdekiler ve Giyim Kuşam Dünyası televizyon dizileri de yayından kaldırıldı. O sene, Anyamanya Kumpanya'dan ayrılan Şensoy, daha sonra Ayfer Feray Tiyatrosu'na geçti ve oyunculuğa burada devam etti. 1979'da, TRT'de, kendi yazdığı Sizin Dershane dizisinde oyunculuk yapan Şensoy, Ayfer Feray Tiyatrosu'nda da yine kendi yazıp yönettiği ve müziklerini yaptığı Hayrola Karyola oyununda rol aldı. Stardust Gece Kulübü'nde, yazdığı Dedikodu Şov isimli bir kabare gösterisini, Adile Naşit, Perran Kutman, Pakize Suda, Sevda Karaca ve İstanbul Gelişim Orkestrası'yla sahneleyen Şensoy, aynı kulüpte, Arda Uskan'ın yazıp, Fuat Güner'in müziklerini yaptığı Kukla ve Kuklacı Kabare gösterilerinde rol aldı. FERHAN ŞENSOY OYUNLARI Nereye de Gidiyor Lan Bu Gemi? (Prömiyer: 10 Şubat 2017) Masal Müfettişi (Prömiyer:22 Şubat 2013-...) Nasri Hoca ve Muhalif Eşeği (Prömiyer:15 Mart 2012-...) İşsizler Cennete Gider (Prömiyer 2010 - ...) Ruhundan Tramvay Gecen Adam (2010-2011) Karl Valentin, Ferhan Şensoy 2019 - Bilimsiz, Kurgusal Güldürü 2009-2010) (prömiyeri: 24 Ocak 2009, Cumartesi 20.00) Boşgezen ve Kalfası (2008-2009) Fername 2007-2009 Kötü Çocuk 2007 - Ali Çatalbaş Aşkımızın Son Durağı 2006 Kiralık Oyun 2005 Uzun Donlu Kişot 31 Mart 2004-2005 Beni Ben mi Delirttim? 24 Ekim 2003 Biri Bizi Dikizliyor 2002-2003 Kahraman Osman 2002-2003 Kökü Bitti Zıkkım Zulada 29 Kasım 2001-2002 Sahibinden Satılık 1. El Ortaoyunu 9 Şubat 2001-2002 Fişne Pahçesu 2000-2002 Şu An Mutfaktayım 12 Mart 1999-2000 Parasız Yaşamak Pahalı 14 Ocak 1999-2000 Çok Tuhaf Soruşturma 13 Mart 1998-2000 Haldun Taner Kabare 1997-1998 - Haldun Taner Aptallara Güzel Gelen Televizyon Dizileri 1996 - Anca Visdei, Ferhan Şensoy Felek Bir Gün Salakken 1995 Üç Kurşunluk Opera 1995-1996 Şu Gogol Delisi 1994-1996 Kırkambar-Gece Tiyatrosu 1994 Seyircili Seyir Defteri 1994-1995 Köhne Bizans Operası 1993 Parasız Yaşamak Pahalı 1993 Güle Güle Godot 1992-1993 Aşkımızın Gemisi Fındık Kabuğu 1991 - Cihan Öksüz Yorgun Matador 1990-1991 - Pierre-Henry Cami Kahraman bakkal süpermarkete karşı 1990-1991 Soyut Padişah 1989-1990 Don Juan ile Madonna 1988-1989 Anca Vısdeı Ferhangi Şeyler 1987-...(sürüyor) Keşanlı Ali Destanı 1986 - Haldun Taner, Yönetmen : Ferhan Şensoy (İstanbul Şehir Tiyatroları) İçinden Tramvay Geçen Şarkı 1986 - Karl Valentin, Ferhan Şensoy Muzır Müzikal 1986 Eşek Arıları 1986 - Aristophanes Hayrola Karyola 1985-1986 Fırıncı Şükrü, Deli Vahap, Nuri ve ötekiler 1983 Kiralık Oyun 1983 Eski Moda Komedya 1983 - Aleksiev Arbuzov Anna'nın 7 Günahı 1983-1984 - Bertolt Brecht En Büyük Romülüs Başka Büyük Yok 1982 - Friedrich Dürrenmatt, Ferhan Şensoy Kahraman Bakkal Süpermarkete Karşı 1981-1983 Şeref İstanbul'u Satıyorum 1980-1985 Şahları da Vururlar 1980-1985 Dedikodu Şov 1979 (kabare gösterisi) FERHAN ŞENSOY FİLMLERİ Muhalif Başkan-(2013) Son Ders: Aşk ve Üniversite - Saffet Ercan Hoca (2008) Pardon - İbrahim (2004) (Şensoy'un senaryosu) Şans Kapıyı Kırınca - Presidente Carlos ve Kuddusi Yurdum (2004) Büyük Yalnızlık (1989) Bir Bilen (1986) Parasız Yaşamak Pahalı (1986) Köşedönücü - Köşedönücü (1985) Kızını Dövmeyen Dizini Döver (1977) Aşk Dediğin Laf Değildir (1976) Müzisyen Taner Öngür: Devlet bürokrasisi beni hep yormuştur
Cihangir Köroğlu Moğolların gitaristi Taner Öngür, 1992’de yayımladığı ilk solo albümü Alarm’ı, “Alarm 21” adıyla yeniden yayımladı. Öngür’ün 1976 -1992 yılları arasında yazdığı şarkıları günümüz filtresinden geçirdiği albümde enstrümanların tamamı Taner Öngür tarafından çalındı. Albümü kendi girişimi olan @tanerong records etiketiyle yayımladı. Müzik dinleme alışkanlıklarının değiştiği bir dönemde yeni üretimlerinin yanı sıra eski şarkılarını da düzenleyerek dinleyicilerle buluşturan Anadolu Rock müziğinin önemli isimlerinden Taner Öngür ile son albümüne ve bağımsız müzik çalışmalarına dair konuşurken, elbette ki müzik sektörünün son zamanlarda yaşadıklarına değinmeyi de ihmal etmedik. 2020 yılında bağımsız yayıncılığa geçtiniz ve ardından tüm şarkılarınızın teliflerini alarak, çeşitli üretimlerde bulundunuz. Bağımsız yayıncılığa geçiş süreci nasıl gelişti? 1992’den itibaren Moğollar ile olan çalışmalarım dışında zaman zaman solo çalışmalar da yapıyorum. 2017’den itibaren ise, Tantana Records ile az sayıda da olsa plak yapım işine girdik. Her sene bir LP plak olarak 4 albüm yaptık. 2020 yılında daha önce dijital platformda veya kaset ve cd olarak basılmış solo albümlerimin yapımcıları ile anlaşarak yayın haklarını geri aldım. Bu albümleri yeniden mix ve mastering yaparak teker teker dijital platforma yükledim. Bu bir anlamda kendi ürettiğim işleri kendi kontrolümde yayınlamak ve takip etmemi sağladı. Eskiden bir albüm yayınlamak için bürokratik bir süreçten geçmek gerekiyordu. Devlet bürokrasisi beni hep yormuştur. Dijitalleşen müzik dünyasında albüm yayınlamak için artık şirket kurmaya, elinde bir kâğıt ile kapı kapı dolaşmaya gerek kalmadı. Aslında epeydir aklımda vardı, pandemi sürecinde yapım işlerine girişmeye zamanım oldu ve başladım.  Alarm21 albümünün söz ve müziklerinin tamamı size ait. Ve bunların yanı sıra albümdeki tüm enstrümanları da siz çaldınız. Hatta albüm kapağı da sizin tasarımınız. Bu durumun ciddi bir birikimin sonucu olduğunu düşünüyorum. Sizin düşünceleriniz neler? İlk solo albümüm “Alarm” 1992 yılında sadece kaset olarak yayınlandı. 80 ve 90 arası 10 yıllık bir Almanya macerasından sonra ülkeye geri döndüğüm. Turgut Berkes ve Fuat Güner’in ortaklığında yönetilen F.T. stüdyosunda tonmeister olarak çalışmaya başladım. Stüdyonun boş saatlerinde çoğunu Almanya’dayken yazdığım şarkıları kaydettim. Serde tonmeisterlik ve prodüktörlük olunca bu çalışma benim için pek zor olmadı. 1964’ten itibaren profesyonel olarak müzikle uğraştığım düşünülürse bu birikim aslında doğal bir gelişme. Tabii ki ben bu birikimi hiçbir zaman yeterli bulmuyorum. Öğrenmem gereken daha o kadar çok şey var ki. Kapak tasarımı konusunda ülkemizde çok yetenekli gençler var. Sağ olsunlar bana da bugüne kadar hep yardımcı oldular. Onların yaptığı işlere bakınca kapak tasarımı yaptım demek çok iddialı. Kapaktaki alarm logosunu çok sevdiğim arkadaşım rahmetli Turgut Berkes çizmişti. 1992’de yayınlanan alarm albümünün kapak fotoğrafına bakan dikkatli gözler aynı logonun orada bir detay olarak yer aldığını fark etmiştir. Çok beğendiğim bir logo olmasının yanında Turgut’u hatırlatması sebebiyle de kapak olarak bu logoyu kullanmak istedim. 1992 yılında ilk yayınladığınız tekli albüm olan Alarm’ı, geçtiğimiz günlerde Alarm 21 adıyla yeniden dinleyiciyle buluşturdunuz. Daha önce çıkmış bir albümü tekrar yayınlamak fikri nasıl gelişti? Alarm albümünü 1992’de ortaokul arkadaşım Alirıza Türker’in yapım şirketi raks firmasından yayınlanmıştı. 2000li yılların başında, herkes dinlesin diye Youtube’daki kanalımdan yayınlamıştım. Fakat hemen arkasından Esen Müzik’in itirazı dolayısı ile Youtube’dan bana telif hakkı ihlali ile ilgili bir bildirim geldi. Şaşırdım. Bütün şarkıların söz ve müziği bana aitti, kayıtlarını ve mix’ini ben yapmıştım, bu nasıl olabilirdi? Hemen eski arkadaşım bu albümün yapımcısı Alirıza Türker’i aradım ve “Kardeş bu nedir?” diye sordum. O da bana “Tanerciğim kusura bakma ben elimdeki tüm repertuarı Esen müziğe devretmiştim, söylemeyi unuttum” dedi. İyi tamam dedikten sonra, bu albümdeki şarkıları yeniden düzenleyerek yeniden kaydetmeye başladım. Bazen vazgeçtim. Kendi albümlerimi bağımsız olarak yeniden yayınlama işi gelişince bitirdim ve yeniden yayınladım. Aslında bu tip durumlar müzik sektöründe çok yaşanıyor. Siz albümün her şeyini kendiniz yapıyor ve sonra bir şirkete veriyorsunuz. Onlar da zaman içinde sizi unutuyorlar ya da nerdeyse tanımamazlıktan geliyorlar. İşte bağımsız yayıncılık bu açıdan üreten sanatçı için çok önemli. Türkiye toplumsal açıdan hemen hemen her gün bir krizle karşı karşıya geliyor ve hayat olduğu gibi devam ederken, ilk müdahale müzik alanına yapılıyor. Bu duruma dair değerlendirmeleriniz nelerdir? Evet, sormayın… Bu konuda geçenlerde Twitter hesabımdan paylaştığım ironik bir tweetimi yazarak bu soruya cevap vereyim: “Gelecekte yaşanması muhtemel tüm felaketler için bütün konserleri şimdiden iptal edelim, örneğin olası İstanbul Depremi, 2022 yazı yangın felaketleri, Karadeniz’deki olası seller, olası terör saldırıları, gibi falan filan…” Oyuncu Ed Asner 91 yaşında hayatını kaybetti
ABD'li oyuncu Ed Asner'in ailesi, 91 yaşındaki oyuncunun dün yaşama veda ettiğini duyurdu. Aileden yapılan açıklamada, “Kelimeler hissettiğimiz üzüntüyü ifade edemez. Başınıza bir öpücükle-İyi geceler baba. Seni seviyoruz” ifadeleri kullanıldı. Ed Asner kimdir? Pixar yapımı, 3 boyutlu komedi-drama macera türlerindeki animasyon filmi Up'taki (Yukarı Bak) yaşlı Carl Fredricksen'i seslendirmeyi içeren birçok rolde alan Asner , kariyerinde birçok rolde yer aldı. Lou Grant karakteri ilk olarak 1970'lerde 'Mary Tyler Moore Show'da Mary Richards'ın patronu rolünü canlandıran Asner, daha sonra 1977'den 1982'ye kadar Los Angeles Tribune'ün öfkeli editörü olarak aynı karaktere hayat vermeye devam etti. Emmy ödülünde rekorun sahibi Asner, Lou Grant karakteri sayesinde, 7 kez Emmy ödülünü alarak, bir rekora imza attı. Ayrıca 2003 Will Ferrell komedisi Elf'te Noel Baba'yı canlandıran oyuncu, hayatı boyunca, sendikacılık ve hayvan hakları dahil birçok insani ve politik davanın güçlü seslerinden biri oldu. 1981'den 1985'e kadar Beyaz Perde Sanatçıları Derneği başkanlığı görevini de üstlenen Asner, 2000 yılında derneğin prestijli Ralph Morgan Ödülü’ne layık görüldü. 1929'da Kansas City, Missouri'de dünyaya gelen Asner, daha okuldayken oyunculuğa başlamıştı. Bir gece, ansızın...
Gizem Ertürk Şahsına münhasır tarzıyla kısa sürede geniş kitlelere ulaşan Yaşlı Amca, yeni single çalışması Hoş ile dinleyici karşısında. Söz ve müziği grubun solisti Artun Özoğlu’na ait şarkının mix ve mastering koltuğunda Tahsin Güngör oturuyor. Yaşlı Amca grubunun solisti Artun Özoğlu, yeni şarkılarını, “Saf bir duyguyu etiketlemek kendi kendine bozulabilir, bu duyguyu tanımlamak onu hafife alabilir. Bir sevgili belirlemeden çok daha karmaşıktır, duygularımızı her zaman kelimelerle yansıtmak zorunda değiliz” diye anlatıyor. Müzisyen, “Küçükken keman dersleri alıyordum ama yayı kılıç olarak kullanıyormuşum genelde” diyerek başlıyor bir enstrümanla kurduğu ilişkisini anlatmaya. Ardından piyanoyla devam eden bu ilişkisi de uzun soluklu olmamış; ortaokul ve lise yıllarında gitarın hayatına girmesiyle hayatını geçireceği enstrümanı bulmuş. Çekirdek ailesinde müzisyen olmadığını, ancak baba tarafından büyük dedesinin ney sanatçısı olduğunu söylüyor müzisyen. Büyürken evde en çok 90’lar popu duyduğunu ancak Türk Sanat Müziği’nin de yoğun bir şekilde kulağına geldiğini, “Nağmeler içinde büyümüş gibi hissediyorum” şeklinde anlatıyor duygularını. 2011 yılında cover şarkıların yanı sıra kendi şarkılarını da bestelemeye çalışarak başlayan serüveni 2013 yılında Yaşlı Amca’nın resmen kurulması ve YouTube’a Kurtar Beni Meyhane’yi koymalarıyla yeni bir serüvene evriliyor. Özoğlu, rock müzikle ilişkisine dair düşüncelerini şöyle ifade ediyor: “Rock alemi beni çok beklemediğim yerden, derinden uyandırdı. Ne hissettiğimi ne istediğimi asla hatırlamıyorum ama her gün her an üretme içgüdüsü aşılandı gibi oldu. O dünya bana güzel bir savunma mekanizması yaratmıştır belki. Ne desem yalan olur, genelde rock babalarını ya da analarını dinledim üretime ilk başlarken.”  Konserleri çok özlediklerinin altını çizen Özoğlu, 12 yasağına da tepki gösteriyor: “Kaybedince değer anlamak hep mi doğru olur dediğim zamanlardayım. Tempoya alışmak bana zor gelmedi, varsın artsın tempo biz çalalım yeter ki dinleyiciler gelsin konserlere, beraber şarkı söyleyelim. Okulların durumu, doktorların durumu bir sürü olay var çözülmemiş olan. Bekliyoruz, umarım daha fazla yara almayız biz de. Sanatın güzel yanı kötü şeylerden de beslenebilmesi diyerek biraz pozitif bakmak gerekli. Zor doğru. Ama en güzel eserler böyle anlarda çıkabiliyor, umut verebiliyor. Müziğin sesi kısılamaz, kıstığında başka yerden fırlar, seker echo yapar yine duyulur. Sessizliğin içinde beynini yoklayabilir, bir gece ansızın gelebilir. Kötüyü söyler ama belki de keyifle söyler. Yani demem o ki, hiç belli olmaz.” diyerek sözlerini sürdürüyor. Müzisyen, Yaşlı Amca’nın eylülde tek gitarlı akustik bir parçayla hayranlarına sürpriz yapacağını ekleyerek sözlerini sonlandırıyor. Dildeki düşmanlık
Hikâyelere ve hikâye anlatma edimine dair bir film olan The Green Knight/Yeşil Şövalye’nin gösterime girmesi üzerine, İngiltere’nin meşhur Kral Arthur Efsaneleri içinde yer alan Sir Gawain’e değinmiştik. Bu hikâyenin bir varyantı, The Turke & Sir Gawain (Türk ve Sör Gawain) adını taşıyor. Bu sefer, Arthur’un sarayında noel kutlamaları yapılırken gelen bir Türk’tür. “Soylu şövalyelerden biri ortaya çıksın, şu baltayla bir darbe indirsin; ister çizik olsun, isterse kellem gitsin. Ama, görüşürüz bir yıl sonra, diyeyim size; ne yaptıysanız aynısını yaparım: ya atarım bir çizik, ya da baltayı indiririm ensenize!” diyerek ilginç bir oyun teklifinde bulunan bu savaşçı karakterin Türk olduğu, yaklaşık bin 500lerde yazıldığı tahmin edilen elyazmasına göre, uzun boylu değil tıknaz olmasından ve kalın bacaklarından anlaşılır. 1995’te bu elyazmasını diğer on Gawain hikâyesiyle birlikte yayımlayan Thomas Hahn’a göre buradaki ‘Türk’, aynı zamanda ‘pagan’ (putperest, dinsiz, kafir) anlamında kullanılmaktadır. Türk sözcüğüne düşmanca anlamlar yükleme eğilimi İstanbul’un fethinden sonra Avrupa’da hızla yayılmıştı. Örneğin Alman rahip Martin Luther’in Türkleri yoldan çıkmış Hıristiyanlara tanrı tarafından gönderilmiş bir gazap olarak tanımlaması da, yaklaşık olarak Türk ve Sör Gawain’in yazıldığı dönemde olmuştu. Sör Gawain anlatısının bu versiyonunda, Türk’ün aslında Sör Gromer adlı soylu bir şövalye olduğunu, cesur bir şövalyenin ortaya çıkmasını sağlamak için bu oyuna başvurup bir tür büyüyle Türk gibi göründüğünü öğreniriz. ‘Avrupa’nın feodalizm batağında sefalet içinde çırpınan insanların önlerine çıkan her şeyi insafsızca yağmalaması’ şeklinde de tanımlanabilecek Haçlı Seferleri’nin (1096-1272 arası sekiz ayrı sefer) başarısızlığı ve her ne kadar Ortodoks (kafir!) olsa da Bizans İmparatorluğu’nun yıkılışı karşısında yaşanan yenilgi ve çaresizlik hissinden kaynaklandığı çok bariz olan anlatılar bunlar… Anadolu’da sıklıkla kullanılan ‘göğ gözlü’ terimi de bu düşmanca tanımların doğu versiyonudur. Başta mavi olmak üzere, genetik mirasında renkli göze sık rastlanmayan doğuda ‘göğ gözlü’ (gök gözlü), çoğunlukla ‘kafir Avrupalı’nın fiziksel görünümünden beslenen bir kötüleme ifadesidir. Tabii bir de ‘göğ gözlü’nün nazarından çok korkulur. Erzurumlu İbrahim Hakkı’nın Marifetname’sinde sarı saçlılar için “Kim ki saçı sarıdır / Kibr ü gadab kârıdır.” (Saçı sarı olanlar kibirli ve gazaplı olur), mavi gözlüler için “Gözleri gök ışkırak / Olsa, ondan ol ırak.” (Gözleri gök mavisi olandan uzak dur) gibi ifadeler geçmesi de aynı düşmanlığın kültürel sonuçlarındandır. Uzunca bir parantez açacağım burada: Yaklaşık 40 yıldır Türkiye’de sarı saçlı, renkli gözlü insanlar aşağılanmak yerine yüceltiliyor artık -onlara benzemek için saçlar sarıya boyanıyor, renkli lensler takılıyor vs. Ama aynı süreçte tersine dönen bir şey var: Doğrudan ‘toprak rengi’ taşıyan insanlara yönelik acayip bir düşmanlık ve aşağılamanın izleri, son 40 yıldır her geçen gün daha fazla hâkim oluyor dilimize. Örneğin, ‘esmer vatandaşlar’ tanımını duyduğumuzda Çingenelerden söz edildiğini anlıyoruz. Lakin bunun aslında iyi niyetli ve sempatik değil, Çingene ve Roman sözcüklerinden kaçınmak için uydurulmuş bir ifade olduğunu da biliyoruz -hatta Çingene sözcüğüne öyle olumsuz anlamlar yüklenmiş durumda ki, bugün kendilerine Çingene denmesine itiraz eden çok sayıda Çingene var. Elmas Arus ve Haluk Arus’un Buçuk (2010) adlı belgeselinde konuşan Çingenelerden alıntılıyorum: “Biz bu cingenliği hayatta kabul etmiyoruz. Hiçbir zaman için!” Bir başkası: “Böyle, evi damı olmayanlar, gider orda pislik yapar dilencilik yapar, ona cingen derler.” Bir diğeri: “Anasıynan bacısıynan zina edene cingan derler!” Yüce İngiliz kralının sarayına gidip şövalyelere meydan okuyan kötü karaktere ‘Türk’ denmesinin üzerinden 500 yıl geçti. Bugün bu meseleyi tartışan bile kalmadı sayılır. Oysa 1966’da Çingene (Nuri Akıncı), 1968’de Çingene Güzeli (Oksal Pekmezoğlu), 1969’da Ateşli Çingene (Metin Erksan) gibi, Çingenelerin özgür yaşam biçimleri üzerine çok sayıda romantik filmin yapıldığı ülkenin yurttaşları, 2010’da söylüyor bunu… Parantezi kapatıyorum, Çingenelerin de, Kürtlerin de, Pontusluların da, Türklerin de kapatacağı umuduyla… Sör Gawain anlatılarının bir de ‘imkânsız yolculuklar’ teması var. Bu önemli meseleye de sonra değiniriz. Oğuzhan Kot, Romantik Komedi ile sesleniyor
Türk müziğinin yeni soluğu Oğuzhan Kot, yeni albümüyle dinleyicilerin karşısına çıktı. Avukatlık mesleğine de devam eden Kot'un ilk albümünde 5 şarkı yer alıyor. Albümdeki 4 şarkının sözü ve müziği Oğuzhan Kot'a ait. Bir şarkıda ise Ali Haydar Timisi'nin imzası bulunuyor. Albümün müzik yönetmenliğini ve aranjörlüğünü de Ali Haydar Timisi üstlendi. Soundhorus Prodüksiyon bünyesinde hazırlanan albümde gitarları Uğur Varol çaldı. Solo kemanda Şaban Gölge, çello ve viyolayı Murat Süngü çaldı. Projenin sanat yönetmenliğini Selen Timisi, genel koordinatörlüğünü ise Berat Demirtaş yaptı.  İlk albümünü müzikseverlerle paylaşmanın heyecanını yaşayan Oğuzhan Kot, şunları söyledi: "Romantik Komedi albümü ruhsal çeşitliliğimi aktarmak açısından tam anlamıyla beni anlatan bir albüm. Ayrıca profesyonel müzik kariyerimde çıkardığım ilk albüm olacağı için ayrı bir heyecan içerisindeyim. Müziğin her zaman farklı ruhlara ve psikolojilere hitap ettiğine inanırım. Bu şarkıları yaparken de insanların her bir şarkıyı farklı ruh hallerinde dinlemesini ve bir şekilde kendilerine bir yerden dokunmasını amaçladım. Ayrıca albümde bana bir şarkısıyla destek olan Ali Haydar Timisi hocama teşekkürlerimi sunuyorum. Bu albümle birlikte müzik dünyasında özgün ve sağlam bir yer edineceğime inanıyorum."  Kermes’ten Festival’e… Bellek ve sanat
İzmir’in tarihi miras açısından en zengin ilçelerinden bir olan Bergama’daydım önceki gün. İzmir’in kazandığı önemli bir festivale tanıklık etmek için. 2500 yıl öncesine uzanan Bergama tarihinde tiyatronun çok özel bir yeri vardır. Diyonisos şenlikleri ile başlayan... Helenistik Dönem ve Roma’nın en önemli şenlikleri ile devam eden serüven, Osmanlı döneminde sessizliğe bürünmüş. Akropol’de ve Asklepion’daki tiyatrolarda oyuncuların sesleri yankılanmaz olmuş. Ama, Cumhuriyet’le birlikte kent geçmiş kültürüne sahip çıkmaya başlamış.  Atatürk, 1934 yılında Bergama ziyaretinde kenti dünyaya tanıtmak için bir şenlik düzenlemesi ihtiyacından söz etmiş. Ve, 1937 yılında ilk Bergama Kermesi gerçekleşmiş. Kermes’in ilk yıllarında sanat, hemen folklorun yanı başında, başköşedeymiş. Devlet Tiyatroları kurulduktan sonra her yıl oyunlar sergilenmiş Bergama’nın o güzelim sahnelerinde. Yanılmıyorsam, Nice Şenliği ile birlikte dünyanın en eski yerel şenliklerinden biri Bergama. Kimi zaman, özellikle sağ partilerin yönetimde olduğu yıllar, Bergama Kermesi panayır niteliğinin ötesine geçememiş ama en azından varlığını sürdürmüş, ona da şükür. Tabi, Sefa Taşkın gibi belediye başkanları Kermesi sanatla siyasetin buluştuğu bir demokrasi şölenine çevirmişler. BERGAMA VE TİYATRO  Baba ocağı olan Bergama’nın benim yaşamımda önemli bir yeri olduğunu söylememe gerek yok herhalde. Ama, önceki günkü ziyaretimde beni heyecanlandıran yalnızca bu değildi. Dünyanın en önemli tarihsel miraslarından birine sahip olan kentin hak ettiği konuma bir adım da olsa yaklaştığını görmekti beni heyecanlandıran. Bergama Tiyatro Festivali’nin direktörü Eren Arıkan’la festivalin kente kazandırabileceklerinden, Berlin - Bergama ilişkisinden, festivalin ‘yerelleşme’, ‘sektörleşme’ ve ‘sürdürülebilirlik’ gibi ilkelerinden, çocuklara ve gençlere verdiği önemden söz ettik.   Eren, üniversite eğitiminden sonra Türkiye’de festivallerde prodüksiyon asistanlığı yaparak deneyim kazanmış, ardından Berlin’e giderek, orada dünya kültürlerini yakından tanımış, kendi yapım şirketini kurmuş. Ülkesine ve kendi kentine uluslararası düzeyde bir tiyatro festivali kazandırmak sevdası ile Bergama’ya gelmiş ve ilk festivali üç yıl önce, Belediye Başkanı Mehmet Gönenç’in desteği ile gerçekleştirmiş. Pandemi nedeniyle zorunlu bir ertelemeden sonra bu yıl çok daha kapsamlı bir programla sanatseverlerle buluşuyor festival. Kültür ve Turizm Bakanlığı, İzmir Büyükşehir Belediyesi ve Bergama Belediyesi’nin yanı sıra Bergama Kültür ve Sanat Vakfı (Berksav), Bergama Ticaret Odası ve Bergamalı sivil inisiyatiflerin işbirliği ile.  HAFIZA MEKÂNLARI  Festival programında, dört gün boyunca, İstanbul’dan gelen toplulukların (özenli bir seçki olduğunu söylemeliyim) yanı sıra, Bergamalı ve bölge kentlerinden tiyatro topluluklarının sergilediği oyunlar, yerel kültüre ilişkin sergi, yürüyüş ve atölyelerle, tiyatronun farklı alanlarına ilişkin paneller yer alıyor. Bugün festivalin son günü. Baba Sahne’nin “Bir Baba Hamlet”ini, Kumbaracı 50’nin yeni oyunu “Demiryolu Hikâyecileri”ni, Çıplak Ayaklar Kumpanyası’nın “Taşıdıklarımız” performansını, Tiyatro Peron’un “İşgüzar Bir Tekerrür”ünü izleyebilir, “UCLG Kültür Zirvesi yaklaşırken İzmir’de Kültür ve Sanat Zirvesi” panelinde İzmir Büyükşehir Belediyesi Kültür ve Sanat Daire Başkanı Kadir Efe Oruç ile Zirve’nin düzenleyicilerinden Serhan Ada’yı dinleyebilir, değerli müzisyen-mimar-ses tasarımcısı Cevdet Erek’in yarattığı bir hafıza mekânına, Akropol’de Zeus Sunağındaki “Bergama Stereo” adlı yerleştirmeye kulak verebilirsiniz.   Kentin hafıza mekânlarına ilişkin çalışmaları ile kente değer katan ‘Sarı Denizaltı’nın yaratıcıları belgesel fotoğrafçı Yücel Tunca ve Günseli Baki ile de söyleşme şansı buldum Bergama’da. Tıpkı, Eren Arıkan gibi onlar da yerel halkla güçlü bir ilişki kurmanın öneminden söz ediyorlar. Söz kentlerin kültürel hafızasından açılmışken, iki projeye değinmeden geçemem. Çıkış noktaları benzerlik taşıyan iki projeden biri, “Bergama Sinema” Yücel Tunca’nın imzasını taşıyan bir web belgesel. Okurlarımızın www.bergamasinema.com sitesinden izlemelerini dilerim.   Diğer proje, ise İzmir’in bir başka ilçesinde, Nomadland adlı sivil inisiyatif tarafından hazırlanan “Burada Eskiden Sinema Vardı” adlı tasarım sergisi. Sergi, ‘Kültür için Alan’ tarafından desteklenmiş. Bu arada bir yanlışı düzelteyim “Buca Kent Evi/Köstem Vakfı’ndaki sergi İzmirlilerin ve İzmir’i ziyaret eden sinemaseverlerin dikkatinden kaçmayacaktır, hiç kuşkum yok. Buca’da var olan yirminin üzerindeki açık ve kapalı sinemanın yerlerini bulup çıkaran ve bu yapıların kalıntılarını görüntüleyen serginin başka ilçelere de örnek olmasını dileyelim. Yıldız Sineması’nda Büyükşehir Belediyesi’nin oluşturacağı Sinema Müzesi’nin adım taşlarını oluşturan bu çalışmalara yerel yöneticilerin destek vermesi gerekir.  “HATIRLAMAK”   Sinema Hafızası yalnızca mekânlarda yaşamıyor, sinemacıların anı kitapları da bu hafızayı canlı tutan unsurların başında geliyor. Atıf Yılmaz’dan Fikret Hakan’a sinemamızın ustalarından bir kısmı anılarını yazdı. Keşke sayıları daha fazla olsaydı. Son zamanlarda yapımcı Türker İnanoğlu da anılarını yazdı ama o kitaba ulaşamadım. Ben, sizlere bir başka yapımcının anı kitabından söz edeceğim. Bugünlerde yayınlanan “Hatırlamak” adlı kitap Sabahattin Çetin’in ‘sinema ve siyaset anıları’ndan oluşuyor.   Iğdır’da doğan bir demiryolcu çocuğu Sabahattin, Van’ın Saray ilçesinden Aşkale’ye, oradan Ankara’ya uzanan serüveninin Ankara evresinden başlayıp İstanbul’da süren etaplarında anlattıkları okurken, kişisel yaşamımdan nice insan (Ankara’nın edebiyatçıları, siyasetçileri, Yeşilçam’ın sinemacıları İsmet Kurtuluş’tan Atıf Yılmaz’a, Zeki Ökten’den Yavuz Özkan’a, Başar Sabuncu’dan Kemal Sunal’a), nice mekân (Ankara’nın Piknik’i, sinemaları, İstanbul’un Leman kafesi) ve nice siyasal olay (71 ve 80 darbeleri, TİP-Aydınlıkçılar çatışması, SHP seçim kampanyaları, Taksim 1 Mayıs katliamı, “Ararat” filminin sansürle mücadelesi) canlandı belleğimde. Çetin’in kişisel yaşamından sahneler (Berlin yılları, bir rapçi ile evliliği) ve sinema anıları ile yetinmeyip, geri planda ülkede olup bitenleri de anlatması bu anı kitabını daha da değerli kılıyor.  “Hatırlamak”, bağımsız -ve politik- sinema yapmak isteyen bir yapımcının başarısızlıklar, düş kırıklıkları ile dolu serüvenini anlatırken bizim kuşağın yaşadığı güçlükleri gözler önüne seriyor. Bugün, Yeşilçam ‘işletmecileri’nin kuralları, talepleri çoktan unutuldu. Genç kuşak, yerli ve yabancı fonlardan yararlanarak daha özgür, daha ödünsüz çalışabiliyor. Dünya standartlarında bir sinemamız var artık, kendi seyircisinden yeterli desteği göremese de… Ama, sinemamızın bu konuma ulaşmasında emeği olan, çok zor koşullarda film yapanları unutmamalıyız. Sabahattin Çetin onlardan biri… “Uzlaşma”, “Yolcu”, “Bir Avuç Cennet”, “Film Bitti”, “Ağır Roman” bu zengin yaşamdan geriye kalan birkaç yaprak. Bu filmlerin yapım serüvenine tanık olmak için “Hatırlamak”ı okumanızı öneririm. Kartal'da Zafer Haftası kutlamaları Ceza konseri ile başladı
Kartal Belediyesi tarafından Büyük Taarruz ve 30 Ağustos Zafer Bayramı’nın 99. yıl dönümüne özel hazırlanan “Bazı Zaferler Sonsuza Dek Kutlanır” etkinlikler rap sanatçısı Ceza’nın Kartal Meydan’ında düzenlen konserde sahne alması ile başladı. Kartal Belediyesi Kültür ve Sosyal İşler Müdürlüğü tarafından düzenlenen ve 6 gün sürecek olan “ Bazı Zaferler Sonsuza Dek Kutlanır” etkinliklerinin ilk günü, Kartal Meydan’ında gerçekleşti. ‘Bazı Zaferler Sonsuza Dek Kutlanır’ sloganıyla hazırlanan etkinliklerin ilki Kartal Belediyesi Ana Hizmet Binası Fuaye Alanı’nda düzenlenen ‘Büyük Zafer Karma Resim Sergisi’ oldu. 13 sanatçının, yağlı boya ve akrilik tarzıyla oluşturduğu, 37 eserinin sergilendiği etkinlik, 5 Eylül’e kadar Kartallı sanatseverleri ağırlamaya devam edecek.  KARTALLI ÇOCUKLAR UNUTULMADI Kartal Belediyesi, Kartallı çocukları da unutmadı. Yunus Mahallesi’nde bulunan Atatürk Parkı’nda düzenlenen oyun ve aktivitelerle çocuklar eğlendi. Park alanına kurulan stantlar, oyun alanları ve eğitici-öğretici aktivitelerle çocuklar eğlendi. CEZA KONSERİ Kartal Meydanı’na kurulan dev sahnede Kartallılarla buluşan ilk isimler İtiraf ve Myco oldu. Rap müzik alanında çalışmalarını sürdüren Kartallı iki isim ile Ceza konseri öncesi dinleyenlere keyifli anlar yaşadı. Zafer Haftası’nın ilk günkü konserin finalinde; Kartal Meydanına rap şarkıcısı Ceza çıkarak geçmişten günümüze bestelediği rap şarkılarını her yaştan hayranının eşliğinde söyledi. Konsere gelen dinleyicileri selamlayan ve ufak bir konuşma yapan Ceza; “Bu akşam burada olduğum için hem çok şanslıyım, hem çok mutluyum hem de heyecanlıyım. Bizi buluşturan herkese sonsuz teşekkürler. Başta belediyemiz olmak üzere Kartal Belediye Başkanımız Sayın Gökhan Yüksel’e ve bütün emeği geçenlere sonsuz teşekkürler. İnşallah her zaman denir ya bir daha zaferler yaşamak zorunda kalmayalım… Ama kazanacağımız tek zafer özgürlük ve barış olsun” dedi.  "ÜLKEYİ AYDINLIK YARINLARA GENÇLERLE TAŞIYACAĞIZ" Konserin sonunda sahneye Kartal Belediye Başkanı Gökhan Yüksel çıktı. Başkan Yüksel, Ceza’ya bir plaket ve çiçek takdiminde bulunurken dinlemeye gelen binlerce her yaştan Kartallıya seslenerek, “Zafer haftası kutlanmaya değer. Bu zaferler unutulmayacak. Başta Gazi Mustafa Kemal Atatürk ve silah arkadaşlarını minnet ve şükranla anıyoruz. ‘Umut var, Barış Var, Zafer Var. O zaman inanma zamanı ‘diyorum. Bu mutlu günler devam edecek ve ülkeyi aydınlık yarınlara bu gençlerle taşıyacağız” dedi.  Özgürlüğüm için mücadele ettim
Işıl ÇALIŞKAN “Sabır”, “Depresyondayım”, “Allı Pullu” gibi şarkılarıyla geniş kitlelere ulaşan Göksel, 90’lı yıllardan bugüne çizgisinden sapmadı. Özgün soundu ve naif sesiyle her döneme bir hit parça bıraktı. Üstelik kendini yenilemekten de hiç çekinmedi. Formülünü sorduğumuzda, “örtüsüz ve dürüst olmak” diye yanıtlayan müzisyen, “İçimden geleni yazıp söyledim hep...” diyor. Pandeminin başlamasıyla Muğla’nın Fethiye ilçesine yerleşen Göksel, haliyle diğer müzisyenler gibi uzunca bir süre sahnelerden uzak kaldı. Ancak şimdi dinleyiciyle göz göze bakma zamanı. Kadıköy Belediyesi’nin +1 işbirliğiyle hazırladığı Kalamış Yaz Festivali’nde sahne alacak. Sanatçı, 30 Ağustos 21.30’da festivalin kapanışını yapacak. Gelin sözü fazla uzatmadan duygularını kendisinden dinleyelim. Nasılsınız? Sahnelerden uzak kaldığınız 1 buçuk yıllık dönemi nasıl geçirdiniz? Bir müzisyen için dinleyiciyle buluşamamak ne demek? Ben oldukça iyiyim, şu an İstanbul’da konserlerime hazırlanıyorum... Aslında içinden geçtiğimiz bir buçuk yıllık bu olağan dışı dönemin ilk günleri, büyük çoğunluk gibi bana da bir nebze iyi geldi. Üstelik çok şanslıydım bu süreci en başından itibaren Fethiye’de çok masalsı bir hayatın içinde geçirdim. Doğanın içinde olmak, bambaşka bir yaşam biçimine ayak uydurmak büyüleyiciydi... Fakat nerede olursanız olun yaşamın kısıtlanmış olması insanı bir süre sonra huzursuz ediyor... Alışkanlıklarımı, sevdiklerimi, hele hele konserlerimi çok özledim... İlk gençlik yıllarımdan beri sahnedeyim ben. Müziksiz, konsersiz, stüdyosuz bir hayat bilmiyorum. İnsanın yaşam enerjisini aldığı mesleğini yapamaması gerçekten çok zor... Her dönemde en az bir parçanız hit oldu. Bunun bir formülü var mı? Benim formülüm örtüsüz ve dürüst olmaktı. İçimden geleni yazıp söyledim hep... Yazdığım bir şarkı benden çıkıp büyüdüğünde; benimle aynı hislerde olan ne kadar çok insan olduğunu bir kez daha fark ediyorum. Hiç tanımadığım birileri ile aramda büyük bir duygu paylaşımı yaşıyoruz. Bu hem müziğe hem de hayata daha sıkı bağlıyor beni. Kadın müzisyen tanımlaması size ne hissettiriyor? Bu hoşuma gidiyor, bana güç, gurur veriyor. Doğu kültürü ile yetişmiş bir kadın olarak özgürlüğüm, müzisyenliğim için çok mücadele verdim. Hayatın her alanında olduğu gibi müzik sektöründe de kadınlar ürettikleri ile kabul görmek için daha çok emek vermek zorundalar. Belki de bu yüzden kadın müzisyenler kendilerini sürekli yenileyip zamanın ruhuna daha kolay adapte oluyorlar. SAHNE MÜZİSYENLERİ ARTIK BİRLEŞMELİ Bir buçuk yıl boyunca işsiz kalan müzisyenlerin sorunları son buldu derken 12’den sonra müzik yasağı gündeme geldi. Hali hazırda müzisyenlerin sorunlarına nasıl bir çözüm merhem olur? Müzisyenlerin sosyal güvencelerinin kazandırılması birincil ihtiyaç. Eksikleri olsa da besteci ve yorumcuların bağlı olduğu, nispeten sistemli yürütülen meslek birlikleri var, fakat sahne müzisyenlerini bir araya getiren sağlıklı işleyen bir kurum yok. Kalamış Yaz Festivali kapsamında yeniden dinleyiciyle buluşacaksınız. Neler hissediyorsunuz? Eski bir Kadıköy’lü olarak, İstanbul’un en sevdiğim semtlerinden birinde, üstelik çok anlamlı bir günde sahnede olacağım için heyecanlıyım... İçinden geçtiğimiz bu zor dönemde bu festivalleri hem müzik sektörü hem de dinleyici açısından çok kıymetli buluyorum. Sonraki programınızda neler var? Konserler devam ediyor. Eylül ayında; Nilüfer +1 Güz Festivali’nde Bursa’da, İzmir +1 FEST ‘te Mavişehir’de, bunlara ek Trabzon ve Aydın’da da konserlerimiz var... Ekim ayında ise yeni bir single şarkımı dinleyicilerimle paylaşmayı düşünüyorum. Ayin Şeklinde Şiddet
Korku sineması, insanların gerçek dünyadaki korkularından yola çıkarak ideolojik bir yaklaşım ortaya koymakta. Hayaletler, zombiler, vampirler, şeytanlar, kurt adamlar, oyuncaklar gibi Şeker Adam da bu korkuların görsel karşılığı gibidir. Korku tür sinemasının ideolojik yapıların en kullanışlı araçlarından biri haline geldiğini görmekteyiz. Özellikle son yıllarda ırka dair (siyahlarla ilgili), sınıfa (işçi sınıfı) dair değerlerin korku türü içerisinde doğru temsillerle değer ürettikleri yadsınamaz. Şeker Adam filminin sinema tarihi açısından bir önemi var. 1992’de Şeker Adam’ın vizyona girmesi korku türü için önemli bir hamle olmuştu. Freddy Krueger, Michael Myers veya Jason Voorhees gibi efsanelerle korku türüne hayran bırakılan seyirci bu kez karşısında ilk kez siyah Amerikalı erkek görmüştü. Bu sebeple bu filmin devamının çekilmesi için Kapan (Get Out) filmi ile hafızamıza kazınan Jordan Peele’in bu projede yer almaması düşünülemezdi. ŞEHİR EFSANELERİ Siyah ressam Robitaille, resmini yaptığı beyaz kadına âşık olur ve bu yüzden beyazlar onu linç eder, elini keser ve kesilen yere kanca sokarlar, ardından onu canlı canlı yakarlar. İşte Robitaille ilk Şeker Adam’dır. Bu filmden sonra ise Şeker Adam’ın aslında yüzü olmayan bir ruh olduğu, beyaz şiddetinin alegorik bir temsili olduğu ve hikâyenin daha ideolojik, akıllı bir seriye dönüşeceğini görmekteyiz. Clive Barker’ın kısa hikâyesine dayanan 92 yapımı ilk film şehir efsaneleri ile ilgili tez yazan Helen Lyle’ın, Şikago’daki Cabrini-Green konutlarına dayanan bir efsaneyle ilgilenmesi sonucu Şeker Adam efsanesi ile tanışmasıyla başlar. Efsaneye göre Cabrini Green’de Şeker Adam’ın adını aynanın önünde “Şeker Adam, Şeker Adam, Şeker Adam, Şeker Adam, ............” beş kez söyleyince, kendisi kanca eliyle birlikte ortaya çıkmakta ve insanları öldürmekte. Anlayacağınız, diğer pek çok hikâye gibi aslında Şeker Adam’ın laneti de şehir toplumunun korkularının bilinçsiz yansımaları olan modern efsanelerden.  TRAVMA VE KORKU Bugün bu filmi izledikten sonra 92 filminin kendi içinde barındırdığı sorunları daha iyi görmek mümkün. Beyaz şiddeti ile acımasızca öldürülen siyahın neden siyah toplulukta dehşet saçtığı ve ana karakterin neden beyaz kadın olduğu üzerine sinema tarihi ve toplum açısından düşünmek lazım. Amerika’nın siyah erkekleri canavarlaştırarak resmetmesine karşı, işin aslının öyle olmadığı filmin hikâyesine eklenen yeniliklerle gösterilmiş. Mesela, Şeker Adam’ın çocuklara verdiği şeker paketlerinin içinden jilet çıkması, iftira ve önyargı ile netleştirilmiş. Bu yeniliklerle, ilkinden otuz sene sonra Şeker Adam efsanesi, yeni jenerasyona, siyah toplumun daha güncel ve var olan sorunlarıyla harmanlanarak tekrardan başlatılmış. Kısacası, sosyal sorunlara, beyaz şiddetine, kentsel dönüşüm, modern sanat camiasına değinen film bu sayede, bugüne hitap eden bir anlatım yakalamış. ALEGORİ VE KORKU Şeker Adam efsanesinin en önemli ayaklarından bir tanesi Şikago’nun Cabrini Green semti ile adeta vücut bulan kentsel dönüşüm sorunu. Şikago’nun kuzeyinde yer alan bu semtte 50’li yıllarda başlayan konut projesinin evrimleşerek 70’lerde suç, şiddet ve uyuşturucunun kol gezdiği siyah gettoların adeta bir simgesi haline gelmiş olması ve bunun hikâyeye dâhil edilmiş olan ırksal eşitsizlik uyumu, Şeker Adam filmine özgün bir hal vermiş. Filmde ayrıca Şikago’nun modern sanat sahnesi de kendine yer bulmuş. Sanatın efsanelerle ilişkisi üzerinden sembolik bir hikâye de ortaya çıkmış. Filmin makyaj efektleri oldukça başarılıydı. Ana karakter Anthony’nin bir arı sokması ile başlayan görseldeki iğrenç değişimde kullanılan makyaj sayesinde o sahneleri izlerken gözlerimi perdeden kaçırdım diyebilirim. Ses tasarımı ve ses kurgusunun, korku dolu anları yükseklere taşıyarak kulak doldurduğunu da eklemeliyim. Bu filmin özelinde az da olsa değinmeye çalıştığım tüm bu tartışma başlıkları dışında bana bu efsane ile ilgili merak uyandıran şey, insanların neden ısrarla ayna karşısında “Şeker Adam” ismini beş kez tekrarlamak istedikleri olmuştur. Ayin şeklinde şiddete davetiye diyebileceğim bu eylem aslında tartışılması en keyifli başlıklardan biri olabilir. Serileşeceğine emin olduğum filmin ikincisinde belki bunu konuşuruz biraz da. Moğollar'ın eski davulcusu Ayzer Danga yaşamını yitirdi
Fotoğraf: Cahit Berkay / Twitter Türk rock müziğinin efsane grubu Moğollar'ın eski davulcusu Ayzer Danga yaşımını yitirdi. Moğollar'dan Taner Öngür, Twitter hesabından yaptığı paylaşımda, "Çok üzgünüm, yıllarca birlikte sahne aldığımız, çok sevdiğim arkadaşım Ayzer Danga'yı kaybettik, sonsuz yolculuğunda yolun açık olsun kardeşim.." dedi. Çok üzgünüm, yıllarca birlikte sahne aldığımız, çok sevdiğim arkadaşım Ayzer Danga'yı kaybettik, sonsuz yolculuğunda yolun açık olsun kardeşim.. Cahit Berkay da "Yıllarca Moğollar’da birlikte müzik yaptığımız kardeşim Ayzer’i kaybettik… Çok üzgünüm…" açıklamasını yaptı. Yıllarca Moğollar’da birlikte müzik yaptığımız kardeşim Ayzer’i kaybettik… Çok üzgünüm… pic.twitter.com/is14QFJGLY AYZER DANGA HAKKINDA 13 Şubat 1947 İstanbul doğumlu Ayzer Danga, arkadaşlarıyla Siyah Örümcekler grubunu kurduktan sonra profesyonel müziğe dans orkestralarında başladı. Mavi Işıklar’la çalışan Danga, Moğollar’a katıldı. Cem Karaca’yla ortak müzik yapıldığı dönemde gruptan ayrılıp Kardaşlar’a katılan Danga, Edip Akbayram Dostlar’da da çaldı. Danga ayrıca, bir dönem Erkin Koray'la müzik yapmış, Kerem Güney’le çalışan Güneşin Sofrası ile Zorbeyler gruplarında yer almıştı. Neşet Ertaş'ın ailesinden 'film' açıklaması: Sömürülmek isteniyor
"Bozkırın Tezenesi", "Türkülerin Babası", "Anadolu Efsanesi" ve "Abdal Müzisyen" gibi lakaplarıyla da bilinen halk müziğinin duayen isimlerinden Neşet Ertaş'ın hayatı beyaz perdeye aktarılacağı açıklandı. "Ayla", "Müslüm" ve "Cep Herkülü: Naim Süleymanoğlu" adlı filmlere imza atan Mustafa Uslu'nun yapımcılığını üstlendiği filmin yönetmen koltuğuna, "Vizontele", "Gora" ve "Aşk Tesadüfleri Sever" filmlerinin yönetmeni Ömer Faruk Sorak oturacak. ERTAŞ AİLESİNDEN TEPKİ: HÂLÂ SÖMÜRÜLMEK İSTENİYOR Neşet Ertaş'ın hayatının film yapılmasına ailesi tepki gösterdi. Aile üyeleri yayımladıkları mesajda, Neşet Ertaş hayattayken defalarca bu tip tekliflerin geldiğini ancak Neşet Ertaş'ın bu konuya asla izin vermediğini belirtti. Aile, yaptığı açıklamada, çekilmekte olan filmin telif hakları ile ilgili yasa ve yönetmelikler başta olmak üzere, ilgili mevzuata tamamen aykırı olduğunu belirtti. Açıklamada, film yapımcısı kişi, kişiler ve firmalara noter vasıtası ile gerekli ihtarnameler gönderildiği bilgisi yer aldı. Aile tarafından yapılan açıklama şu şekilde: "'Rızasız bahçenin gülü derilmez!' diyen bir insanın hayatının, vasiyeti bilindiği halde, ve bizlerin de baştan beri kesin tavır koymamıza rağmen, rızasızca film yapılmaya kalkışılması 'iyi niyetli bir iş' midir, yoksa 'tamamen duygusallık' mıdır? Merhum Neşet Ertaş’ın hayatının sinema eseri olarak çekilmesi yönünde bazı film yapımcısı kişi ve kuruluşlar tarafından bir takım çalışmalar yürütüldüğünü öğrenmiş bulunmaktayız. Öncelikle belirtelim ki, Neşet Ertaş’a hayatta iken defalarca bu tür teklifler gelmesine rağmen, kendisi ile ilgili sadece belgesel yapılmasına rıza göstermiş, sinema filmi konusuna asla müsaade etmemiştir. Bu durumun birçok tanığı vardır. Ayrıca bu konuyu vasiyet olarak bize emanet ettiği için ve bizler de hiç bir şekilde babamızın çizgisinden ayrılmadığımız için, müsaade etmemiz zaten mümkün değildir. Neşet Ertaş’ın ailesi ve mirasçıları olarak açıkça ve önemle belirtmek isteriz ki, bu hususta bizlerden herhangi bir izin veya muvafakat alınmamıştır. Ayrıca çekilmesi olası bir filmde isimlerimizin veya hayatımızdan kesitlerin vs.’nin de herhangi bir şekil ve şartta yer verilmesine izin ve onayımız yoktur. Yapılmakta olduğunu öğrendiğimiz film çalışmasının, Telif Hakları ile ilgili yasa ve yönetmelikler başta olmak üzere, ilgili mevzuata tamamen aykırı olduğu açıkça ortadadır. İlgili film yapımcısı kişi, kişiler ve firmalara noter vasıtası ile gerekli ihtarnameler gönderilmiştir. Gelişmelere göre gereken tüm yasal ve hukuki adımlar atılacaktır. NEŞET ERTAŞ’IN HAYATININ SİNEMA FİLMİ YAPILMASI KONUSUNDA BASINA VE KAMUOYUNA AÇIKLAMA  Merhum Neşet Ertaş’ın hayatının sinema eseri olarak çekilmesi yönünde bazı film yapımcısı kişi ve kuruluşlar tarafından bir takım çalışmalar yürütüldüğünü öğrenmiş bulunmaktayız.#NeşetErtaş Vasiyetinin bilinmesine rağmen, böyle bir projenin içinde bulunmayı kendilerine yakıştıranların, Neşet Ertaş’a ve onun felsefesine ne kadar uzak kişiler olduğunu da halkımızın takdirine bırakıyoruz. Türk müzik kültürünün ve Anadolu halk müziği geleneğinin en önemli damarı olan “Türkü” kültürünü naçizane temsil eden Neşet Ertaş’ın en büyük mirası, halkımızın yüce gönlüne emanet ettiği eserleri ve türküleridir. Hayatı boyunca halktan ve Hakk’tan yana olan babamızın isminin böyle yasadışı bir durumun içinde geçmesi son derece üzücüdür. Yıllarca gözünün içine bakılarak sömürüldüğü yetmiyormuş gibi, - “Halka malolmuş olan Neşet Ertaş’ı çok sevdiğimiz için”... - “Kaliteli ve iyi niyetli bir iş olacak”... - “Abdallar, Anadolu kültürü ve ülkemizin hayırı için” !!! - “Başka şeyde gözümüz yoktur”... gibi süslü ve masum kelimelerin arkasına saklanılarak, vefatının ardından da halâ sömürülmek isteniyor. “Rızasız bahçenin gülü derilmez!” diyen bir insanın hayatının, vasiyeti bilindiği halde, ve bizlerin de baştan beri kesin tavır koymamıza rağmen, rızasızca film yapılmaya kalkışılması “iyi niyetli bir iş” midir, yoksa “tamamen duygusallık” mıdır? “Kitap okumayan, belgesel seyretmeyen insanlar da Neşet Ertaş’ı tanısınlar!” diye, babamızın vasiyetini çiğneyerek, maneviyatımızı satmıyoruz! Bu bağlamda teklif götürülen rejisör, senarist, oyuncu ve müzisyenlerin, nasıl bir işin içinde olacaklarını vicdanlarında tartmalarını rica ediyoruz. 'Halkın sanatçısı'nın çocukları olarak, önce Allah’a, sonra adalete ve babamıza her zaman sahip çıkan, doğruyu gören halkımıza sığınıyoruz. Neşet Ertaş’ın Ailesi: Eşi : Nigâr Leyla Ertaş Kızı : Döne Ertaş Oğlu : Hüseyin Ertaş Kızı : Canan İlhan" Amazon Prime Video Türkiye'nin eylül takvimi açıklandı
Terzi söküğünü dikebilmeli!
Paramparçayız. Eskiden olsaydı parçalar birleştirilir ve aynı bütün yeniden elde edilirdi. Dionysos Titanlar tarafından parçalandığında, tanrıça Demeter parçalarını birleştirmiş ve Dionysos’u bütünleştirmişti. Zeus tarafından cezalandırılıp zincire vurulan Prometeus’un karaciğerinden bir kartal gündüz parça koparır, ciğeri gece olunca tekrar eski haline gelirdi. Döngüsel zamanlardı; parçalanma ve bütünleşme, ölüm ve yeniden doğum sürekli birbirini izlerdi.  Zümrüdüanka küllerinden yeniden doğar ya da bir ölür bin doğardık. Ama artık sürekli ölüyor ve parçalandıkça bütünden giderek uzaklaşıyoruz. Modernin çizgisel zamanlarında yaşıyoruz çünkü. Modernitede bütün tamamen yitirilmiş, geriye sadece parçalar kalmıştır. Parçalardan yeni bütünler icat edilebilir ama onlar da çok geçmeden dağılıp gidecekler. Ve modernitede, zincire vurulmuş Prometeus’un yerini, Kafka’nın Akbaba öyküsündeki, durmaksızın parçalarına ayrılan özgür birey almıştır. Akbabaya neden katlandığını sorduklarında, “Savunmasızım ben” diye yanıt verir. “Geldi, gagalamaya başladı, onu kovalamak istedim elbette, hatta boğazını sıkmaya çalıştım, ama böyle bir hayvanda muazzam bir güç vardır, nitekim hemen de yüzüme dalmaya kalktı, ben de yüzümdense ayaklarımı feda etmeyi tercih ettim. Ama paramparça olmalarına ramak kaldı” (Ekspresyonist Öyküler, İş Bankası). ***  Hep parçalanmanın eşiğindeyiz. Kapitalizmin en büyük icadı, bütünü durmadan parçalarına ayırmak ve parçalardan kendi çıkarına bütünler yaratmak, bütünler varlığını tehdit ettiğinde ya da artık işine yaramadığında tekrar parçalamaktır. Atom çekirdeğinin parçalanmasıyla açığa çıkan yıkıcı nükleer güçtür kapitalizm. Gücünü sadece ve sadece parçalamadan alır. “Niye katlanıyorsunuz” diye sorduklarında, “savunmasızız biz” diye yanıtlıyoruz. Savunmaya geçtiğimiz zamanlar da oldu; parçaların bir araya gelip toplumsal beden inşa ettikleri zamanlar. Sonunda Kafka’nın kahramanı gibi, uzuvlarımızı teker teker akbabaya kaptırdık, geriye sadece yüzlerimiz kaldı. Yüzlerinizi sosyal medyada paylaştıkça var olduğunuzu mu sanıyoruz? Yoksunuz aslında, bedenleriniz parçalandı. Parçaların kullanım hakkı sadece iktidara aittir; parçalardan Frankenstein canavarı da yaratabilir ya da parçalar, şimdi olduğu gibi yaşayan cesetler olarak kentin tüketim mekânlarını da doldurabilir.   Parçalana parçalana o kadar uzaklaştık ki birbirimizden, o kadar yabancılaştık ki birbirimize, nasıl bir araya geleceğimizi bilmiyoruz. Kentsel konutlarda 20 cm kalınlığındaki duvarlarla birbirlerinden ayrılan parçalar, konutların ortak mekânlarında karşılaştıklarında birbirlerini görmüyorlar bile. Kent, parçaların yalnız ve birbirleriyle bağlantısız bir şekilde var oldukları bir yerdir. Bir araya gelebildiğimizde, eski bütünsel güzel günlerden söz ediyoruz. Bellek tuhaf bir şey; eskinin berbat günlerini, güzel günlere dönüştürebiliyor. Eski güzel günler, bütüne boyun eğdiğimiz, bütünün içine hapsedildiğimiz günlerdi. İnsan, bütünlük uğruna tutsaklığını özler mi? Özleyebilir. Her parçalanmada can havliyle hayalimizdeki bütüne sığınıyor ve kendimizi despotik rejimler uğruna savaşırken bulabiliyoruz. Yine yeni kötü günler ve bütünselliğin hayali yine peşimizi bırakmıyor. Oysa bütünden geriye sadece uyumsuz parçalar kaldı. Ve parçaların çeşitliliği ve sayısı giderek artıyor: Göçmenler, sığınmacılar, mülteciler.   ***  Bizde eksik olan, dışsallık. İçine yerleşeceğimiz bütünü yitirince, dışarı açılıp parçalarımızı birbirine teğellemek yerine sürekli içimize kaçıyor ve parçaları dikmesi için Demiurgos bekliyoruz. Platon’un Demiurgos’u parçaları birleştirerek dünyaya düzen getirmişti. Demiurgoslar, parçalarınızdan iktidarlara uygun giysiler dikebilirler ancak. Ve giysiler iktidarlara dar geldiğinde akbaba devreye girecek ve yine parçalanacaksınız: “Bir mızrak atıcısı gibi gagasını ağzımdan içime sapladı. Sırtüstü yere yıkılırken, tüm derinlikleri dolduran, tüm kıyılardan taşan kanımda umutsuzca boğulup gittiğini hissederek rahatladım” (Kafka). Durun! Rahatlamayın hemen. İktidar kanınızda boğulmaz, aksine kanla beslenir ve güçlenir. Dışarıda parçalar çoğalıyor; sökükler bizim söküklerimiz. Kendi söküklerimizi dikemediğimiz için iktidarların yanaklarından kan damlıyor. Yargılamak değil alkışlamak yakışır
Türkiye’de çok uzun zamandır anlayamadığım bir şeyler oluyor. Herkes birbiri hakkında hiçbir bilgiye, kanıta ve somut veriye dayanmadan konuşuyor. Bilimsel veriler farklı, istatistikler çelişkili, ekonomik analizler çarpık. Bir tuhaflık hüküm sürüyor. Okuduğumuz, izlediğimiz haberler, siyasetçilerin demeçleri inandırıcılıktan çok ama çok uzak. Ulusal bir gazete tüm dünyada büyük tepki toplayan, güya Müslümanlık ve şeriat devleti adına katliam yapmaktan çekinmeyen bir terör örgütünü; Taliban’ı yasal bir zemine taşıyabilmek için, “Elbiseleri bile son moda” diye başlık atabiliyor. Hem de bu örgüt Afganistan Müzik Enstitüsü’nü basıp tüm enstrümanları parçalarken… Ülkemizde yaşayanlar hemen hemen hiçbir konuda ortak bir görüş birliği içerisinde değil. Yangınlar, aşı, göçmenler, salgın konularında bırakın sade vatandaşı uzmanlar, bilim insanları bile ayrı telden çalıyor. İnsanlar kime inanacaklarını bilemeden kısır tartışmalarla zaten gergin olan ortamı daha da geriyorlar ister istemez. Zira gerçeğin, bilimin, doğrunun yerini tek adam rejiminin getirdiği anti demokratik uygulamalar, hukuksuzluk ve korku almış. Zamanında politika hayatının son dönemlerinde siyaseten ayrı düştüğümüz rahmetli Ecevit için “ama çok dürüst adam” savunması da hiç anlayamadığım gerekçelerdendir. İnsan zaten dürüst olacak. Doğaya, hayvanlara, kadınlara, çocuklara iyi davranacak, çalmayacak, çırpmayacak, yalan söylemeyecek. Bu bir ayrıcalık değil, insan olmanın bize yüklediği sorumluluk aslında.  Sayın Genco Erkal’da sanatçı olmanın farkındalığıyla ülkemizin sorunlarına duyarsız kalmayıp Cumhurbaşkanı Erdoğan’ın onaylamadığı davranışlarıyla ilgili attığı tweetler yüzünden 4 yıl 6 ay hapis cezası ile karşı karşıya. Genco Erkal 1938 doğumlu. Yani şu anda 83 yaşında. Galatasaray İlkokulu’nun ardından ortaöğrenimini Robert Kolej’de, yükseköğrenimini ise İstanbul Üniversitesi’nde tamamlayan bir aydın sanatçı. Hangi oyunlarından söz etsek? Türkiye’deki ilk tek kişilik oyun olan Gogol’ün “Bir Deli’nin Hatıra Defteri”nden mi? “Aslan Asker Şvayk”tan mı? “Keşanlı Ali Destanı”ndan mı? “Asiye Nasıl Kurtulur”dan mı? Saymakla bitmez ki… “At” ve “Faize Hücum” filmlerindeki performanlarıyla aldığı Altın Portakal Ödüllerinden mi? Can Yücel ve Nâzım Hikmet gibi ölümsüz edebiyatçıların eserlerinden sahneye taşıdığı, oyunlaştırdığı şiirlerden mi, metinlerden mi?   NE KÜFÜR NE HAKARET  Genco Erkal gibi isimlere sadece sanatçı olarak bakmamalı bir “kültür mirası” olarak gözbebeğimiz gibi tüm kötülüklerden sakınmalıyız. Ben ilki 2016 yılında atılan üç tweetini de okudum. Hiçbirinde hakarete rastlamadım açıkçası. Genco Erkal’ın kendi üslubunca yaptığı bir eleştiri bu yazılanlar. İçinde küfür veya hakaret yok. Kendisinin de söylediği gibi, “Paylaşımlarımda hakaret yoktur. Hiçbir zaman olmadı. İddianame kabul edilirse mahkemede sadece kendimi değil, başta Cumhuriyetin temel değerleri olmak üzere, doğayı, demokrasiyi, insan haklarını, ifade özgürlüğünü savunacağım. Bana bu fırsatı verdikleri için teşekkür ediyorum.”  Bir ülkenin hukuk sistemi eleştiri ve hakareti birbirinden ayıramıyorsa vay o ülkenin haline. Daha da doğrusu vay o ülkede yaşayanların haline. Ben ülkemizdeki tüm hâkim ve savcıların “hukuk’un üstünlüğü” ilkesini her şeyin üzerinde tutacaklarından ve bu konunun daha fazla gündemi meşgul etmeyeceğinden eminim. Genco Erkal’ı mahkeme koridorlarında beklerken, mahkeme salonlarında ifade verirken değil bir oyun finalinde seyirciyi elini göğsüne koymuş, tevazu içinde selamlarken alkışlamak yakışır hepimize. Hepimize… Bozcaada'da Genco Erkal ve Şevket Çoruh'un sahne alacağı tiyatro oyunları engellendi
Serkan İlik - Bozcaada Usta tiyatro sanatçıları Genco Erkal ve Şevket Çoruh ‘un yarın ve Pazar günü Bozcaada Kalesi’nde sahne alacakları tiyatro oyunları, festivale iki gün kala “Bozcaada Kalesi’nin yoğun katılımlı etkinliklere kalenin fiziki şartları müsait değil” diyerek engellendi. Cumhuriyet tarihi öncesinden bu yana her yıl adadaki festivallere, konserlere, tiyatro oyunlarına ev sahipliği yapan Bozcaada Kalesi’nde kısa bir süre öncesine kadar herhangi bir yasak getirilmediği halde Genco Erkal ve Şevket Çoruh’un sahne alacağı oyuna 2 gün kala izin verilmemesi ada halkından tepki gördü. 27-29 Ağustos tarihleri arasında Bozcaada’da düzenlenecek olan NOTFEST Tiyatro Festivali’nde Genco Erkal ve Şevket Çoruh usta sanatçılar Bozcaada Kalesi’nde sahne alacaklardı. Festival ekibi aylar öncesinden oyunların Bozcaada Kalesi’nde sahne alacağını bildirmesine rağmen festivale 2 gün kala oyunların Bozcaada Kalesi’nde sahnelenmesine izin verilmeyeceği söylendi. Festival ekibine ise gerekçe olarak ‘Bursa Kültür Varlıklarını Koruma Bölge Kurulu Müdürlüğü’nün “Bozcaada Kalesi’nde yoğun katılımlı etkinliklerin kalenin fiziki şartları müsait değil” şeklinde bir karar alındı denildi. Adalılar ise Cumhuriyet tarihi öncesinden bu yana Bozcaada Kalesi’nde üzüm festivallerinin, konserlerin, tiyatro oyunlarının vb tüm etkinliklerin yapıldığını, Temmuz ayında bile kalede konserler gerçekleştiğini, alındığı iddia edilen kararın kaleyi korumakla ilgili olmadığını, sadece Genco Erkal ve Şevket Çoruh gibi isimlerin muhalif olması nedeniyle izin verilmediğini belirterek karara tepki gösterdi. Alınan karar sonrasında ise oyunların sahneleneceği yer bulmakta zorlanan festival ekibi, son çare usta sanatçıların sahneleyeceği oyunları, fiziki olarak şartları çok zor olan Cumhuriyet Meydanı’nda sahneleneceğini açıkladı. Bozcaada’da Erkal ve Çoruh'un oyunlarının iptal edilmesinin kamu ya da siyasetin değil direkt hükümet kanalı ile gerçekleştiği iddia edildi. Genco Erkal ise twitter’da konu ile ilgili haberi RT yaparak “Her yerde her fırsatta karşımıza çıkıyorlar” dedi. Serçeşme Hünkâr Hacı Bektaş Veli Festivali’nde 45 sanatçı sahne alacak
İBB'nin düzenlediği ve orman yangınları nedeniyle ertelenen Serçeşme Hünkâr Hacı Bektaş Veli Festivali, 27- 29 Ağustos tarihleri arasında gerçekleşecek. Etkinliklerde 45 usta sanatçı ve 60’a yakın kurum İstanbullularla buluşacak. Söyleşilerin, atölyelerin, çocuk etkinliklerinin, panellerin ve daha pek çok programın hazırlandığı etkinlik serilerinin ikinci gününe CHP Genel Başkanı Kemal Kılıçdaroğlu katılacak. 45 SANATÇI PERFORMANS SERGİLEYECEK Yenikapı Etkinlik Alanı’nda düzenlenen festivalde usta müzisyenler Arif Sağ, Musa Eroğlu, Moğollar, Cengiz Özkan, Yeni Türkü, Tolga Sağ, Ender Balkır, Kardeş Türküler, Muharrem Temiz, Fuat Saka, Sadık Gürbüz, Dertli Divani, Şevval Sam, Gülcihan Koç, Ahmet Aslan, İlkay Akkaya, Mikail Aslan, Grup Abdal, Cem Adrian, Özlem Taner, Nilüfer Sarıtaş, Metin-Kemal Kahraman, Ali Rıza-Hüseyin Albayrak, Özlem Taner, İhsan Er, Tayyar Erdem, Volkan Kaplan, Cem Erdost İleri, Erkan Tekçi, Gülseven Medar, Hüseyin Korkankorkmaz, Ayfer Vardar, Gani Pekşen, Yılmaz Çelik, Ayhan Aydın, Erkan Akalın, Burak Aykaç, Peyda Yurtsever, Ali Kaya Arı, Özge Çam, Cem Doğan, Mahir Kutlutürk, Hüseyin Beydilli, Yavuz Top, Özgür Polat ve Serdar Kemal, İstanbullularla buluşacak. Etkinlikler kapsamında belgesel film gösterimleri de yapılacak. Festivale özel olarak hazırlanmış video-ışık gösterileri gerçekleştirilecek. Alanında uzman araştırmacı ve yazarların katılımıyla paneller ve söyleşiler düzenlenecek. Çocuklar için atölye çalışmaları yapılacak. Serçeşme Hünkâr Hacı Bektaş Veli Festivali’nin ikinci gününde İBB Başkanı Ekrem İmamoğlu, CHP Genel Başkanı Kemal Kılıçdaroğlu’nu ağırlayacak. İkili, cumartesi akşamı 21.30’dan sonra etkinlik alanını dolduran İstanbullulara hitap edecek. 27 Ağustos 2021, Cuma 17.30 Nilüfer SARITAŞ 18.15 Grup Abdal 19.00 Cem ADRİAN 19.45 Kardeş Türküler 20.35 Şevval SAM 21.35 Kültürel Şov 21.50 Protokol Konuşmaları 22.20 Musa EROĞLU 28 Ağustos 2021, Cumartesi 13.45 Ayhan AYDIN & Erkan AKALIN 14.05 Peyda YURTSEVER 14.25 Ali KAYA ARI 14.45 Özge ÇAM & Cem DOĞAN 15.05 Mahir KUTLUTÜRK 15.25 Hüseyin BEYDİLLİ & Özgür POLAT 15.45 Serdar KEMAL 16.05 Özlem TANER 16.25 İhsan EŞ 16.50 Ali Rıza & Hüseyin ALBAYRAK 18.00 Mikail ASLAN 18.45 Metin&Kemal KAHRAMAN 19.30 Tolga SAĞ & Cengiz ÖZKAN & Muharrem TEMİZ 20.30 Fuat SAKA 21.15 Kültürel Şov Genel Başkan ve Katılımcı Protokollerle Sergi alanının gezilmesi 21.30 Protokol Konuşmaları Sn. Ekrem İMAMOĞLU Büyükşehir Belediye Başkanı Sn. Kemal KILIÇDAROĞLU CHP Genel Başkanı 22.00 Yavuz TOP 22.15 Arif SAĞ 29 Ağustos 2021, Pazar 13.30 Tayyar ERDEM 13.50 Volkan KAPLAN 14.10 Cem Erdost İLERİ 14.30 Erkan TEKÇİ 14.50 Gülseven MEDAR 15.10 Hüseyin KORKAN KORKMAZ 15.30 Ayfer VARDAR 15.50 Gani PEKŞEN 16.15 Mercan ERZİNCAN 16.45 Sadık GÜRBÜZ 17.10 Gülcihan KOÇ 18.00 Yılmaz ÇELİK 18.30 Dertli DİVANİ 19.10 Ender BALKIR 19.50 İlkay AKKAYA 20.35 Ahmet ASLAN 21.20 Kültürel Şov 21.35 Yeni Türkü 22.35 Moğollar Bu hafta 9 film vizyona girecek
Türkiye'deki sinema salonlarında bu hafta 9 film sinemaseverlerin beğenisine sunulacak. KİLİT Adil Valizade’nin yönettiği "Karanlık Şehir Hikayeleri: Kilit", bir sabah hapishanede ölü bulunan 10 mahkumun hikayesini işliyor. Başrolleri, Mert Fırat, Melisa Aslı Pamuk, Timur Acar ve Asuman Dabak'ın paylaştığı yapımın konusu kısaca şöyle: "Başgardiyan ve ekibinin cezaevindeki sabah sayımı sırasında her koğuşta birer ikişer ceset ortaya çıkar. On mahkum, yataklarında ölmüştür. Vücutlarında herhangi bir iz bulunmayan cesetler için diğer mahkumların da bir açıklaması yoktur. İstihbarat teşkilatından Selin ve cinayet bürodan Başkomiser Erol, olayın aydınlatılması için görevlendirilir. İkili, cezaevini karantinaya alır ve gardiyanlar dahil herkesi sorgular."  KAR KIRMIZI Yönetmen Atalay Taşdiken'in dram türündeki filmi "Kar Kırmızı"da, Mehmet Usta, Özge Gürel, Ahmet Mümtaz Taylan, Baran Seyhan ve Rıza Sönmez rol aldı. Film, işlemediği bir suç yüzünden 9 yıl hapis yatan Yusuf'un, geri döndüğünde yaşadığı olayları ele alıyor.  YIL DÖNÜMÜ Yönetmen koltuğuna Mohsen Rabiei'nin oturduğu "Yıl Dönümü" filminin dram sevenleri sinema salonlarına çekmesi bekleniyor. Senem Ön, Emre Ön, Cansu Öztekin ve Caner Şimşek'in rol aldığı yapımın konusu şöyle: "Eda ile Tekin yeni evli bir çifttir. Yoğun çalışan Tekin erkenden işe gitmekte, Eda ise gün boyu evde onu beklemektedir. Bir süre sonra monotonlaşan ilişkilerini canlandırmak isteyen Eda, evliliklerinin 2. yıl dönümünde Tekin'e sürpriz yapmak ister. Tüm dostlarını telefonla arayarak gece için onları hazırlayacağı partiye davet eder. Fakat aklında sürekli geçmişin hesaplaşmasını yapmaktadır. Kendini, evliliklerini, Tekin'i ve iş arkadaşlarını sorgularken bir yandan da hazırlık yapar. Akşam olduğunda onu acı bir sürpriz bekliyordur."  KIZIM GİBİ KOKUYORSUN İlk kez 10 Temmuz 2020'de sinema salonlarında gösterilen Türkiye, ABD ve Fransa ortak yapımı "Kızım Gibi Kokuyorsun", ikinci kez vizyona girecek. Olgun Özdemir'in yazıp yönettiği filmde, Çağlar Ertuğrul, Yılşen Özdemir, Clemence Verniau, Şerif Sezer ve Tolga Güleç rol aldı. Dram türündeki film, geçmişlerinde kayıplar yaşayan Beatrice, Hevi ve İbrahim'in Samandağ'da bulunan bir motelde tanışmaları sonrası yaşananları konu ediniyor.  DÜŞLER ÜLKESİ Margot Robbie, Finn Cole, Travis Fimmel ile Garrett Hedlund'un rol aldığı "Düşler Ülkesi" filminin yönetmenliğini Miles Joris Peyrafitte üstlendi. Filmin konusu özetle şöyle: "1930’ların Büyük Buhran dönemi Teksas’ında annesi ve üvey babasıyla bir çiftlik evinde yaşayan genç Eugene Evans, günlerini küçük suçlar işleyerek geçirmektedir. Kasabada gerçekleşen bir banka soygunu sonrası kaçan faillerden Allison Wells, Eugene’in ikamet ettiği çiftliğin ambarına saklanır. Güzel kadının etkisinde kalan Eugene, Allison’ın saklanmasına yardım etmekten kendini alamaz."  KOŞ SAKLAN DÖVÜŞ Kyle Rankin'in senaryosunu yazıp yönettiği "Koş Saklan Dövüş", kendisini ve sınıf arkadaşlarını korumak için zorlu bir mücadeleye girişen genç bir kızın hikayesini konu ediyor. ABD yapımı aksiyon türündeki filmde Isabel May, Thomas Jane ve Radha Mitchell rol aldı.  KÜÇÜK ANNE Celine Sciamma'nın yönettiği, Celine Sciamma'nın senaryosunu kaleme aldığı "Küçük Anne" filminde, Josephine Sanz, Gabrielle Sanz, Nina Meurisse rol aldı. Film, annesinin çocukluğunun geçtiği eve gittiğinde, ağaç ev yapmakla uğraşan bir kızla tanışan 8 yaşındaki Nelly'nin yaşadıklarını konu ediyor.  ŞEYTAN OYUNU Korku filmi "Şeytan Oyunu"nu, Victor Catala, Brian Deane, Oliver Lee Garland, Guillermo Lockhart, Tony Morales, Nicolas Onetti, Nicholas Peterson, Daniel Rübesam ve Christopher West yönetti. Yeni Zelanda yapımı filmde, Magui Bravi, Luz Champane, Amparo Espinola, Clara Kovacic ve Agustin Olcese başrolleri paylaştı. Filmin konusu özetle şu şekilde: "Korkunç bir oyunda korkularıyla yüzleşmek zorunda kalan bir grup arkadaş, 100 mumdan oluşan bir dairenin içinde oturarak, aldıkları her mumda bir hikaye anlatmak zorundadır. Hikayeler anlatılıp mumlar söndüğünde garip olaylar olmaya başlar. Gölgelerde gizlenen garip varlıkları hissederler fakat oyundan ayrılamamalarına sebep bir şey vardır."  ŞEKER ADAMIN LANETİ Korku, gerilim ve gizem türündeki ABD yapımı "Şeker Adam'ın Laneti" adli filmin yönetmenliğini Nia DaCosta üstlendi. Başrolleri Yahya Abdul Mateen II, Teyonah Parris, Nathan Stewart Jarrett ve Colman Domingo'nun paylaştığı yapım, ayna karşısında adı 5 kez tekrar edildiğinde geldiğine inanılan şehir efsanesi Şeker Adam'ı (Candyman) modern bir hikayenin odağına alıyor.  Arslantepe Höyüğü'nde bin yıllık 28 mezar, 5 bin 500 yıllık 4 ev kalıntısı bulundu
Malatya'ya 7 kilometre mesafede bulunan ve UNESCO Kültür Mirası Kalıcı Listesi'ne alınan Arslantepe Höyüğü'nde, bin yıl öncesine ait olduğu düşünülen 28 mezar ile yine 5 bin 500 öncesinden kaldığı tahmin edilen 4 ev kalıntısına rastlandı. DHA'nın aktardığı habere göre, Arslantepe, Hititler'den Roma ve Bizans'a kadar pek çok medeniyete ev sahipliği yaptı. Geçmiş yıllardaki kazılarda Geç Hitit Dönemi'ne ait, girişinde aslan ile devrilmiş bir kral heykelinin bulunduğu höyükte, dünyanın ilk yağmur drenaj hattı, kerpiçten saray ve 2 bini aşkın mühürle devlet ve bürokrasinin temellerinin atıldığı yapılar ortaya çıkarıldı.  26 Temmuz'da UNESCO Kültür Mirası Kalıcı Listesi'ne alınan Arslantepe'de kazılar, 55 kişilik ekip ile 10 Ağustos'ta başladı. Bu yılki kazılarda, bin yıl öncesine ve Ortaçağ dönemine ait olduğu tahmin edilen 28 mezar bulundu. Bu alanın yan tarafında ise 5 bin 500 yıl öncesinden kaldığı düşünülen ve yan yana yanmış halde 4 ev kalıntısına rastlandı. Kazılar ile evlerin içlerine doğru ilerlenirken, alanda daha birçok objenin bulunacağı tahmin ediliyor.  Arslantepe Höyüğü Kazı Heyeti Başkanı Doç. Dr. Francesca Balossi Restelli, Arslantepe'nin UNESCO Kültür Mirası Kalıcı Listesi'ne alınmasının kendilerinin beklediği en iyi bir sonuç olduğunu belirterek, şunları söyledi: "Şimdi saraydan öncenin tarihi anlamak istiyoruz. Çünkü Arslantepe yönetim ve devlet sistemi için önemli oldu. Fakat biz önce ne oldu, nasıl doğdu anlamak istiyoruz. Ondan dolayı bu alanda çalışıyoruz. Çünkü daha eski tabakalara geleceğiz. Şu an ne çıkıyor; evler buluyoruz ama çok enteresan çünkü çok var. Bir tane değil; küçük, ufak yollar ve yol ortasında evler var. Tam küçük bir köy gibi bir yer ve o direkt sarayın altında. Bize sarayın tarihini anlatabilir. Şu an arkamda dört tane yan yana farklı yanmış evler çıkıyor. Yanmış olmaları bizim için çok daha şans. Çünkü içinde bütün buluntular çıkabilir. Yangın varsa insanlar kaçıyor ve her şeyleri evlerin içinde duruyor olabilir. Bu sene umarım çok güzel şeyler çıkacak. Buradan en çok seramik çıkıyor ama kazıdan gelenleri rakam rakam ayırıp kazı evine gönderip, orada tamamlanıyor ve o zaman ortaya çıkacaktır.  TARİHİ KESİN BİLİYORUZ Şu anda küçük metal bir iğne bulduk. Metal obje çok fazla çıkmıyor. Boncuklar, bir sapan gibi şeyler çıkardık. Bu evlerin milattan önce 3 bin 600- 3 bin 700 yıllarına ait olduğunu düşünüyoruz. Demek ki bu evler 5 bin 500 sene öncesine ait. Tarihi kesin biliyoruz çünkü seramik dekorasyonu anlatıyor ve karbon analiz yaptık ondan dolayı tarih belli." Mücadelesiz bir mutlu son hayal
Murat Tırpan Barış Atay’ın ikinci filmi Aden, geride bıraktıkları savaş ve kıtlığın ardından cennetlerini (Aden’i) bulmak için yola koyulan bir çiftin hikâyesini konu ediyor. Dijital platform MUBI’de gösterime giren filmi izleyenler çok katmanlı, politik ve distopik bir alegori ile karşılaşacaklar. Filmdeki tercihleri ve meseleleri üzerine Barış Atay’la konuştuk. Filmi MUBI’de izleyenler, özellikle bir önceki filminiz Eksik’i bilenler şaşıracaklar. Bu filmde Eksik’e göre daha metaforik ve daha kapalı bir anlatım tercih ediyorsunuz oradan başlayalım mı? Eksik daha çok bana dair bir hikâyeydi. Anne babamın 1980 öncesi devrimci mücadelesinden yola çıkıp 12 Eylül cuntası sonucu yaşadıklarından esinleniyordu. Darbeden 30-35 yıl sonra bu ailelerin neler yaşadığına dair psikolojik bir çözümlemeydi. Sinema üzerine düşünen ve eğitim alan biri olarak o zaman ilk etkilendiğim alan doğal olarak toplumcu gerçekçilik oldu. Ama sanat yaparken ben bunun bir arayış olduğunu düşünüyorum. Yaşadığım dönemi yakalayıp farklı bir şeyler anlatabilmekle de ilgiliyim ve bu arayış beni yine toplumsal bir meseleyi anlatan ama bunu farklı yapan bir yere getirdi. Onur Orhan'ın yazdığı senaryo distopik bir atmosfere uygundu ve ben bunu sevdim. Göç meselesini, ataerkilliği, sürgünlüğü ve birçok mevzuyu bu dünyaya yerleştirdim. Hazır distopik demişken ben Türkiye sinemasının biraz bu yöne evrildiğini düşünüyorum, hatta yeni distopik Türkiye sineması diye yazılar da yazdım. Kaygı, Peri Ağzı Olmayan Kız, Sen Ben Lenin, Yol Kenarı ve Erdem Tepegöz’ün son filmi gibi filmler var, Körfez ve Yuva’yı da buna ekleyebiliriz. Aden de bunun örneklerinden biri.  Doğru ama ne yazık ki bunlara distopya demek de mümkün değil, içinde yaşadığımız bir gerçeklik aynı zamanda. Doğal olarak endişenin yarattığı bir atmosferi sunmaya çalışıyoruz biz yönetmenler. Bundan endişe duyuyoruz ya da buraya doğru gidiyoruz diyen sinemacılar var. Özellikle benim gibi politikanın içinde olmasanız da iki binli yılların bu anında mecburen yoğun bir politik atmosfer içindesiniz ve bu da işlerinize yansıyor. Bu atmosfer hem Türkiye’de hem de dünyada böyle. Bu yüzden bu türün ortaya çıkmasında çok da sürpriz bir durum yok. Bu filmlerin çoğu fazlasıyla metaforik ve açık uçlu, biraz seyirciden beklentisi olan filmler. Aden de öyle… Seyirciden uğraşmasını bekliyor. Onur Orhan yazarken tam da bunu istedik aslında. İzleyicinin okumasını, hatta araştırmasını da teşvik eden bir metin bu. Ben de atmosferi kurarken şöyle düşündüm, Aden’i alıp Suriye’ye koysak benzer bir hikâye çıkar, Afgan sorununa koysak çalışır, bin yıllarca önce bambaşka coğrafyalarda da aynı hikâyeler vardır. Bu yaşanan kısır döngü, insanların bencilliği, aidiyet ve ataerkillikleri ve şiddet eğilimleri, bundan kurtulmaya çalışanların ise daha güzel bir yer arama umudu, bir sonraki yer daha güzel olacak hissiyatı... Bütün bu mevzuları düşünerek atmosferi kurdum. Metin ve benim atmosfer için düşündüklerim birbirine denk düştü.  Aden’in ilk gösterime çıktığı zamandan şu andaki dijital gösterimine kadar ülkede çok şey yaşandı ve film daha bir güncel hale geldi bana sorarsan. Mesela filme bakarsak göçle ilgili çok şey okumak mümkün ki bu da konjonktüre uygun. Yönetmen Barış Atay Filmde göçün önemli bir yeri var ama ana aksında kadın meselesinin başat olduğu bir iktidar ve sınıf mücadelesi olarak okumak gerekli. Aden’i bir mülteci filmi olarak tanımlamak çok da doğru olmaz. Ama göçle ilgili olarak ben hep düşünen biriyim, Suriye sınırına yakın bir yerde doğdum ve büyüdüm. Ama mesela Afganistan meselesinin bu hale geleceğini öngörmek de zor değil. Bu anlamda yaşananların distopik olmadığını söylemiştim zaten. Bundan on beş-yirmi yıl önce distopik filmin konusu olabileceğini düşündüğümüz her şeyi aynı yıl içerisinde, aynı yıkıcılıkla yaşıyoruz. Bu gerçekten geleceğe dair ürkütücü bir tablo. Bu iktidar ilişkileri içerisinde kadın mücadelesinin de önemli bir rolü var ve bu da günümüzdeki yükselişe de denk düşüyor.  Türkiye’deki iktidarların, hatta dünyada binlerce yıldır var olan ataerkil iktidarların kadını konumlandırdığı yer belli. Kadın evli olmalıdır, kutsaldır, doğurgandır vs. Kadını kendi gerçekliğinden çıkarıp mitsel, dinsel vb. bir yere yerleştiriyorlar. Burada ise film yükselişte olan bir kadın mücadelesine de denk düşüyor. Aras kendine yüklenen kadın formundan zamanla çıkmaya başlıyor ve erkeksi iktidara karşı mücadelesini en çok ezilen sınıfla gayri resmi bir ortaklık kurarak yapıyor. Burada net bir şey söylüyoruz, emekçi mücadele ile kadın mücadelesinin ortaklaşması yaşadığımız yerde birçok şeyi değiştirebilir. Aden’i izleyenler çok katmanlı, politik ve distopik bir alegori ile karşılaşacaklar. Peki bu atmosferden çıkış mümkün mü? Filmin sonu bu anlamda ortada gibi. Çok ipucu vermeden söyleyeyim bence umutlu çünkü önemli olan filmin sonundaki koşuyu yapabilmek. Aradığımız o Aden’in, cennet bahçesinin mücadele olmadan mümkün olamayacağını görmek lazım. Genco Erkal Türkiye’dir
Bundan yıllar yıllar önce Le Figaro gazetesi sekiz sütuna manşetten vermişti haberi: “Simone…”   Fransız halkı büyük bir evladını, büyük bir oyuncusunu, asıl önemlisi kahramanını yitirmişti; Le Monde da onların duygularına tercüman oluyordu. Simone Signoret ölmüştü çünkü. Adının ardından gelen o üç noktanın nasıl ve hangi duygularla doldurulacağı her ne kadar belirsiz olsa da, sanıyorum gayet açıktı: Simone Signoret, bir hayli yaşlı olarak ve eceliyle ölmüştü. Evet, eceliyle. Ne kadar da alışık olmadığımız bir sözcük.   Oysa biz aydın ve sanatçılarımızın doğal yollardan ölümüne pek alışkın bir toplum değiliz. Bu yetmiyormuş gibi bir de, huyumuz kurusun, hayatta olanları da süründürme yeteneğimiz bâki! Hakkında arka masalarda fısır fısır konuşuruz, en ufak bir destek, sponsor, fon vs.’yi alırsa tozunu attırırız, yetmezse aç bırakırız. Kuru ekmeğe muhtaç ederiz. Kimi rant bahçelerini çeviren erbaplara hoş görünmeye çalışıp hakkı olana teslim edilmeyen sanatı karşısında sus pus oluruz. “Aman efendim, ceketimizi ilikleyip çıkalım karşılarına. Yeter ki, biz kötü olmayalım!” deriz. Çevirinin üstüne çökeriz. Yazarı hakir görürüz. Böylece kendi çapımızda gafiller olarak hayatımızı sürdürüp gideriz.   Daha geçen hafta memleketin en büyük ustası, “Oyunlarımızı sürdürmek için açıkhava sahneleri arıyoruz. Maalesef araştırdığımız kentlerde ya sahne yok, ya da belediye, kayyum, rektör sahneyi bize vermiyor!” dediğinde çekiliveririz kenara.   Oysa yazının konusu bu değil!   Bundan bir kaç hafta önce, senaryosunu kendisinin yazdığı, yönetmenliğini Selçuk Metin’in yaptığı, görüntü yönetmenliğini Uğur İçbak’ın üstlendiği, “Tiyatroya Adanmış Bir Yaşam: Genco” belgeselinin prömiyerinde büyük bir topluluk ayakta alkışladı ustayı.   Tiyatro adına geçmişle hesaplaşmanın sunulduğu bir yapım vardı karşımızda. İstanbul sokaklarındaki değişimi, dönüşümü, şimdi yerlerinde yeller esen bir zamanların kapalı gişe oyunlar oynayan tiyatrolarını gösterirken ömrünü tiyatro sanatına gözünü kırpmadan adamış Genco Erkal’ın da tiyatro macerasına fener tutuyordu, besbelli.  Çünkü Genco Erkal, Türkiye’ydi. Memleketin alacalı tarihi onun da tiyatro geçmişinin tarihiydi.   Oysa yazımızın konusu bu da değil!   İLKELERİNDEN ASLA TAVİZ VERMEMİŞ  Genco Erkal’ın 60’ıncı sanat yılında Ayşegül Yüksel Hocamız, “Güneşin Sofrasında – Genco Erkal’ın Dostlar Tiyatrosu Serüveni” adıyla bir kitap kaleme alarak, ülkemizin sponsorsuz, bağımsız ve en uzun ömürlü tiyatrosunu incelerken aynı zamanda ilkelerinden asla taviz vermemiş, sırtını politik tiyatroya yaslayarak büyümüş, pek çok yerli ve yabancı metni ele almış, uyarlamalarla, özgün oyunlarla bizi sanatın düşünsel yanıyla buluşturmuş büyük bir tiyatro adamına da saygı duruşunda bulunmamızı sağlıyordu.   O, hiçbir zaman gerçek anlamıyla sanatın gücünü kullanan bir tiyatroyu ayakta tutmanın gündelik popülist söylemlere, isimlere, “star sistemine” dayanmadığını bildi. Ve bunu sanatta ışığı hiç sönmeyen bir yıldız olarak kalmayı başararak yaptı. Tiyatro için salt oyunculuğun değil, aynı zamanda sahnenin tüm unsurlarını (Yönetmen, çevirmen, yazar, dramaturg) layığıyla kullanarak seksenin üstündeki yaşına rağmen üstün bir performansla çıktı seyircinin karşısına. 1959’da “Çöl Faresi” oyununda başlayan tiyatro yaşamını tam 173 oyunla pekiştirdi. Dahası her yeni oyununun bir öncekinden daha fevkalade olması için çaba gösterdi. Zoru başardı da.   Oysa yazımızın konusu bu hiç değil!   Ne acı ki, konumuz Genco Erkal’a, yüz metrede tiyatro sanatımızın en büyük koşucusuna açılan dava… Konumuz, onu gözümüzden sakınırken geldiğimiz son nokta… Konumuz, doğadan, yaşamdan, haktan, adaletten yana bir sanatçıya reva görülenler… Konumuz, ahlaksız ticaretin, ilkesiz siyasetin, niteliksiz eğitimin, emeksiz zenginliğin, vicdansız hazzın, insaniyetsiz bilimin, gösterişe dayalı ibadetin, kanunsuz adaletin olduğu yerde bir sanatçıya yaşatılanlar…  Konumuz büyük. Konumuz geniş. Konumuz acılı. Konumuz hüzünlü.   Biz dirençten yana olmaya devam edeceğiz. 4. Uluslararası Efes Opera ve Bale Festivali 'Carmen' ile başladı
Uluslararası Efes Opera ve Bale Festivali, evine döndü. Antik çağın en büyük tiyatrolarından biri olan Efes Antik Tiyatro’nun büyüleyici atmosferinde sahnelenen Carmen balesi, sanatseverler tarafından büyük beğeni ile izlendi. Tulio Gagliardo'nun müzik düzenlemesini üstlendiği ve rejisör-koreograf Carlos Vilan'ın klasik bale ile flamenkoyu harmanladığı eserde, Burcu Olguner ‘Carmen’, Boğaçhan Bozcaada ‘Don Jose’ ve Çağın Hazar Özideş ‘Escamillo’ karakterine sürünerek eserin başrollerini paylaştı. Librettosu romantizm akımının önde gelen yazarlarından Prosper Merimee’ye ait olan eser, İspanya’nın Sevilla kentindeki bir tütün fabrikasında çalışan asi güzel Carmen’in, Don Jose ve Escamillo ile yaşadığı gelgitli ve kural tanımaz aşk ilişkisini anlatıyor. Sponsorluklarını İzmir Büyükşehir Belediyesi, Kuşadası Belediyesi, Efes Selçuk Belediyesi, Mavibahçe Alışveriş ve Yaşam Merkezi ile Konak Best Western Hotel'in üstlendiği festival, 26 Ağustos günü Prag Devlet Opera ve Balesi ile İzmir Devlet Opera ve Balesi sanatçılarının katılımıyla yapılacak Prag Ensemble konseri ile devam edecek. Büyük beğeni toplayan Carmen balesi ise 28 Ağustos günü tekrar seyirci ile buluşacak. Oyuncu Metin Çekmez hayatını kaybetti
Eşcinsel karakter nedeniyle Türkiye'de çekimi iptal edilen Netflix dizisi 190 ülkede yayımlanacak
Senarist Ece Yörenç'in, Netflix Türkiye için kaleme aldığı fakat içerdiği eşcinsel karakter sebebiyle çekimi iptal edilen ve daha sonra Netflix İspanya için çekilmesi kararlaştırılan “If Only” dizisi, Türkiye dâhil olmak üzere, 190 ülkede yayımlanacak. Bloomberg'de yer alan habere göre, Netflix İspanya için çekilmesine karar verilen dizinin yaratıcıları, yeni versiyonunda dizinin dramatik gücünde herhangi bir değişiklik olmadığını söyledi. İspanya adaptasyonunu hazırlayan senaryo yazarlarından Irma Correa “İspanyol ya da Türk hikâyesi değil, evrensel bir hikâye anlatıyoruz. Açık ve çoğulcu bir toplumda, herkesin kendini temsil edilmiş hissettiği bir yerde gördüğümüzü yansıtmak için çalıştık” dedi. Dizi Netflix’te “Si lo Hubiera Sabido” (Eğer Bilseydim) ismiyle yayınlanacak. Correa, Yörenç’in orijinal senaryosuna ve yapısına sadık kalınarak İspanyol özellikleriyle dolu olacağını söyledi. Bloomberg’in Netflix Türkiye’de de yayınlanacak diziyle ilgili herhangi bir adım atılıp atılmayacağına dair sorusunu yanıtlayan bir RTÜK yetkilisinin “Gündemimizde yok” dediği belirtildi. Dizi, 30 yaşına yaklaşan Emma isimli bir kadının 10 yıllık evliliğinden sıkılmasına odaklanıyor. Doğaüstü bir olay Emma’yı zamanda geçmişe götürerek hayatını yeniden şekillendirmesine olanak sağlıyor. Dizinin çekimleri Paris, Madrid ve Seville’de sürüyor. Yayınlanma tarihi henüz bilinmiyor. NE OLMUŞTU? “Şimdiki Aklım Olsaydı” adlı dizinin çekimleri setin başlamasına bir gün kala iptal edilmişti. Olayın Kültür ve Turizm Bakanlığı ile ilgili perde arkasını anlatan Ece Yörenç “Bir gay karakter nedeniyle dizinin çekimlerine izin verilmediğini ve bunun ilerisi için çok korkutucu” olduğunu söylemişti. Daha sonra senaryoda değişikliğe gidilerek yeniden izin için Kültür ve Turizm Bakanlığı’na başvurulmuş ve izin alınmıştı. Ancak daha sonra Netflix yetkilileri ile RTÜK arasında yapılan bir toplantı sonrası Netflix dizinin çekimlerinin iptal edildiğini açıklamıştı. IF ONLY 30’lu yaşlardaki Emma, Nando ile olan 10 yıllık evliliği içinde kaybolmuş mutsuz bir kadındır. Şimdiki aklı olsa Nando’yla asla evlenmeyeceğinden emindir. Günün birinde Nando’ya romantizm ve heyecandan yoksun bir rutin içinde hapsolduğunu ve boşanmak istediğini söyler. Aynı gün beş yüz yılda bir gerçekleşen, bütün dünyanın izlediği bir ay tutulması yaşanmaktadır, tutulmanın etkisiyle zamanda oluşan bir hata Emma’yı 10 yıl öncesine, şimdiki aklıyla 20 yaşındaki bedenine geri götürür ve Emma için müthiş bir serüven başlar. Hayat ona, önündeki 10 yılda onu nelerin beklediğini bilmenin avantajı ile, kim olduğunu ve ne olmak istediğini yeniden ölçüp, tartması için bir şans daha vermiştir. Kanye West, ismini değiştirmek için mahkemeye başvurdu
ABD’li rapçi Kanye West, kendi adını değiştirmek için resmi olarak harekete geçti. Los Angeles Yüksek Mahkemesi'ne yapılan başvuruda West, tam adını - Kanye Omari West - başka bir ad veya soyadı olmadan sadece ‘Ye’ olarak değiştirmeyi hedefliyor. West’in ismini değiştirebilmesi için hakimin bu başvuruya onay vermesi gerekiyor. West, Daha önce 2018'de isim değişikliğini duyurmuş ve Twitter'da “Resmen Kanye West olarak bilinen varlık” olduğunu yazmıştı. West kendisini “Ye” olarak tanıtmıştı. The Guardian’ın aktardığına göre West, isim değişikliğinin gerekçesini 2018’de katıldığı bir radyo röportajında şöyle açıklamıştı: “İncil'de en sık kullanılan kelime 'ye' olduğuna inanıyorum ve İncil'de sen anlamına geliyor. Yani ben senim, ben bizim, o biziz.” West, adının “tek kişi anlamına gelen Kanye'den sadece Ye'ye geçtiğini - sadece iyimizin, kötümüzün, kafamızın karıştığının, her şeyin bir yansıması olduğunu” söyledi. Ye, West’in o yıl çıkardığı stüdyo albümünün de adıydı. West'in onuncu stüdyo albümü Donda'yı perşembe günü yayımlaması bekleniyor. İstanbul Cocktail Festivali, KüçükÇiftlik Park’ta kapılarını aralıyor: Sahne alacak isimler belli oldu
İstanbul Cocktail Festivali bir yıllık aranın ardından kaldığı yerden devam ediyor. Milagron katkıları ve Wonder Wheel organizasyonu ile bu yıl dördüncü kez düzenlenecek olan İstanbul Cocktail Festivali, 5 Eylül Pazar günü KüçükÇiftlik Park’ta kapılarını aralıyor. Kokteyl kültürünün her seviyeden meraklılarını bir araya getirmeye hazırlanan İstanbul Cocktail Festivali'nin sahnesinde, Türk alternatif müziğin en önemli temsilcilerinden Büyük Ev Ablukada'nın yanı sıra Ozbi, Aybüke Albere, Baran Bayraktar, Hend!, Manitas ve Tan Güner gibi isimler yer alacak.  Festival ayrıca birçok aktiviteye de ev sahipliği yapacak. Miksolojiyi bir bilim ve sanat gibi değerlendiren mekanların lezzetlerini sunacakları stantlar, ödüllü miksolojistlerce verilecek kokteyl atölye ve şovları, Türkiye’nin özgün müzisyenlerinden performanslar ve bağımsız butiklerin tasarım sergileri katılımcıların beğenisine sunulacak.  FESTİVAL SAHNESİ ✯ Büyük Ev Ablukada ‘Fırtınayt’ ✯ Ozbi ✯ Aybüke Albere ✯ Baran Bayraktar ✯ Hend! ✯ Manitas ✯ Tan Güner  AKTİVİTE VE ATÖLYELER ✯ Kokteyl & Yemek Eşleşmesi ✯ Evde Yapılabilecek Basit Kokteyller ✯ Kendi Kokteylini Yarat ✯ Popüler Kokteyller ✯ Alışveriş Alanı ✯ Yemek Alanı  Nevermind albümünün kapağındaki Elden, Nirvana'ya 'çocuk pornografisi' kullandıkları gerekçesiyle dava açtı
Nirvana'nın 1991 yılında çıkardığı Nevermind albümünün kapağında bebekken yer alan Spencer Elden, alternatif müziğin en kalıcı görüntülerinden biri haline gelen çıplak resim tarafından "cinsel olarak sömürüldüğünü" iddia ederek gruba dava açtı. Görüntüde, Elden bebek olarak, oltaya takılmış bir ABD dolarına doğru yüzerken gösteriliyor. Nevermind, 30 milyondan fazla kopyası satılarak tüm zamanların en çok satan albümlerinden biri oldu. Çoğu kişi tarafından bir çocuğun cinsel olmayan bir görüntüsü olarak yorumlansa da, Spencer Elden adına California Merkez Bölge Mahkemesi'ne açılan dosyada bunun "ticari çocuk cinsel sömürüsü" anlamına geldiğini iddia edildi. Suç duyurusunda, "Sanıklar Spencer'ın bulunduğu çocuk pornografisini albümlerinin tanıtımının temel bir parçası olarak kullandı. Bu teknik, müzik sektöründe albüm tanıtımlarında dikkat çekmek için kullanılır. Bu şekilde albümün kötü ün kazanması, satışlarının artması, medyanın dikkatini çekmesi ve eleştirilmesi sağlanır" denildi. Davacı olunan isimlerin arasında hayatını kaybeden Kurt Cobain, Krist Novoselic, Dave Groh, Coban'in eşi müzisyen Courtney Love ve fotoğrafı çeken Kirk Weddle bulunuyor. Ülke gündemine tutsak yaşıyoruz
Işıl ÇALIŞKAN Gündem yaratmasının yanı sıra çok kez gündem olan karikatür ve mizah dergisi LeMan, 30 yaşında. Gündemin yakıcı konularını çizgilere döken derginin Genel Yayın Yönetmeni Tuncay Akgün, espriyi algılamak için asgari bir gerçeklik duygusuna ihtiyaç olduğunu söylüyor ve bu atmosferde mizah yapmanın pek de kolay olmadığını ekliyor. Akgün’le son dönem mizah ve karikatür gündemini konuştuk. LeMan 30 yaşında. Sizin gözünüzden yetişkin yaştaki LeMan’ı dinleyebilir miyiz? LeMan’ın 30 yılı devirmesini, bin 500 küsurlu sayıları aşmasını önemsiyorum. Ülkenin en köklü mizah kurumuyuz neticede. Şaşaalı kutlamaları hak ediyor. Partilemek değil kastettiğim, gerçi o da olsa güzel olur, bize yakışır. Büyük sergiler, kitaplaşmış külliyatlar, dökümanterler gibi. Bizim 30 yıllık tarihimiz Türkiye’nin de yakın tarih okumalarının hafta hafta belgelenmiş kronolojisi aynı zamanda. LeMan kurulduğundan beri her dönem çok etkili ve dönüştürücü bir dergi oldu. 30 yıllık böyle bir geçmiş ve şecerenin üzerinde oturmak sorumluluğu artırıyor. Bunun ağırlığını da taşımak durumunda kalıyorsunuz. Mizahın ruhuyla biraz çelişik bir durum gibi. Ancak biz her zaman meseleci ve tavır alan bir çizgi izledik. Politik, muhalif yanımız hep çok belirgindi. Deli, çocuk neşeli, sarhoş yanımızı öne çıkartışımız da bundan bağımsız değil. Bu tavrın parçasıydı. Buralarda eksilmiş olabiliriz ve bence her zamankinden fazla ihtiyaç var. ESPRİYİ ALGILAMAK İÇİN GERÇEKLİK DUYGUSU OLMALI Türkiye’de baskı ve otoriter rejim söz konusu. Bu atmosterde mizah yapmak ne kadar kolay? Otoriter rejim derken 20 yıl önce ve daha öncesinde de buralar dutluk değildi. Ben 80 öncesi ortaokul-lise yıllarında amatör olarak GırGır dergisine karikatür götürüyordum. Sadece ben değil onlarca karikatür aşkına düşmüş genç haftada bir gün Oğuz Aral’ın odasında toplanıyorduk. Oraya karikatür getiren arkadaşlarımızdan biri faşistler tarafından telle boğularak öldürüldü. Bir kaç hafta karikatür götürmeyi boşladığımda Oğuz Ağabey telaşlanır “Neredesin?” diye sorardı. Öldürülmüş, kaçırılmış, hapse düşmüş, işkencelere uğramış olabilirdik. İklim buydu. 12 Eylül sonrası artık dergiye kabul edildiğimde ilk çalışma günü büyük bir sevinçle dergiye koşmuştum. Ancak şansıma Cunta tarafından GırGır kapatılmış, dergi kapı duvardı. Limon, LeMan sürecinde yüzlerce davayla boğuştuk. Yargısız infazlar, köy yakmalar ve boşaltmalar, bok yedirmeler, F tipleri direnişleri, ölüm oruçları, cezaevlerine yakmalı, yıkmalı operasyonlar, kaybedilenler, faili meçhuller, kimsesiz mezarlıklarına gömülenler, ölüm çukurları, Susurluk süreci vs. anlatmakla bitmez her hafta kapaklarımızda, sayfalarımızdaydı. Biz bunları yazıp çizerken bir yandan da bankalar soyuluyor, devlet mafyalaşıyor, hakim medya ya olan biten her şeyi (bizi de) sansürlüyor, ya da türlü dezenformasyon, manipülasyon numaralarına başvuruyordu. LeMan’dan başka olup biten korkunç şiddetteki bu olayları büyük kitlelere ulaştırabilecek alternatif yayın neredeyse yoktu, ya da baskılanmıştı. Eski çürümüş düzenin aktörleri tarihin çöplüğüne süpürülürken yeni bir soluk yanılsaması yaratan bu iktidar geldi. Aradan 20-30-40 yıl geçti. İslamcı tonla da koyulaştırılmış, bütün kurumların çöktüğü, mutlak büyük medya hâkimiyetinin sağlandığı bir düzeni yaşıyoruz. Akıl ötesi ve arabesk, türlü hilelerin, komploların, simülasyonların içinden geçirildi toplum. Gerçeklikten kopuldu. Rasyonalitenin fetvası okutuldu. Komplo teorilerinin bu kadar yaygın olması, en dipte yaşayanlara bile alabildiğine nüfuz etmesi çok da şaşırtıcı gelmiyor o zaman. E bu atmosferde mizah yapmak hiç de kolay değil diyebiliyorum. Espriyi algılamak için asgari bir gerçeklik duygusuna ihtiyaç vardır.  LeMan satışları ne seviyede? Bizi yaşatacak seviyede değil. Kâğıt dergi satışı, az da olsa, yüksek de olsa (biz hiç reklam da almadık bu arada) bayi satışı, bayi komisyonları, bayi dağılımları, matbaa, kâğıt masrafları falan bu işletim sisteminin paradigması eski düzene göre tamamen değişti. Hiç bir şekilde bağımsız bir yayının kendini kurtarması mümkün değil. Dijital okunma oranlarımız eski tirajlarımızın üstünde seyrediyor ancak aynı etkiyi yarattığını söyleyemem. 100 binlerin üstünde sattığımız yıllarda okunma katsayımız 12’ydi. Öğrenci yurtlarında, kantinlerinde paylaşılıyordu gibi anlayabiliyorduk. Gazetelerde bu oran 2 en fazla 3 çıkıyordu. Dijital okunmayı tekil kullanıcı gibi sayarsak eski okunma oranlarımızı yine yakalayamıyoruz. Fakat bir takım çıkar amaçlı portallar tarafından yağmalanan ve sosyal ağlara sürülen, karikatürlerimizle milyonlarca paylaşım döngüsünün içindeyiz bir taraftan da. Sanatçı imzaları ve yayınlandığı dergi isimleri özenle silinmiş, bilinçsiz okur-bakarınentertaiment tüketimine sunulmuş karikatür sağanağı canımızı fazlasıyla sıkıyor. Baskıcı ve otoriter dönemlerde insanlar mizahadaha çok sarılıyor mu? O baskıyı ve otoriteyi betondan sızan bir çiçek gibi çatlatabilecek mizahı üretebilirsen sarılabilirler. Beton-çiçek, (yeşillik) alegorisi yerinde oldu bir yandan da. Had safhada bir betonlaştırma ve yeşile saldırı, tahrifatın göbeğindeyiz. Mizah, yaşama sevinci, hayat neşesi de benzer bir gömme gayretinin öznesi değil mi? Tahammül mizah için ne kadar önemli? Toplumun tahammül seviyesiyle ilgili mizaha yaklaşımıyla ilgili nasıl bir çıkarım yapılabilir? Tolerans, hoşgörü sözcüklerini de ekleyerek bu konuyu biraz daha açalım. Bu eşik düştüğünde mizahçının işi zorlaşıyor. Tahammülsüzlük, hoşgörüsüzlük katılaşmasını öngörülebileceği gibi tedavi eder mizah. Ancak tedaviye cevap alınamayacak eşiğe düşülmüşse geçmiş olsun. Bu eşik olgun seviyedeyse de mizahın tadından yenmez. Toplumdaki tahammül seviyesinin düşmesi mizahçıları nasıl etkiledi? Bizim okurumuz çoğunlukla küçük yaşlarda belki abisinden, ablasından, belki annesinden, babasından devralarak, belki okul ortamlarında arkadaşlarından görerek belki de kendisi keşfederek dergi okumaya başlar. Hafta, hafta aylar, yıllar boyu derginin mizahını, sevdiği yazarların metinlerini, çizerlerin çizgilerini damıtır. Tek taraflı bir iş de değildir bu. Okur da yazar-çizeri etkiler. Gerçek mizah okurunun söylediklerimi anlayabileceği bir karşılıklı hem-hal olma durumundan bahsediyorum. Okur mizahçının dilinden, duygusundan anlar, mizahçı da okurunun hissiyatını kaleminin ucunda hisseder. Mizah dergisi okur kitlesinin kapladığı alanın hiç de azımsanmayacak büyüklükte olduğunu biliyoruz. Sorun çıktığı, yanlış anlaşılmaların olduğu, telafisi zor alınganlıkların, incinmişliklerin yaşandığı anlar nadirdir doğrusu. Benim uzun yıllara dayanan deneyimlerim bunu söylüyor. Ancak mesela hedef gösterilmek üzere sosyal medyaya sızdırılmış bir karikatür, kapak bu mizah dergisiyle haşır neşir olmamış bir kitle için saçma sapan yorumlamalara neden olabiliyor. Bu korolara bazen muhalif alanda görünen kesimler de katılabiliyor. Sistematik sosyal medya linçlerine en çok uğrayanlardanız. Bu işlerin kaynağını, arkasındaki güçleri, işaret fişeklerini çakanları da biliyoruz. 15 Temmuz sonrası yaptığımız kapak için uğradığımız linç dünyanın en uzun süren trendtopic listesine girdi. Silahlarını teşhir eden kalabalık bir gürûhu dergi binamıza mobilize etti. Orada her şey olabilirdi. Yine çok kalabalık bir polis gücü müdahalesiyle kıl payı kurtulduk. O kıl payının içinde matbaamızın basılması, o sayının bakkal bakkal toplatılması da var. Akp iktidarı devrilir ve yeni bir dönem başlarsa bu sizi nasıl etkiler? Oksijen, temiz hava... Tabi gelen gideni aratmazsa... Bundan kötüsü olmazmış gibi geliyor insana.Bektaşi’nin dediği gibi ama, aması var işte...İç karartmayalım. Gündemin bu kadar sert olması ve çabuk değişmesi sizi kişisel olarak nasıl etkiliyor? Ben de çok etkileniyorum herkes gibi. Endişelerim, kaygılarım, korkularım, umutlarım gel-git yapıyor. Dünyanın her yerinde yaşayan arkadaşlarım var. Bu kadar Türkiye’ye dönük gündeme kilitlenme hallerine tanık olmadım. Bu ülkeyle bağlantısı olan herkes ilgili ilgisiz, politik, apolitik içerde, dışarda Türkiye gündemine tutsak yaşıyor. Size amma çok malzeme çıkıyor söylemlerinden de hiç hoşlanmıyorum. Malzeme falan istemiyorum. Güzel bir ülke istiyorum. SINIR TANIMAYAN MİZAHÇILAR ÖRGÜTÜ Mizahınızın sınırlarını neye göre belirliyorsunuz? ‘Sınır tanımayan doktorlar örgütü’ gibi ben de ‘Sınır tanımayan mizahçılar örgütü’ kurmak istiyorum. Ya da kuran birilerine katılmak... Türkiye’deki mizah kültürünü siz nasıl değerlendiriyorsunuz? Mizah kültürümüz iyidir, hoştur. Yurtdışında nasıl görülüyor? LeMan’la ilgili dünya basınının ilgisi bizimkinin 10 katı 20 katı gibi. Bu bir şey anlatıyor mu bilmiyorum. Yabancı meslektaşlarımız burada kurumlaştırdığımız mizah dünyasına şaşkınlıkla ve gıptayla bakıyor. Ama dünya bizi izliyor dersek abartmış oluruz. Türk mizahı Türkiye futbol ligi gibi. Naklen yayınlarda izlenmiyor. Gidip kendini onlara anlatman gerekiyor. Çok başarılı olan örnekler de var. Bu arada Türk mizahı naklen izlenmiyor derken hiç bir şeyimiz naklen izlenmiyor. Edebiyatımız, resmimiz, vs. kişisel çabaları parıldamakarı saymazsak…Bu konuda gerçekçi olmak lazım. Babasız toplum
Kült lider denilince akla ilk gelen baba olur genellikle. Bazı popülist siyasi liderlere ya da mafya örgütü liderlerine baba denmesi boşuna değil. Kültürel otoritenin simgesidir baba. Aslında Lacan’ın bu tespiti, bazı feminist psikanalistler tarafından sıklıkla eleştirilmişti. Baba kavramını, erkek cinsiyetiyle özdeşleştirmemek gerekiyor, ki cinsiyetten çok öteki olmasıyla ilişkili psikolojik bir kavram nihayetinde. Herkesin ortaklaştığı nokta, çocuğun ilk karşılaştığı ‘öteki’nin baba olduğu gerçeği... Çocuk babayla nasıl bir ilişki kuruyorsa, diğer insanlarla da öyle ilişki kuracaktır. Eğer babasının kendisini sürekli eleştirdiğini, yargıladığını düşünüyorsa, başkalarının da kendisine aynı şekilde davranacağına inanabilir. Kişinin onay alacağı bir babaya duyduğu ihtiyaç, onun kült liderlere bağlanmasının da koşulu. Türkiye’de kişilerarası ilişkilerde sınırlarla ilgili yaşanan sorunlara dair düşünürken, babanın çocuğun yetiştirilmesindeki zayıf yönüne vurgu yapılır genellikle, baba ya işte ya da kahvehanededir; bu yüzden çocuk kendi sınırlarını oluşturmakta zorlanır, nerede nasıl davranacağını bilemez ve idealizasyon ihtiyacını dışarıda aramaya yönelir. Ya da günümüzde daha çok tanık olduğumuz gibi baba, babadan çok arkadaş gibidir, kendi babasının sert ve umursamaz tavrının tam aksi yönde bir tavır sergiler, ama o çocuğun zaten arkadaşları vardır, onun arkadaştan çok babaya ihtiyaç duyduğu fark edilmez. İki tarzda da çocuk, kendi bireyselliğini ve sınırlarını oluşturmakta güçlük çeker. Okulda öğretmen, çalıştığı yerdeki usta ya da müdür, yaşça büyük bir akraba gibi baba işlevini kısmen yerine getirecek bir figür, sorunun çözümünde katkı sunabilir ya da tam tersi bu açıdan suistimal de edebilir. Türkiye’nin kült liderler açısından zengin olmasının bireyleşme ve sınırlarla ilgili yaşanan sorunlarla bir ilgisi olduğu çok açık. *** 1967’de psikanalist Alexander Mitscherlich, ‘Towards a Fatherless Society’ adlı kitabında, özellikle II. Dünya Savaşı’ndan sonra, babasız büyüyen çocuk sayısına, boşanmanın kolaylaşması ve artmasına, tek başına çocuk yetiştirmeyi tercih eden bekâr annelere bakarak, babasız bir topluma doğru gittiğimizi yazmıştı. Mitscherlich ve başka psikanalistlerin ortaya attığa görüşe göre, büyük kanonik kültürel değerlerin savaşlar, bilimsel gelişmeler ve kültürel değişimler nedeniyle sorgulanıyor olması, kültürel mirasın taşıyıcısı olan ‘baba’nın sorgulanmasına neden oldu. Zaten, psikolojik yaklaşımlar da çocuk gelişiminde babayı bir kenara bırakıp anneye odaklandı daha çok. Hatta bu görüşlere göre, evrensel olarak kabul edilen, kişinin ana-babasına ve geleneklerine sadakatiyle özgürlük özlemi arasındaki çatışma, küreselleşen dünyada önemini yitirmiş gibi görünüyor. Eskiden olduğu gibi çocuklar ve ergenler, daha önceki gelenek ve görenekleri merak etmiyorlar artık ya da merak etmeye değer bile bulmuyorlar; 20’li yaşlardaki kişiler tarafından yaratılan kültürel ikonlar ya da ürünlerle çevreli bir evrende yaşamayı tercih ediyorlar. Ergenliğin bugün bir krize dönüşmüş olması, artık ergenlerin anne babalarıyla zaman geçirememesine, sosyal medya ve internet aracılığıyla 24 saat akranlarıyla beraber olmalarına bağlanıyor. Eskiden okuldan dönünce anne babayla sohbet edip beraber zaman geçirebiliyorlardı, şimdi herkes kendi odasında, kendi evreninde... Babalar, bu değişim nedeniyle kendilerini yetersiz ve dışarıda bırakılmış hissediyorlar. Onların dünyasına girmeye çalıştıklarında da ya arkadaş olma tuzağına düşüyorlar ya da gerçekten anlayamayıp yetersizlik duygularıyla baş başa kalabiliyorlar. *** Sonuç olarak, kuşaklar arası bağ, fena halde zayıflamış durumda. Bugün lise öğrenimi gören ama örneğin 12 Eylül Askeri Darbesi’ni bilmeyen ya da sadece özet olarak bilen, söylendiğinde de herhangi bir merak duygusu göstermeyen gençlerle karşılaşmak yaygın bir durum. Bunu dünyaya genellemek de mümkün, İspanya’da İspanya İç Savaşı’ndan habersiz üniversite gençleriyle karşılaşmak her zaman olası örneğin. Ama Billie Eilish’i ya da BTS’yi bilme ihtimalleri her zaman yüksek. Anne ya da babasından çok, bir TikTok ya da YouTube ünlüsünün görüşüne değer vermesi ve o çevreden onay alma ihtiyacı daha baskın olabiliyor. Erkek cinsiyetinden bağımsız olarak psikolojik açıdan ‘baba’ işlevine duyulan ihtiyaç, kült liderlerin beslendiği en önemli kaynaklardan birisi. Özellikle bireyleşmeyi başaramamış toplumlarda, bu kült liderler meselesi sorun olmaya devam edecek gibi görünüyor. Rolling Stones'un davulcusu Charlie Watts yaşamını yitirdi
Rolling Stones grubunun davulcusu dünyaca ünlü müzisyen Charlie Watts, 80 yaşında hayatını kaybetti. Watts'ın bir süre önce çok kritik bir ameliyata girdiği açıklanmıştı. Haziran ayında 80. yaş gününü kutlayan müzisyen, 1963'ten beri rock grubunun üyesiydi. Londra'daki yapımcısı Bernard Doherty tarafından yapılan açıklamada, "Sevgili Charlie Watts'ın ölümünü büyük bir üzüntüyle duyuruyoruz. Bugün erken saatlerde hastanede huzur içinde vefat etti" dedi. AMELİYAT OLMUŞTU Ağustos ayının başında ne olduğu açıklanmayan bir tıbbi prosedür geçirdiği belirtilen davulcu Charlie Watts'ın Rolling Stones'un ABD turnesini kaçıracağı açıklanmıştı. Watts'ın sözcüsü 80 yaşındaki müzisyenin ameliyatının ''başarılı'' geçtiğini ancak iyileşmek için zamana ihtiyacı olduğunu söylemişti. Watts'ın sözcüsü, ''Provalar birkaç hafta içinde başlayacak. Bu durum çok üzücü ancak kimse böyle bir şey olacağını öngöremezdi'' demişti. Ritim tutmakta zorlandığını ifade eden müzisyen, doktorların tavsiyesinin de sahneye çıkmaması yönünde olduğunu dile getirmişti. Watts iyileşene kadar grupla sahneye uzun süredir Keith Richards'la sahne alan Steve Jordan çıkacaktı. CHARLIE WATTS HAKKINDA Charlie Watts, 2 Haziran 1941 tarihinde Kingsbury, İngiltere’de doğmuştur. Tam adı Charles Robert Watts’dır. Babası kamyon şoförü Charles Richard Watts, annesi Lillian Charlotte’dir. Çocukluğu Wembley'de geçti. 1952-1956 yılları arasında Tylers Croft Ortaokulunda okudu. Ebeveynleri ona ilk bateri kitini 1955'te aldı. Ortaokulu tamamladıktan sonra 1960'a kadar Harrow Sanat Okulu'na devam etti. Westminster Üniversitesinde grafik sanatları eğitimi alan Charlie Watts, okulu bıraktıktan sonra Charlie Daniels Studios adlı bir reklam şirketi için grafik tasarımcı olarak çalıştı ve ayrıca zaman zaman kafelerde ve kulüplerde yerel gruplarla davul çaldı. Londra'nın ritim ve blues kulüplerinde bateri çalmaya başladı. İlk halka açık gösterilerini 1950'lerin sonlarında 1958'den 1959'a kadar çocukluk arkadaşı Dave Green ile birlikte Middlesex'te Jo Jones All Stars adlı bir caz grubunda çalarak yaptı. Charlie Watts, 1961 yılında Danimarka'da grafik tasarımcı olarak çalışmaya giderken, Blues Incorporated grubuna katılmaya davet eden Alexis Korner ile tanıştı. Şubat 1962'de Londra'ya döndüğünde Alexis Korner'ın teklifini kabul etti. Blues Incorporated grubu ile düzenli olarak bateri çalarken, başka bir reklam şirketi olan Charles, Hobson ve Gray ile grafik tasarımcı olarak çalışmaya devam etti. 1962 yılının ortalarında ilk kez Brian Jones, Ian Stewart, Mick Jagger ve Keith Richards ile tanıştı. Ancak 1963 yılının Ocak ayında Rolling Stones müzik gurubunun bir üyesi oldu. 1980'lerin sonlarında sigarayı bırakmasına rağmen Haziran 2004'te boğaz kanseri teşhisi konuldu ve bir radyoterapi tedavisi gördü. Charlie Watts, 2016 yılında Rolling Stone'un " Tüm Zamanların En İyi 100 Davulcusu" listesinde 12. sırada yer aldı. Şehir Tiyatroları perdelerini açıyor
İstanbul Büyükşehir Belediyesi (İBB) Şehir Tiyatrolarının yeni sezon repertuvarı açıklandı. Müze Gazhane'de yapılan basın toplantısında, "Kaldığımız Yerden… Yeniden…" sloganıyla kapılarını açan "Minimal'den Normal'e" sezonunda izleyiciyle buluşacak oyunlar tanıtıldı. Repertuvarı açıklayan İBB Şehir Tiyatroları Genel Sanat Yönetmeni Mehmet Ergen, bu sezon Müze Gazhane içerisindeki iki yeni sahnenin Şehir Tiyatroları sahnesi olarak hizmet vermeye başlayacağını söyledi. Ergen, geçen yıl duyurulan fakat sahnelenemeyen "Yaftalı Tabut", "Kimse Öyle Şeyleri Konuşmuyor Artık", "Antigone", "Hayat Der Gülümserim", "Kutlama", "İfigenya", "Veba", "Öldün, Duydun mu?", "Herkes Sihirbaz Olacak (Çocuk Oyunu)" ve "Beşamelli Tavuk" isimli oyunların prömiyerlerinin gerçekleşeceğini ifade etti. Bu yıl repertuvarlarda müzikallere de yer verdiklerini belirten Ergen, geçen sezon açıklanan Nuri Pakdil'in "Umut", William Shakespeare'ın "Hamlet", Anton Çehov'un "Vanya Dayı" ve Bertolt Brecht'in "Cesaret Ana ve Çocukları" oyunlarının gösterimleri için bekleyecekleri bilgisini paylaştı. Ergen, "Daha kalabalık ekiplerin çalıştığı ve daha çok bulaşa yol açabilecek prodüksiyonlar olduğu için salgın konusunda daha rahat olabildiğimiz şartları bekleyeceğiz." değerlendirmesinde bulundu. Şehir Tiyatrolarının yeni sezonu, Eylül'de Müze Gazhane Büyük Sahne'de "Veba" oyununun prömiyeriyle açılacak. Yeni sezon ve Açıkhava Yaz Oyunları'nın biletleri, 25 Ağustos 2021 Çarşamba günü saat 11:00’de satışa sunulacak. İşleyen Kurmaca’nın Temel Atölye dersleri başlıyor
Yazar Fadime Uslu ve edebiyat eleştirmeni Doğuş Sarpkaya’nın birlikte yürüttüğü İşleyen Kurmaca’nın yeni dersleri başlıyor. “İşleyen Kurmaca”nın bu derslerinde, kurmacanın temel öğeleri ve teknik kavramları derinlemesine ele alınacak ve metin çözümlemeleri, ders içi yazma egzersizleri, teorinin pratiğe aktarılması için yönlendirici çalışmalar yapılacak. Katılımcıların dersler boyunca yazdığı öyküler, Fadime Uslu ve Doğuş Sarpkaya tarafından değerlendirilecek. Öykülerin yayıma hazır hâle gelmesi için önerilerde bulunularak katılımcılara yazma konusunda eşlik ve rehberlik edilecek. Boccacio, Tahsin Yücel, Ernest Hemingway, Nezihe Meriç, Yılmaz Güney, Bilge Karasu, Tomris Uyar, Sait Faik, Zeyyat Selimoğlu, Virginia Woolf, Cesare Pavese, Ercan Kesal, Kate Chopin, Truman Capote, Orhan Kemal, Leyla Erbil, Henry Miller, Johnny Schemisin, Vladimir Nabokov, Anton Çehov, Behçet Çelik, Donald Bathelme, Edgar Allen Poe, Vüs'at O. Bener gibi edebiyatın usta isimlerinin öykülerinin çözümleneceği derslerde, okuma biçimlerimizin yazma deneyimimize etkisi işlenecek. Toplamda on iki hafta olan program dörder haftalık üç kur olarak sürecek. İlk kur 18 Eylül 2021’de başlayacaktır ve dersler cumartesi günleri 11.00-13.00 arasında Zoom üzerinden online yapılacaktır. Kayıt ve detaylı bilgi için WhatsApp: 0555 4892333. Temel Atölye’de işlenecek konular: 1. KUR: Kurmacanın temel/kurucu ögeleri (4 Hafta) Kurmaca nedir? Kurmaca türleri, birbirleriyle ilişkileri ve farkları Dil Atmosfer Zaman Mekân Karakter Hikâye /Olay Örgüsü Etki Kurmaca metinde atmosfer nedir? Atmosfer nasıl kurulur? Zaman-mekân unsurlarıyla atmosfer kurma. Dil atmosferi kurma. Hikâyenin yapısı-anlatım biçimi arasındaki ilişki. Bu kurda, öykü okuma ile çözümleme çalışmaları ve yazma egzersizleri yapılacaktır. 2. KUR: Kurmacayı harekete geçirmek (4 Hafta) (23 Ekim – 13 Kasım) Türlerin doğası Kurucu ögelerin etkinlik alanını geliştirirken hikâyede derinleşme Zaman/mekân, atmosfer, karakterin hikâyedeki etkiyle mesafesi Kurmacanın matematik doğası: Kurgu nedir? Kurgu türleri Hikâyenin yapısı ile kurgu türü arasındaki ilişki Kurmacanın Kahramanları Anlatıcı Hikâyesi anlatılanlar Bakış türleri Anlatıcının bakış açısı İlk kurda başladığımız çalışmaları ilerletiyoruz. Derste yaptığımız yazma egzersizlerinin yanı sıra yönlendirici çalışmalarla tekniğin uygulanmasını, katılımcı arkadaşlarımızın yazdığı öykülerin yayımlanabilir hâle gelmesini hedefliyoruz. 3. KUR: Kurmacada İnce İşçilik (4 Hafta) (27 Kasım – 18 Aralık) Temel ve yardımcı ögelerin pratikteki işleyişi Hikâyede kırılma anı /aydınlanma anları Maddi ayrıntıların doğası: Nesneler, semboller Nesneler, semboller, temsillerle anlam örüntüsü oluşturma Kurmaca metinlerde gizli, açık, örtük bilgi Bilgilerin işlenmesi İnce işçilik Kurmaca metinleri hangi kriterlerle değerlendiririz? Kendi eserimizi nasıl değerlendirebiliriz? Başkasının metnini değerlendirirken neye dikkat ederiz? Bu kurda, ders konularının yanı sıra öykü yazımına yoğunlaşacağız. Katılımcı arkadaşlarımızın her hafta yapılan yönlendirmelere göre bir metin kaleme almasını hedefliyoruz. Bu etapta da yazılan öykülerin yayımlanabilir hâle gelmesini hedefliyoruz. Bergama'da Anadolu tanrıçası Kibele için ibadet edilen 8 dini alan tespit edildi
Bergama Antik Kenti ve çevresinde yürütülen kazı çalışmalarında, Anadolu tanrıçası Kibele'ye tapınmak amacıyla kullanıldığı değerlendirilen, 2 bin 200 yıl öncesine ait 8 yeni dini alan ile çok sayıda heykelcik bulundu. Kültür ve Turizm Bakanlığı ile Alman Arkeoloji Enstitüsünün Bergama Antik Kenti'nde yürüttüğü geniş çaplı kazı çalışmaları her yıl yeni buluntularla Antik Çağ dünyasına ilişkin yeni bilgiler sunuyor. Antik kentte sürdürülen kazılar sırasında 2 bin 200 yıl önce Bergamalılar tarafından kullanılmış kent surları içinde 5, dışında 3 dini alan bulundu. Bu alanlarda çok sayıda "bereket tanrıçası" ya da "ana tanrıça" olarak bilinen Kibele'nin heykelcikleri çıkarıldı. Kibele heykelciklerine Bergama Antik Kenti ve çevresinde son dönemde daha sık rastlanması, yerel halkın inanç sistemine de ışık tutuyor. Arkeoloji kaynakları, elde edilen bu bulguların, Athena Tapınağı gibi Yunan tanrılarına adanmış gösterişli dini yapıların bulunduğu antik kentte halkın, doğal alanlarda dini ayinler düzenlediği ve Anadolu tanrıçası Kibele adına adaklar sunduğu görüşünde. ŞEHİR İÇİNDE KUTSAL ALANLAR TESPİT EDİLDİ Alman Arkeoloji Enstitüsü Müdürü Prof. Felix Pirson, AA muhabirine, Bergama kazısının, Türk ve Alman ortak projesi olduğunu, 100'den fazla bilim insanının proje kapsamında çalıştığını söyledi. Arkeologdan mimara birçok kişinin Türk-Alman dostluğuyla önemli tarihi çalışmalara imza attığına dikkati çeken Pirson, şu bilgileri verdi: "Birkaç yıldır bölgedeki kutsal alanlar üzerinde çalışıyoruz. Şehir alanı içinde kutsal alanlar tespit ettik. Bu da sürpriz oldu. Çünkü genelde Kibele figürinini şehir dışında ve çevrede buluyorduk. Figürinleri bulduktan sonra o bölgelerde kazı çalışmalarını derinleştirdik. Yeni bulunan heykelcikler dönemin dini inancı konusunda bize çok bilgi veriyor. O dönem Zeus, Athena gibi tanrılar resmi kült ancak doğal kutsal alanlarda ortaya çıkarılan heykelcikler halkın inancını bize söylüyorlar. Bergama'da günümüzden 2 bin 200 yıl önce çok geniş din yelpazesi var ve insanlar farklı tanrılara inanıyor. Mezarlar, doğal alanlar ve şehir merkezinde tespit edilen kutsal alanlardaki Kibele heykelcikleri halkın genellikle Anadolu bereket tanrıçasını tercih ettiğini ortaya çıkarıyor." MAĞARALARDA TAPINMA DA YAYGIN Celal Bayar Üniversitesi Arkeoloji Bölümü Öğretim Üyesi Doç. Dr. Güler Ateş ise tanrıça Kibele'nin heykelciklerine daha önce Bergama'da rastladıklarını ancak son dönemde sayılarında artış olduğunu aktardı. Çok sayıda bulunan yeni figürinlerin halk için Kibele'nin önemini bir kez daha kanıtladığını anlatan Ateş, "Helen kenti olma iddiasındaki bir kentin içinde ve çevresinde, dağlarında, tepelerinde, su kaynaklarında, mağaralarda, çok sayıda kutsal alanda Kibele heykelcikleri tespit ettik. Sıradan halk için en önemli inanç oydu." dedi. Görkemli sunaklar varken insanların mağaralara gidip tapındığını aktaran Ateş, şöyle konuştu: "Kibele figürinleri, kutsal yerlerde, el değmemiş doğal alanlarda, kayalıklarda, su kaynaklarında, mağaralarda karşımıza çıktı. Bunlar, atölyelerde yapılan halkın satın alabileceği küçük adak eşyaları. Pahalısı da ucuzu da var. Bu adak eşyalarını satın alanlar, kap kacağıyla birlikte dini bayramlarda doğal alanlara gidiyordu. Kurbanlar kesiliyor, ibadetler yapılıyordu. Birkaç gün dualarını yapıp adakta bulunduktan sonra kap kacağını kırıyor, Kibele figürinlerini bırakıyor ve yaşadığı yere dönüyordu." Ateş, özellikle Bergamalı kadınların çocuk sahibi olabilmek için Kibele'ye adaklar sunduğunu söyledi. Bölgedeki Kibele buluntularına ilişkin hazırladıkları makalelerin uluslararası arkeoloji dünyasında da ilgiyle karşılandığının altını çizen Ateş, "Resmi inançlar değişse de insanların kalbinde ana tanrıça, bereket, toprak ana kültü yaşamaya devam etmiş. Kadının varlığı ve doğayı simgelemesi Anadolu'da çok güçlüydü." diye konuştu. Kendimize ait bir kitapçı: Rare Birds
Ömür Şahin Keyif/Edinburgh 33 yaşındaki Rachel Wood, Kanada’da büyüdü. 12 yıl önce Edinburgh’e taşındı. Edinburgh Üniversitesi’nde yaratıcı yazarlık üzerine yüksek lisans yaptı. “Okumak ve yazmak benim için her zaman bir tutku oldu” diyen Wood, yedi yıl kadar bir ajansta metin yazarlığı yaptıktan sonra, bundan dört yıl önce, sadece kadın yazarların kitaplarını okuyucuyla buluşturan Rare Birds Kitap Kulübü’nü kurdu. Yıllık üyelikle çalışan bu sistemde okuyuculara her ay yalnızca kadın yazarların kaleme aldığı farklı kitaplar gönderiliyor. Wood, ay başında ise bu kitap kulübünün devamı niteliğindeki kitapçıyı açtı. LİSTELERDE VE ÖDÜLLERDE EŞİTSİZLİK  Peki Wood neden yalnızca kadın yazarların kitaplarını okuyucuyla buluşturmaya karar verdi? Anlattığına göre her şey bir soruyla başladı: “Lisede ve özellikle üniversitede, İngiliz edebiyatı derslerinde verilen pek çok okuma listesinde erkek yazarların daha çok olduğuna tanık oldum. Okulda yeterince göremediğim için, kadınların eserlerine ilgi duymaya başladım. Bunun tam tersi olsaydı ne olurdu, diye sormaya başladım kendi kendime; listelerdeki yazarların çoğu kadın azı erkek olsaydı, ortaya farklı bir dünya görüşü çıkar mıydı?”  Wood’a göre, kadın yazarlar tarihsel olarak erkek yazarların gördüğü ilgiyi, takdiri görmüyor: “Yayıncılık endüstrisinde çalışan ve kitap yazan çok sayıda kadın var. Fakat bugün hâlâ içinde yaşadığımız kültür nedeniyle, erkeklere kadınlara olduğundan daha fazla otorite vasfı yüklüyoruz. Örneğin bir gazetede hafta sonu dört yeni kitap tanıtılıyorsa, bu yazıların çoğu erkek yazarların kitaplarıyla ilgili oluyor. Ödüller daha çok erkeklere veriliyor. Kadınlar prestij konusunda erkeklerle aynı yerde değiller. Bence bu durum gelişiyor ama yapılacak daha çok şey var.”  ERKEKLERİ DIŞLAMIYORUZ  Rare Birds kitapçısına Edinburghlü okuyucunun ilgisi gözle görülür düzeyde büyük. Wood çoğunlukla olumlu tepkiler aldıklarını söylese de ‘mansplaining’den de nasibini alıyor Rare Birds. Dükkâna akıl vermeye gelen erkekler olmuyor mu, diye soruyoruz. Çok az da olsa evet, diyor. “Keşke sadece erkeklerin kitaplarını satan kitapçı da olsa gibi şakalara maruz kalıyoruz. Bir kere de içeri giren bir erkek, o sırada dükkânda olan görevliye doğru yürüyüp, yazar olduğunu ve burada onun da kitabının satılması gerektiğini söyledi.”  Wood sözlerini bitirirken, projenin neden ortaya çıktığının altını bir kez daha çizme ihtiyacı duyuyor: “Yaptığımız şey erkekleri dışarıda bırakmak değil. Biz diyoruz ki, erkekler yüksek düzeyde ilgi görüyorlar, tanıtılıyorlar. Bu nedenle sadece kadın yazarlardan bahsedilecek, onları ilginin odağına koyacak küçücük bir alan yaratıyoruz.” Bye Bye Don Everly
Yedi yıl önce ölen kardeşi Phil ile birlikte Everly Brothers’ı oluşturmuş Don Everly, Cumartesi günü 84 yaşında bu dünyayı terk etti. İkilide geri vokal, bazen eş vokal rolünü üstlenirdi. Bazen de iki kardeş düet yaparlardı. “Bye Bye Love”, “All I Have To Do Is Dream” ve “Wake Up Little Susie” ilk ağızda benim aklıma gelen şarkıları. Üstelik hepsinin sözlerini de hatırlıyorum çünkü o sıralar Yelpaze Dergisi pop şarkıların sözlerini yayınlardı. Ezberlemiş, bir daha da unutmamışım. On beş – on altı yaşındaydım. Demek ki altmış yıldan fazla olmuş. Don ve kardeşi Phil Everly 50’li yılların ikinci, 60’lı yılların da ilk yarısında aralarında “Bye Bye Love” and “All I Have To Do Is Dream”in de olduğu şarkılarıyla dünya çapında şöhrete ulaşmış, uyumlu icralarıyla da Beatles ve Simon and Garfunkel gibi grupları etkilemişlerdi. 1973 yılında California’daki bir konser sırasında sahnede besbelli bir anlaşmazlık yaşamış (Phil gitarını kırıp sahneden ayrılmıştı) ve on yıl birlikte çalışmamışlardı. Phil daha sonra Time dergisine, iki kardeşin ilişkisinin bu ayrılığa galip geldiğini söylemişti. MODAYI TAKİP ETMEDİK Parlak dönemlerinde, 1957 ve 1962 arasında çok sayıda hit’leri oldu. Ayrılık sırasında tek tek çalıştılar ama aynı başarıyı elde edemediler. On yıl sonra Londra’daki bir konserle yeniden bir araya geldiler. Konseri bir albüm izledi. Don Everly 1986’da Associted Press ile yaptığı bir söyleşide, moda olanı hiçbir zaman takip etmedikleri için başarılı olduklarını belirtmişti. “Hoşumuza gideni yapıyorduk, sezgilerimizi izliyorduk. Rock’n’roll ayakta kaldı, bu konuda haklı çıktık. Country ayakta kaldı, bu konuda da haklıydık. İkisini birleştirebilirsiniz, oysa herkes yapamayacağımızı iddia ediyordu.” Çocukların ikisi de anneleriyle babalarının yerel radyo istasyonlarındaki müzik programlarında şarkı söylediler. Liseyi bitirince Nashville’de müzisyen olarak çalışma girişiminde bulundular. Gitarist ve yapımcı, aile dostu Chet Atkins’in himayesine rağmen başarılı olamadılar. Onlarla anlaşma imzalayan Columbia Records 1955’te satmayan bir single’dan sonra anlaşmayı iptal etti. Nashville’de bir yıl dolaşıp, şehirdeki hemen hemen her şirket tarafından reddedildiler. Sonra bağımsız Cadence Records ortaya çıktı. İlk kayıtları, dönemin seçkin ikilisi Boudeleaux ve Felice Bryant’ın bestelediği “Bye Bye Love”ı oldu. Pop single’larda en tepeye çıktı, country listesinde ikinci oldu. Altı ay listelerde kaldı. Ardından gelen (gene Bryant’lara ait) “Wake Up Little Susie” birkaç ay sonra hem rock, hem country listelerinde “Bir Numara” oldu. İlkinde kahramanımızın sevgilisini başkasıyla görmesinden kaynaklanan hazin bir hikâye vardır. İkincide ise, oğlan gece saat 4’te dehşet içinde uyanır. Sinemaya diye dışarı çıkmış, kaçamak yapmış ve ne yazık ki uyuyakalmışlardır. Yanındaki Küçük Susie’yi uyandırır. “Uyan Küçük Susie, film bitmiş saat 4, ayvayı yedik.” Everly Brothers ilk yıllarında Rock’n’Roll Hall of Fame’in onur listesine, 2001 yılında da Country Müzik Hall of Fame’in listesine girdiler. 2019’de Don Everly Nashville Müzisyenler Hall of Fame onur listesine seçildi. 1997’de Yaşam Boyu Başarı Grammy’si aldılar. Rolling Stone dergisi onları “rock’ın en önemli vokal ikilisi” olarak tanımladı. Keith Richards da Don için “dinlediğim en iyi ritim gitarcılardan biri” demişti. Don Everly’yi sevgi ve hayranlıkla anıyoruz. Sanatçı Genco Erkal'a "Erdoğan'a hakaret" iddiasıyla 4 yıl 8 aya kadar hapis istemi
Deniz Akkaya 3 gün hapis yatacak
Eski manken ve sunucu Deniz Akkaya, Selin Ciğerci ile aralarında çıkan kavga sonucu tedbir kararını hiçe saydığı gerekçesiyle ‘3 gün zorlama hapis’ yatacak. Beyaz TV’de ‘Söylemezsem Olmaz’ adlı programın sunucusu olan Akkaya, programın ilk gününde stüdyoya gelmedi. Polis, Akkaya’nın kanala gelir gelmez alınacağını ve yayına çıkamayacağını belirtti. Programın yapımcısı Bilal Özbilge’nin Akkaya’ya ulaşamadığını aktarıldı. Bu gelişmelerin ardından Akkaya, Beyaz TV canlı yayınına evinden bağlanarak katıldı. Deniz Akkaya, söylediklerinin yanlış olmadığını ifade ederek, sadece tedbir kararı sürecinde konuşmaması gerekirken, sosyal medya hesabı Instagram'dan yayın yaptığı ve paylaşım yaptığı için bu cezayı aldığını söyledi. Akkaya, “Bu konu bittikten sonra ben bu şahsı şikayet edeceğim. Lütfen herkes rahat olsun. Takım elbisemi giyip teslim olacağım. Herkes elini vicdanına koysun. Tabii ki teslim olacağım bizim kanuna karşı boynumuz kıldan ince. Benim davam her zaman bakidir. Çocuğum biraz üzgün, ağlıyor. Üç gün sonra bomba gibi döneceğim. Davam için ne gerekiyorsa, başıma ne gelirse gelsin duruşum aynıdır” ifadelerini kullandı. AVUKATINDAN AÇIKLAMA Akkaya'nın avukatı Muhammed Fatih Taşcı konuya ilişkin açıklamasında ise şu ifadelere yer verildi: “Müvekkil Deniz AKKAYA hakkında 6284 Sayılı yasa kapsamında 3 günlük zorlama hapsi uygulanmasına karar verilmiştir. Hukuka aykırı olarak verilen işbu karar istinaf veya temyiz incelemesinden geçmeden kesinleşmiş olup karara karşı, yürürlükteki hukuka aykırılıklar nedenleriyle kanun yararına temyiz başvurusunda bulunulacaktır. Ancak yapılacak başvuru, kararın hukuki sonucunu ortadan kaldırmayacağından müvekkil Deniz AKKAYA teslim olmuştur. Verilen karar bir disiplin hapsi olup, bir mahkûmiyet kararı değildir. Müvekkilin haklı mücadelesi hukuk çerçevesinde devam etmektedir.” NE OLMUŞTU? Bir programda yorumculuk yapan Deniz Akkaya, çocuk sahibi olmak isteyen Selin Ciğerci'ye 'Senin çocuğun olmaz.' deyince, ikili arasında sert bir tartışma yaşanmıştı. İkili arasındaki tartışmanın büyümesinin ardından Deniz Akkaya hakkında tedbir kararı aldıran Ciğerci, ünlü mankenin açıklamalarına devam etmesi sonucu bir kez daha mahkeme başvurmuştu. SİYAD En İyiler Seçkisi Atlas 1948’de
KÜLTÜR SANAT SERVİSİ Atlas 1948 Eylül ayı boyunca Sinema Yazarları Derneği (SİYAD) işbirliğinde hazırlanan ‘En İyiler’ seçkisi ile çok özel filmleri sunuyor.  3 Eylül’den itibaren sinemaseverlerle buluşacak seçkide ilk olarak Jérémy Clapin’in Cannes Film Festivali’nin Eleştirmenler Haftası bölümünden büyük ödülle dönerek bunu başaran ilk animasyon olan ‘J’ai Perdu Mon Corps-Bedenimi Kaybettim’ filmi gösterilecek.  Seçki kapsamında Taika Waititi’nin, Christine Leunens’in ‘Gökyüzü Hapsi’ adlı kitabından uyarladığı ve birçok uluslar arası yarışmadan ödülle döndüğü ‘Jojo Rabbit-Tavşan Rabbit’ filmi izleyiciyle buluşacak. Cesar Diaz’ın 72. Cannes Film Fesitvali’nde Eleştirmenler Haftası’nda ‘En İyi İlk Film’ ve ‘En İyi Film’ ödüllerinin sahibi olan, Belçika’nın Oscar adayı seçilen, Guetemala’daki iç savaşa odaklanan ‘Nuestras Madres-Annelerimiz’ filmi de seçkide gösterilecek filmler arasında yer alacak.  SİYAD Seçkisi’nde 76. Venedik Film Festivali’nden dört ödülle dönen ve Türkiye’de ‘Subay ve Casus’ adıyla vizyona giren Roman Polanski’nin ‘J’accuse-İtham Ediyorum’ filmi de sinemaseverlerle buluşacak.  Filistinli yönetmen Elia Suleiman’ın birçok şehre seyahat eden ve hepsinde de anavatanı Filistin ile türlü benzerlikler bulan bir adamın hikâyesini konu edindiği ödüllü filmi ‘It Must Be Heaven-Burası Cennet Olmalı’ filmi de seçki de kaçırılmaması gereken filmler arasında.  Yönetmenlik koltuğunda Juliano Dornelles ve Kleber Mendonça Filho’nun yer aldığı birçok uluslar arası yarışmadan ‘En İyi Film’ ödülüyle dönen macera-aksiyon türündeki ‘Bacarau’ filmi de sinemaseverlerde merak uyandıracak.  Usta yönetmen Roy Andersson’un Binbir Gece Masalları’ndan ilham aldığı ‘Om detoändliga-Sonsuzluk Üzerine’ filmi de SİYAD Seçkisi’nde sinemaseverlerle buluşacak.  Sinemaseverler, Oscar’a iki dalda aday olan ve birçok uluslararası yarışmadan ödül kazanan Ljubomir Stefanov ve Tamara Kotevska imzalı Makedonya’daki bal üreticisi Hatice’nin hikâyesinin anlatıldığı ‘Honeyland-Bal Ülkesi’ni de tarihi Atlas Sineması’nda izleme fırsatı bulacaklar.  SİYAD Seçkisi’nde yönetmen Ladj Ly’in Paris banliyösündeki günlük yaşama mercek tuttuğu ödülül filmi ‘Les Miserables-Sefiller’ ile Çek yönetmen-senarist Vaclav Marhoul’un, Polonyalı ünlü yazar Jerzy Kosinski’nin kült romanı ‘The Painted Bird-Boyalı Kuş’tan uyarladığı aynı adlı filmi de izleyiciyle buluşacak. Sinemaseverler, 26 Eylül’de ise Andy Serkis’in yönetmen koltuğunda oturuduğu ve Marvel’in en büyük ve en karmaşık karakterlerinden biri olan ölümcül koruyucu Venom serisinin ikinci filmi ‘Venom: Zehirli Öfke 2’ ile aksiyona doyacaklar. Kalem her zaman iktidarı korkutur
Meltem DAĞCI Nur Yazgan, Lal Kitap romanıyla 2007 Duygu Asena Roman Ödülü’nü aldı. Yazgan ile İstanbul’un geçmiş dönemlerinde geçen masalsı ve iç içe geçmiş öykülerin harmanlandığı son kitabı Leyla hakkında konuştuk. 2008 ve 2012 yıllarında Zamanın Kokusu ve Lal Kitap romanlarınız yayımlandı. Epey uzun süreden sonra Leyla ile yeniden okurla buluştunuz. Leyla’nın kitaba dönüşme fikri nasıl gelişti, bu süreci bizimle paylaşır mısınız? Leyla oluşum süreci uzun yıllar alan bir kitap. Yazmaya 2015’te başladım. Bir salgın ortasında geçen bu kitabı yazmaya başladığımda henüz ülkemizde koronavirüs salgını da yoktu. Aklımda bir Leyla ile Mecnun hikâyesi oluştu. İstediğim Leyla’nın pasif rolde olmadığı bir Leyla ile Mecnun hikâyesi yaratmaktı. Kadınların yok sayıldığı efsanelerden rahatsızlık duyuyordum. Kadınlar öncelikle kendi efsanelerini yaratmayı başarmalıydılar. Leyla bir nevi novella aslında. İki romanla başlayan yazı serüveninizin novella ile devam etmesi bilinçli bir tercih miydi? Mesela bir gün öykünüzü okur muyuz?  Leyla’yı yazarken tür ayrımı gözetmedim. Kitabın uzaması hikâyenin romanlaşmaktan çok tavsaması anlamına gelecekti. Yoksa oldukça uzatılabilir romanlaştırılabilir olay örgüsü var Leyla’nın. Bir gün öykü yazmak gibi bir düşüncem olmadı. Yine de değişik türleri denemeye kapalı değilim. Kitapta tüm şehri saran salgın teması söz konusu. Perizat salgın ve depremle baş etmeye çalışan güçlü bir kadın ve aynı zamanda hamile. Müezzin babası ve ailesinden bu durumu gizleyerek bir çözüm arayışına giriyor. Topluma ayna tutan bir kadının aile ve yaşadığı çevreyle olan mücadelesi halen zor bir durum değil mi? Leyla’nın hikâyesinin geçtiği zamanlar padişahlık dönemlerinde ve bugünden hemen hemen hiç farkı yok. Kadınlar hâlâ ağır toplumsal baskılarla yaşıyorlar. Zaten hikâyenin zamanını özellikle belirsiz tuttum çünkü bugün her ne kadar görünüşte saltanat altında yaşamıyor olsak da kadınlara yönelik baskı açısından bir fark göremiyorum. Perizat ise güçlüden çok başına gelenlerden sebep çözüm arayışında olan bir karakter. Ve direnmekten çok kaçış yolları üzerinde yoğunlaşıyor. Bir de toplumsal baskılar bir müezzinin kızı olan gencecik bir kadın için hayatı zorlaştırıyor. Leyla’nın dedesi Abidin, yedinci yaş gününde hediye ettiği hokka ve divit için ona mürekkep hediye ediyor. Leyla kalemleri ve yazmayı çok seven biri. Bu karakteri yaratırken kendi yazma deneyimlerinizden etkilendiğiniz oldu mu hiç? Evet, tamamıyla kendi yazma deneyimimden etkilendim. Leyla’yı yazarken karakterleri adım adım yaratırken birden Leyla’ya dönüşüyordum. Bir de Leyla kendimden çok özellik kattığım ilk karakterim. Bu sefer hem kendimin güçlü yanlarından bir karakter yarattım hem de kadınların ezilmişliğini yenilgiyle değil zaferle vurgulamak istedim. Bizi umutsuzluğa sürüklemek ezilmişliğimize çare değil. Leyla ve Karz’ın sıradışı sevda hikâyesi sürerken bir yandan mecmua çıkarılır. Mecmuada sert, tepki çekecek yazılar yer alır. Son sayıları kimse tarafından okunamadan sarayın gizli bölmesinde saklı kalır. Hikâyenin bu kısmı bana bir dönem yakılan, toplatılan kitapları anımsattı. Kalem halen en güçlü zırhımız, ne dersiniz?  Kalem iktidar sahiplerini her zaman en korkutan güç olmuştur. Bu yüzyıllar geçse de değişmeyecektir. Cahil kesim bile Arap harfleri ile yazılmış kâğıtları büyü, tılsım, muska gibi şeyler için kullanır. Yazı insanlık üzerindeki etkisini türlü biçimlerde kullanmaya devam edecektir. Bu nedenle sadece kadınların haklarını dile getirmek için bir mecmua çıkarılması sarayda bir devrimdir aynı zamanda. Kadının kaleme sahip olması kadınlar için her zaman avantaj olacaktır. Son olarak Duygu Asena Roman Ödülü sahibi olarak edebiyat ödülleri, atölyeler ve dergiler için düşünceleriniz neler? Ben de iyi bir edebiyat ödülüyle ilk kitabımı yayınladım. İlk kitabım böyle ödülle basılmasaydı uzun yıllar kitaplarını yayınlamak için çabalayan biri olabilirdim. Hakkaniyetli bir biçimde verildiği sürece, özellikle yeni yazarlar için, edebiyat ödülleri yetenekli yazarların keşfinin önünü açıyor. Atölyeler birikimli, donanımlı kişiler düzenlediğinde katılımcıya çok şey katabilir ama yazmak tek başına bir eylemdir. İyi yazmak çok okunmakla edinilen bir yetenektir. Edebiyat dergilerine sempatiyle bakıyorum. Çoğu çok zor koşullarda ayakta durmaya çalışıyor ve ciddi edebiyat aşkıyla tutunuyorlar bu kapitalist dünyaya. Özellikle de öykü ve şiir dergiler sayesinde yeni isimlere kavuşuyor ve bu edebiyat sevgisi benim içimi ısıtıyor. Varoluş oyunları
2020’den beri merakla beklenen The Green Knight/Yeşil Şövalye nihayet beyazperdeye düştü. Tuğçe’nin (Madayanti Dizici) ilginç iddiasındaki kadar abartılmayı hak etmiyorsa da - “değerleri sorgulatan, kahramanlığın test edildiği, gerçeğe dair doğaüstü arayışı olan bu filmi sevmeyenin sinema ilişkisinden şüphe ederim.” (14.08.2021, BirGün)- Yeşil Şövalye’nin güzel ve büyüleyici bir film olduğu doğru. Büyüleyiciliği, hikâyelere ve hikâye anlatmaya dair bir film olmasından kaynaklanıyor. Filmin uyarlandığı, İngiliz edebiyatının en ünlü anlatılarından olan Sör Gawain ve Yeşil Şövalye adlı bu hikâyede, Kral Arthur Yuvarlak Masa Şövalyeleri’yle noel kutlaması yaparken, yeşillerle kaplı devasa bir savaşçı çıkageliyor. Tek derdi oyun oynamak olan şövalye, saray halkına diyor ki, “Cesur şövalyelerden biri buyursun, şu baltayla bana bir darbe indirsin. İsterse başımı kesebilir, isterse yanağıma bir çizik atabilir. Amaaa… Bundan bir yıl sonra, benim mekânım olan Yeşil Kilise’de, bana yaptığının aynısını ben de o şövalyeye yapacağım.” İsa’nın son yemekte kullandığı kupanın peşinde maceradan maceraya koşmuş o cesur şövalyelerin hiçbirinde cesaret kalmamış! Yeşil Şövalyenin kellesini kesseler kendilerininki de tehlikeye girecek, sadece bir çizik atsalar, cesurca davranmadıkları gerekçesiyle millet dalga geçecek! En iyisi, korkak olduğunu cesurca kabul edip biraz daha yaşamak.   Tam o sırada, Arthur’un henüz şövalye ilan edilmemiş genç yeğeni Gawain oyunu kabul ediyor. Ama Gawain Yeşil Şövalye’nin başını, anlatının geleneksel versiyonundaki gibi baltayla değil, Kral Arthur’un meşhur kılıcı Excalibur’la kesiyor. Bundan sonrası, her karesine varoluşun ezici ağırlığı yansımış bir erginlenme ayini...  Yönetmenin uyguladığı estetik strateji, seyirciyi hem masal dinleyen meraklı bir çocuğa çeviriyor, hem de açıkça “Ne kadar etkilenirseniz etkilenin, burada size bir hikâye anlatıldığını unutmayın!” diye uyarıyor: Karanlıkta anlatıcı-cadının okuduğu şiirle başlayan filmin beşinci dakikasında, “Sir Gawain and…” ifadesini peş peşe beş farklı yazı karakteriyle yazılmış olarak görüyoruz. Böylece bunun farklı biçimlerde defalarca anlatılmış bir hikâye olduğu vurgulanıyor.  Hatta hikâyenin önemli epizodlarından birinde, Lord Bertilak’ın evinde, sinema öncesi görüntü üretim teknikleriyle sinemasal yöntemler birleştiriliyor. Böylece film, Gawain ya da Yeşil Şövalye’yi değil, bizzat kendisini anlatıyor.  Öykülemedeki bu Brechtyen tavır sayesinde seyirci hikâyeyi değil, hikâyenin bu sefer nasıl anlatıldığını izliyor. Filmin geleneksel tragedyaya karşı tavrını adlandırmada da görüyoruz; yazıldığı günden bu yana, en az yedi asırdır “Sör Gawain ve Yeşil Şövalye” olarak bilinen hikâyenin adından kahramanın ismi çıkarılıyor, sadece düşmanının adı kalıyor. Böylece, adından başlayarak bu filmde aslolanın destansı bir kahraman değil, varoluşsal bir mücadele olduğunu görüyoruz.  ***  Bu varoluşsal mücadelenin aslında saçma denecek kadar basit doğası film boyunca kendini hissettirirken, hikâyenin özgün versiyonunda bir dil oyunuyla belirginleşiyor. ‘Orta İngilizce’ olarak bilinen Norman İngilizcesiyle yazılmış bu hikâyede, iki sözcüğün çok dikkat çekici bir ilişkisi var: ‘Gomen’ ve ‘gome’. ‘Gomen’ oyun, şaka, eğlence, dalga geçme, ‘gome’ ise adam anlamına geliyor -destanın ilk bölümünden bir örnek: “Gome gered in grene”, ‘yeşile bürünmüş adam’. Bendeki 2007 baskısı Simon Armitage versiyonunda ‘gomen’ (oyun, şaka) 10 defa, ‘gome’ ise 19 defa kullanılıyor. Böylece, insanın bizzat şakaya dönüştüğü bir mücadele oyununa tanıklık etmiş oluyoruz.  Ortalığın abartılı Marvel ve DC süper kahramanlarıyla dolduğu şu günlerde, insanın korkaklığı, cesareti, zayıflığı, kahraman dediğimizin aslında kahraman olmayışı, hatta kahraman diye bir şey olmayışı üzerine güzel bir film, Yeşil Şövalye. Bir de bu hikâyenin tarihsel açıdan epey ilginç olan The Turke & Sir Gawain (Türk ve Sör Gawain) versiyonu var, ona da sonra değiniriz. Çabalamak durumundayız
Bir süredir konser ve etkinlikler yeniden başladı. Tekrar eski randımana dönüp haftada 5 etkinlik gezmem biraz zor gibi ama belli de olmaz. Bu hafta Seda Erciyes’in ‘Uçak’ single’ının klip lansmanına gittim. Calling Mag.’in mekânında gayet keyifli bir ortam, çok şık insanlardan oluşan bir kalabalık vardı. İçeri girer girmez içki almam gerektiğini düşündüm. Mantıklı kararlar verip menüden güzel bir kokteyl seçtim. Hislerim karışık. Kalabalık bir ortama girmiş olmak üstümüzden geçen son iki yıldan sonra biraz zor geldi. Galiba ortamdaki çan eğrisini yaş anlamında yükseğe çekenlerden biriydim. Bazı arkadaşlarla karşılaştım, selamlar verildi. Hayatımın yarısının geçtiği bu ortamları özlemişim. Ama artık bu kulaklar “after’a kaçıyoruz”u duyunca “Evde köpeğim beni bekliyor gezmek için” diyorum. Eskisi kadar rock’n roll olmadığıma hepimiz ikna olduk sanırım. Neyse çabalamak durumundayım. Nasılsa ölünce uyurum... Seda’nın yeni single’ı için kolay dinlenebilir rahat bir beat’e sahip R&B diyebilirim. Chill diyoruz kısaca yani sakin, rahatlatıcı. Şarkının animasyon klibinde ve oyununda imzası olan isimler Yasin Arıbuğa, Yağmur Güçlü, Sude Belkıs, Toprak Fırat. https://ucak.afterwork.house/ Son günlerde No:1’in Kron1k albümünü her gün birkaç kez dinledim. 2021’de dinlediğim en iyi Türkçe rap albümlerinden biri hiç kuşkusuz bu. Derdi olan insanın yaptığı müziği seviyorum. No:1’in bu albümü bir şekilde bana çok dokundu. Çıktığı günden bu güne kenarda tuttum ve arada dinledim ama albümü bu hafta her dinleyişim bir eski dinleyişime göre daha bir dokundu. Rap’te söz dinlemeyi severim. Beat’ler elbette önemli ama hikâye dinlemeyi seviyorum. Tarzım bu. Albümleri single’lara tercih etme sebebim bu biraz da. Bir hikâye anlatılıyor ve bu hikâye arka arkaya dinlendiğinde bir bütün anlamı işaret ediyorsa o albümün bana verdiği keyif artıyor. Bu herkes için değişebilecek bir durum elbette. Yakın tanıdıklarım Da Poet’in Poetika, Sansar Salvo’nun 24. Şarjör albümleriyle aramda olan duygusal bağı bilir. No:1, benim ve hayatım için bu albümler gibi bir albüme imza atmış. Bu albüm benim için bir başucu albümü. Çağrı Sinci’nin sınıf kavgasını, Xir’in şaşırtıcı kalitedeki flow’larını ve Ahiyan’ın etkileyici vokalini dinlemek çok iyi geldi. Ayrıca Melek Mosso ve No:1’in sesi çok yakışmış birbirine. Bu albümün yolu çok açık ve öyle 2-3 yıla unutacağım albümlerden değil. No:1’i kutluyor ve keşke albüm plak formatında da yayınlansa demekten alamıyorum kendimi. Sonunda Metalium canlı canlı 27 Ağustos Cuma günü uzun zamandır beklediğim bir gün. Geçen yıl son birkaç yılın en iyi thrash metal albümlerinden Tenebris’i yayınlayan köklü metal grubu Metalium, Sülfür Ensemble ve Diabolizer ile KüçükÇiftlik Park’ta sahne alacak. %100 Metal kapsamında gerçekleştirilecek konser kaçmaz. Sülfür Ensemble harika bir doom grubu, Diabolizer ise son yılların en iyi death metal gruplarından. Gelenler selam versin. Herkes sanata ulaşabilmeli
Bir başkadır İstanbul geceleri. Her yaştan insana hitap edecek etkinliklerle doludur. Kışları da öyledir ama yaz geceleri bir başkadır. Kentin çeşitli köşeleri farklı türlerde müzik etkinliklerine sahne olur. Şu günlerde, sanat yaşamı iki yıl öncesi günleri aratmıyor. Pandemide büyük zarar gören müzik sektörüne ilaç gibi gelen bu konserler içinde organizasyon firmalarının düzenlediklerinin fiyatları cep yakacak boyutta. Kentin varlıklı ailelerinin çocukları için bir engel oluşturmayan bilet fiyatları, yoksul aileler için ciddi bir sorun. Söz konusu etkinliklerin çoğunluğu, popüler müzik alanının eski ve yeni ünlülerinin konserleri. Ama, İKSV’nin Müzik ve Caz Festivalleri’ndeki konserler için de aynı sorun geçerli. Sanata ulaşım, yalnızca toplumun varlıklı kesimine mahsus bir ayrıcalık olmamalı. İstanbul Büyükşehir Belediyesi, bu soruna bir ölçüde çözüm getirebilmek adına İKSV ile bir anlaşma yapmış. Konserlerde dolmayan koltuklar son anda gençlere veriliyor. Önceden başvurusunu yapıp, sırada beklemeyi göze alan 24 yaş altı gençler yararlanabiliyor bu hizmetten. Sanat kültürünün yaygınlaşması adına çok değerli bir karar bu. İzmir Büyükşehir Belediyesi de, benzer bir uygulamayı pandemiden zarar gören tiyatrolara ve kentin tek sanat sinemasına destek vermek için yapmış, mekânlardan bilet satın alıp, ücretsiz olarak dağıtmıştı. Ankara’da neler oluyor bilmiyorum. Belki, benzer uygulamalar vardır da duyurmakta sıkıntı yaşıyorlardır. İstanbul ve İzmir’de Büyükşehirlerin bir başka hizmeti de, meydanlarda, sahillerde ücretsiz mini-konserler düzenlemek. Kuşkusuz, bu etkinlikler yerel sanatçıları desteklemek açısından değerli, ama sanatı kentlinin ayağına getirmek yerine, kentliyi sanat etkinliklerine katılmaya teşvik etmek daha iyi olmaz mı? Kendi başına bir sanat dalı olan ‘Sokak Sanatı’nı dışarda tutarsak, sokakta ücretsiz sanat etkinlikleri sunmanın, kentlinin sanatla buluşması adına bir katma değer sağlayacağını düşünmüyorum. Tam tersine, sanata ulaşmanın bir bedeli olduğu bilincinin yerleşmesi gerekir insanlarda. ARACANIZ YOKSA DÖNEMİYORSUNUZ Bu noktada, tarihte kalan sosyalist rejimlerin bir uygulamasını anımsatmakta yarar var. İşyerlerinin çalışanlarına dağıttıkları sanat kuponları, dilediğiniz tiyatro oyununu ya da konseri izlemenizi sağlardı. Sanırım, kapitalizmin bütün kalelerini zapt ettiği bu ülkelerde gündemde değil bu uygulamalar. Parasını veren düdüğü çalabiliyor artık. Sanatı zenginlere hitap eden bir üstyapı kurumu olarak gören, yoksullara da ara sıra ücretsiz ‘halk konserleri’ sunmakla yetinen bir ülkede yaşamak hiçbir sanatçıyı tatmin etmez. Seyirci de (elbette, nitelik kaygısı olan seyirci) en nitelikli işlerin, makul bir bedel karşılığı ulaşılabildiği bir ülkede yaşamayı ister. Ulaşmaktan söz ettik madem, yerel yönetimlerden bir şikâyeti dile getirmek istiyorum. İstanbul’da birkaç gün içinde birkaç sanat etkinliğine ulaşma şansım oldu. Özellikle, kent merkezinin uzağındaki mekânlardan çıkışta onlarca kişiyle birlikte yaşadığımız kabustan söz ediyorum. ENKA, UNİQ ve Sabancı Müzesi gibi sanat mekânlarına ne zaman gitsem aynı şeyi yaşıyorum. Özel aracınız yoksa, etkinlik çıkışı bir toplu ulaşım aracına ulaşmanız mümkün değil. Bırakın toplu ulaşımı tek bir minibüs, hatta tek bir taksi bulamıyorsunuz. Metro, gece saat 12 olmadan kapanıyor (Maslak’da 11.40’da metro kapandı diyen bir görevli ile karşılaşıyorsunuz; 12 değil miydi diye sorduğunuzda ‘12 trenin son istasyona varış saati’ cevabını alıyorsunuz). Hiç olmazsa, 1’e kadar -seyreltilerek de olsa- uzatılamaz mı seferler? Tabi, yalnızca hafta sonuna mahsus olmamalı; sanat etkinlikleri yalnızca cuma-cumartesi günleri mi yapılıyor? Aynı şey, İzmir’de Bostanlı’daki bir oyundan çıkıp, Urla’ya ulaşmaya çalıştığınızda başınıza geliyor. Ulaşım planlamasını yapan birimlerin yöneticilerinin sanat etkinliklerini izleme alışkanlıkları yok herhalde diyor, konuyu sanata duyarlı başkanlara havale ediyorum. Ücretsiz sokak konserlerinin sanatı izleme alışkanlığı yaratmakta etkisi olacağını sanmıyorum. Ama, parklarda, açık hava sahnelerinde verilen konserlerin çok yararlı olduğu bir gerçek. İKSV Müzik Festivali’nin ve İBB Cemal Reşit Rey (CRR) Senfoni Orkestrası’nın “Dansa Davet” başlığı altında meydanlarda, parklarda düzenlediği Senfonik Yaz Konserleri güzel bir örnek. Kadıköy Belediyesi’nin film gösterileri ve konserden oluşan Kalamış Yaz Festivali; 25 Eylül’e kadar devam eden Tiyatro Kooperatifi Yaz Buluşmaları; açık havada film, müzik ve dans etkinlikleri içeren (12 Eylül’e kadar devam edecek) Beykoz Kundura Bir Yaz Gecesi Festivali, İstanbul’un sanat yaşamına katkı sunan etkinlikler. Elbette, tümüne yetişemezdim birkaç günlük İstanbul ziyaretimde. Yalnızca, izleyebildiğim üç etkinlikten söz edeceğim. TÜRLER ARASI BULUŞMALAR İstanbul’un ‘sanatın başkenti’ kimliğini perçinleyen, tiyatro ile sinemayı, edebiyatla tiyatroyu, müzikle doğayı buluşturan etkinlikler izledim hafta içinde. Önceliği, ülkemizin en köklü festivali İKSV’nin İstanbul Müzik Festivali’ne vermeliyim. Tekfen Filarmoni Orkestrası’nın konseri ile açılan Festivalin ikinci gününde Fazıl Say’ın, Friedemann Eichhorn ve CasalQuartet ile birlikte verdiği “Doğa’nın Sesi” konseri etkileyiciydi. Konserin son parçası, Say’ın Atatürk anısına yazdığı, Atatürk’ün doğa sevgisini yansıtan “Yürüyen Köşk” eseri idi. Sanırım, biletlerin büyük çoğunluğu satılmış, İBB’nin gençlere hediyesi koltuklardan çok az kalmıştı. Belki önümüzdeki konserlerde şansları daha açık olur… “İlhan Usmanbaş 100 Yaşında”, Ufuk & Bahar Dördüncü’nün “Sahnede İsyan”, Şirin Pancaroğlu& Bora Uymaz Ensemble’ın “Sarı Çiçek” ve Borusan Filarmoni ile Martynas Levickis’in “Piazzola 100 Yaşında” konserlerini özellikle önermek isterim. Haftanın ilk günü ENKA Açıkhava’da izlediğim “Genco”, tiyatroseverler için bir şölen niteliğindeydi. Selçuk Metin’in yönettiği belgeselin senaryosunu Genco Erkal bizzat üstlenmiş. Sözcüklere eşlik eden görüntülerle oluşturulmuş bir otobiyografi bu. Kendi payıma, belgeselde Genco’nun kişisel yaşamına ilişkin bölümleri kendisinden (anne ve babası ile ilişkileri, darbe sonrası oyunlarını sergilediği Baro salonunun basılacağını duyduğunda tiyatroya koşup koltukların arkasındaki sloganları silmesi gibi anektodlar muhteşemdi) tiyatro serüveninin farklı etaplarını dostlarından, eleştirmenlerden dinlemeyi yeğlerdim. Ama, Genco’nun tercihi bu yönde olmuş. Belgeselde, tiyatro tarihimize ilişkin önemli bilgiler, dokümanlar yer alıyor. Kent Oyuncuları’ndan Gülriz Sururi-Engin Cezzar’a, oradan AST’a ve Dostlar Tiyatrosu’na uzanan bu serüveni İzlerken heyecanlanmayacak bir tiyatrocu düşünemiyorum. Tiyatro ile sinemayı aynı karede buluşturan bu etkinlikten, edebiyatla tiyatroyu buluşturan bir başkasına gidelim. Sinemamızın başarılı oyuncusu Meltem Cumbul’u filmlerinin yanı sıra televizyon dizilerinden ve talkshow’lardan tanır seyircilerin çoğunluğu. Mimar Sinan Üniversitesi Devlet Konservatuvarı Drama Ana Sanat Dalı mezunu olan, bu okulda öğretim görevlisi olarak çalışan, Eric Morris sistemini ülkemizde tanıtmaya çabalayan Cumbul’u, D-22’de “Bent”, Toy İstanbul’da “Blu” oyunlarının yönetmeni olarak beğeni ile izlemiştim. İkisi de cesur çalışmalardı. Bu kez daha daha da cesur bir işe girişmiş, yazar Bülent Yıldız ile birlikte… Sabancı Müzesi bahçesinde, Emre Koyuncuoğlu’nun sanat yönetmenliğinde gerçekleşen “Müzede Sahne” etkinliği kapsamında izlediğim ”Sevgili Milena”, Kafka’nın Milena’ya yazdığı mektupların yanı sıra, Milena’nın ağzından yazılmış mektuplardan ve arka planda görsel bir yerleştirmeden oluşan bir fiziksel tiyatro örneği… Tüm bu etkinliklere emek veren sanatçıları ve destek veren kuruluşları kutlayarak bitirelim. Sunucu Okan Karacan hakkında ‘cinsel taciz’ soruşturması
İstanbul'un Beşiktaş ilçesinde Y.K. isimli kadın garson, sipariş alırken bir kişinin kalçasına dokunup yürüyüp gittiğini öne sürdü. Taciz edildiğini söyleyen kadının çalışma arkadaşları, taciz şüphelisinin lokantanın biraz ilerisinde durdurdu. Taciz şüphelisi ise ünlü sunucu Okan Karacan çıktı. Olay yerine polis çağrılırken, sunucu gözaltına alınarak emniyet müdürlüğüne götürüldü. TV 100'de yer alan habere göre, tacize uğradığını iddia eden kadın ifadesinde “İş yerinde dışarıda sipariş alırken bir kişi kalçama dokunarak beni taciz etti ve yoluna devam etti. Beni taciz eden kişinin Zeki Okan Karaca olduğunu emniyette öğrendim. Kendisinden şikâyetçiyim” dedi. Gözaltına alınan Okan Karacan ise suçlamaları kabul etmedi, genç kadını daha önce hiç görmediğini söyledi ve şu ifadeleri kullandı: “Oğlumla birlikte evime giderken tanımağım adamlar beni durdurdu. 'Sen bu kadını elledin, para vereceksin' dediler. Bana iftira atan Y.K adlı kadından davacı ve şikayetçiyim.” Okan Karacan ifadesinin ardından serbest bırakıldı. Cumhuriyet Savcılığı ünlü sunucu hakkında "cinsel taciz" suçlaması ile soruşturma başlattı. Angelina Jolie, Afgan mülteciler için Instagram hesabı açtı ve bir mektup paylaştı
Sosyal medya hesabı bulunmayan ABD’li oyuncu Angelina Jolie, açtığı Instagram hesabında "Temel insan hakları için mücadele veren insanların hikayelerine" yer vereceğini belirtti. Aynı zamanda Birleşmiş Milletler Mülteciler Yüksek Komiserliği’nin (UNHCR) iyi niyet elçisi olan Jolie, bir Afgan kızın yazdığı mektubu paylaştığı ilk gönderisinde, 11 Eylül’den iki hafta önce Afganistan’da Taliban’dan kaçan Afgan mültecilerle görüştüğünü yazdı. İlk paylaşımında Afgan bir genç kızın mektubuna yer veren oyuncu, "Bu Afganistan'daki bir genç kızdan gönderilmiş bir mektup. Şu anda Afganistan halkı sosyal medyada iletişim kurma ve kendilerini özgürce ifade etme özgürlüğünü kaybediyor. Ben de Instagram'a insan hakları için mücadele edenlerin hikâyelerini ve seslerini anlatmaya geldim" yazdı. A post shared by Angelina Jolie (@angelinajolie) "ANLAŞILMASI İMKâNSIZ BİR BAŞARISIZLIK" Jolie, Afganların ülkelerini saran korku ve belirsizlik nedeniyle yeniden yurtlarından olmaları karşısında üzüntüsünü ifade etti. Oyuncu "Bunca harcanan zaman ve paradan sonra, dökülen kanın ve kaybedilen hayatların bu sonuca ulaşması, anlaşılması imkânsız bir başarısızlık" yorumunu yaptı. Jolie, dünyanın en yetenekli insanları olarak tanımladığı Afgan mültecilerin yük gibi görülmesini de mide bulandırıcı olarak değerlendirdi.  Mesut Akusta bugün uyandırılacak
Netflix Türkiye eylül programı belli oldu
Netflix'in Eylül takvimi resmi olarak açıklandı. Programda La Casa de Papel 5. sezonu, Countdown: Inspiration4 Mission To Space, Into the Night ve Sex Education gibi yapımlar yer alıyor. İşte Netflix Türkiye'nin eylül programı: • How To Be a Cowboy (1. Sezon) - 1 Eylül • Can Çıkar Huy Çıkmaz (Afterlife of the Party) - 2 Eylül • Q-Force (1. Sezon) - 2 Eylül • Dalış Kulübü (Dive Club) (1. Sezon) - 3 Eylül • La Casa de Papel (5. Sezon İlk 5 Bölüm) - 3 Eylül • Camgöz (Sharkdog) (1. Sezon) - 3 Eylül • Hayatın Bedeli (Worth) - 3 Eylül • Countdown: Inspiration4 Mission To Space - 6 Eylül • Kozmik Kid (Kid Cosmic) (2. Sezon) - 7 Eylül • Perde Arkası: Kırılma Noktası (Untold: Breaking Point) - 7 Eylül • Into the Night (2. Sezon) - 8 Eylül • Vinterviken - 8 Eylül • Kan Kardeşler: Malcolm x & Muhammed Ali - 9 Eylül • Kadın Katilini Yakalatan Kadınlar (The Women and the Murderer) - 9 Eylül • Kate - 10 Eylül • Lucifer (6. Sezon) - 10 Eylül • Metal Atölyesi Üstadı (Metal Shop Masters) (1. Sezon) - 10 Eylül • Av Günü (Prey) - 10 Eylül • Sex Education (3. Sezon) - 17 Eylül • Gece Yarısı Ayini (Midnight Mass) - 24 Eylül • Bilim İnsanı Ada Arı (Ada Twist, Scientist) 1. Sezon - 28 Eylül • Kalbimin Sesi (Sounds Like Love) - 29 Eylül İplikçi: Okursuz olmuyor
Kadir İNCESU Ataşehir Belediyesi’nin 'Parkta Hayat Var' sloganıyla gerçekleştirdiği açık hava etkinlikleri Erdal Eren Kültür Merkezi bahçesinde devam ediyor. Felsefe Konuşmaları kapsamında Murat Erşen’in 'Özgürlüğün Felsefesi' başlıklı konuşmasıyla başlayan etkinliklerin edebiyat bölümünün konuğu Müge İplikçi oldu. İplikçi, Elif Hopyar’ın moderatörlüğünde gerçekleşen söyleşide kitaplarının konuları, yazılış öyküleri, kaynakları ve edebiyat anlayışı üzerine soruları yanıtladı. Ataşehir Belediyesi’nin gerçekleştirdiği söyleşinin bir buçuk yıl aradan sonra katıldığı ilk yüz yüze etkinlik olduğunu belirten İplikçi “Yeniden yaşamla buluştuğumu söyleyebilirim. Bu süre içerisinde edebiyat beni yaşama bağlayan en önemli köprü oldu. Bu nedenle etkinliği düzenleyen Ataşehir Belediyesi yetkililerine çok teşekkür ederim” dedi. İplikçi, bu dönemde ‘okur’un öneminin de ortaya çıktığına dikkat çekerek “Okur olmadığında bir kez daha yalnızlığınızı hissediyorsunuz. Hayatın o ıssız noktası sizi bir kez daha ele geçiriyor. Bir buçuk yıl gerçekten zordu. Okursuz olmuyor” dedi.  Pandemi döneminde pek çok zoom söyleşisine de katıldığını, ancak okurla yüz yüze bir araya gelmenin yerini tutmadığını belirten İplikçi “Bir noktada idare ettik. Ama idare ettik” dedi.  Bu süreçte normal çalışma rutinine devam ettiğini, ancak döneme mutsuzluk hanesinin daha hâkim olduğunu vurgulayan İplikçi, dönemin yazın yaşamını nasıl etkileyeceği konusunda ise, “Bu dönem ileride yazacaklarıma da kaçınılmaz olarak yansıyacak. Zor bir süreç olduğu için dinlendirmek gerektiğine inanıyorum. Çok içimizden geçen bir süreç oldu. Kayıplarım oldu, babamı, halamı kaybettim. Bu kayıpları hazmetmem gerekiyor ki, bunun üzerine düşünüp yazabileyim” diye konuştu.  Ataşehir Belediyesi’nin 'Parkta Hayat Var' sloganıyla Erdal Eren Kültür Merkezi bahçesinde gerçekleştirdiği Felsefe Konuşmalarında 24 Ağustos’ta C. Cengiz Çevik 'Stoa Felsefesi ve Doğa', 31 Ağustos’ta da Esen Kunt 'İmgenin Halleri ve Zamanın Sineması' başlıklı konuşmalarıyla konuk olurken, 'Edebiyat Konuşmaları'nda ise 26 Ağustos’ta Kadir İncesu’nun moderatörlüğünde Aydın Ilgaz ile 'Hababam Sınıfı'nın yazılış sürecini anlatacağı 'Hababam Sınıfı Efsanesi' başlıklı söyleşi yer alacak. 1 Eylül’de ise Hülya Balcı’nın moderatörtlüğünde 'Mezun Cinayetleri' adlı yeni romanıyla Tuna Kiremitçi konuk olacak. Kötü bir şeyler olacağı hissi
Bu hafta sinemada vizyona giren, geçen Oscar töreninde En İyi Yabancı Dilde Film ödülüne layık görülen, Danimarkalı yönetmen Thomas Vinterberg'in Körkütük (Druk, Another Round) filminden bahsetmeliyim belki de. Ama hayır, o törende hakkının yendiğini düşündüğüm film olan Nereye Gidiyorsun, Aida? Quo vadis, Aida?’dan bahsetmek istiyorum. Hakkının yenmiş olmasının haricinde bir diğer sebep Afganistan’da bugün yaşanan insanlık ayıplarının bana bu filmi hatırlatması. Birleşmiş Milletler’in ve uluslararası örgütlerin Afganistan’da yaşanan insan krizine bir kez daha çare olamaması, senelerce birlikte çalıştıkları Afgan vatandaşları geride bırakıp ülkeyi terk etmeleri ve bu terk edişlerin sonucunda yaşanan ağır görüntüler, Almanya’nın büyük insanlık dramının yaşandığı Kabil'e gönderdiği 135 kişi kapasiteli A400 tipi askeri kargo uçağının sadece 7 kişiyi tahliye etmiş olması, BM’nin Afganistan'daki 100'e yakın uluslararası personelini Kazakistan'a tahliye etmesi ve sadece insani yardım personelini şimdilik ülkede bırakması... YARI YOLDA BIRAKILANLAR Batı’nın boş vermişliğini ve Birleşmiş Milletler gibi göstermelik kurumlarının işlevsizliği, acizliği, beceriksizliğini gözler önüne seren bir film, Nereye Gidiyorsun, Aida? 1995 Temmuz ayında, Srebrenitsa’da, Birleşmiş Miletler için tercümanlık yapan Aida, hava saldırısı ile korunması gereken ama korunmayan bölgeye giren Mladić’in ordusundan kaçan Bosnalı Müslümanların Srebrenica’daki yerleşik Hollandalı BM tesisine akın etmesiyle kabus başlar. İçeriye sadece birkaç bin kişi alınır, dışarıda kalanlar tamamen savunmasız bir halde bırakılır. Aida’nın iki oğlunu ve eşini tesise sokmaya çalışması ve onları kurtarmaya çalışması ise filmin ana konusunu oluşturuyor. Film her ne kadar gerçek olaydan uyarlanmış olsa da kendisinin de söylediği üzere olayın dramını daha da ortaya koymak için bazı karakterler kurgusal olarak yaratılmış. Aida’nın BM tesisi içerisinde ailesini o cehennemden kurtarmak için gösterdiği çaba, oradan orada soluksuzca koşturması, yetkilileri ikna etmeye çalışması insanın içine en derininden dokunuyor. Yönetmen Jasmila Žbanić’in objektifi, bir kadını soluksuzca takip ederken, kadının erkek egemen yapılar içinde ailesi için verdiği mücadelesini çok başarılı bir şekilde ön plana çıkarmış. Onca trajik an yaşanırken manipülasyona sığınmadan özellikle ajitasyonu es geçerek dramatik ögelerle arasına bir mesafe koyan film, bu sayede anlam ve önemini arttırmış. Peki nasıl oldu da Birleşmiş Milletler gücünün varlığında böylesi bir soykırım yaşanabildi? AB’nin, BM’nin, NATO’nun hataları sonucu gelinen nokta, sürece hâkim olmayan seyirci için filmde biraz eksik kalmış gibiydi. Tabii bu noktada da diyebiliriz ki, öyle olsa o başka bir film olurdu. O zaman şöyle diyeyim, soykırıma giden yolların ele alınmamış olması ve katliamın boyutunun hak ettiği şekilde görselleştirilmemiş olması filmin hem eksisi hem de artısı. Nitekim, izledikçe düşündüren, düşündükçe isyan ettiren bir film Nereye Gidiyorsun, Aida? HANİ İNSANLAR İÇİN ORADAYDINIZ? Afganistan’da yaşananlara insani yönden bakınca bugün de aynı haklı soruyu sormalıyız; ‘BM neydi?’ BM, dünya barışını sağlamayı hedefleyen, silahlı çatışmanın olduğu bölgelere insani yardım sağlanması amacıyla üye ülkelerin hükümetleriyle hareket eden, en büyük uluslararası kuruluş değil miydi? Bosna Hersek’te gerçekleşen soykırımın engellenmesi adına sahada yer alan en önemli kurumlardan biri değil miydi? Nasıl oldu da vurdumduymaz bir şekilde o gün o halkı katillerin eline terk edip bıraktı. Bugün Afganistan’a baktığımızda da sorumlu kurumların ülkeyi hızla terk ederek Afgan halkını eşi görülmemiş katillerin kanlı ellerine bıraktıkları görünüyor. BM’nin ülkedeki 100'e yakın uluslararası personelini Kazakistan'a tahliye ettiğini, sadece kısıtlı sayıda insani yardım personelinin ülkede kalacağını okuyoruz haberlerde. İnanın bana Quo vadis, Aida? filmini izlemenin ve modern dünya temsili kurumlarının varlık ve etkilerini düşünmenin tam zamanı. Bütün dünyanın gözleri önünde, uluslararası güçlü kurumların varlığında, Avrupa’nın ortasında, Birleşmiş Milletler’in güvenli bölge ilan ettiği Srebrenica’da katliam, soykırım ve iç savaş yaşandıysa, Afganistan’da neler yaşanabileceğini düşünmek dahi istemiyorum. Kıyıdan Kıyıya Türkiye-Yunanistan Film Festivali başladı
BİRGÜN EGE Çeşme Belediyesi, Kültür Bakanlığı Sinema Genel Müdürlüğü ve İzmir Sinema Kültür ve Eğitim Derneği işbirliğiyle düzenlenen “Kıyıdan Kıyıya Türkiye Yunanistan Film Festivali başladı. Festivalin ilk gününde, yönetmenliğini ve senaristliğini Azra Deniz Okyay’ın üstlendiği Ghost filminin gösterimi gerçekleştirildi. Film gösterimine film yönetmeni Azra Deniz Okyay ve oyuncusu Emrah Özdemir de katıldı. İKLİM KRİZİNE DİKKAT ÇEKTİ Alaçatı Anfi Tiyatro’da gerçekleşen festivalin açılışında konuşma yapan Çeşme Belediye Başkanı M. Ekrem Oran, “Ülke olarak zor günlerden geçiyoruz, ayrıca dünyamız büyük bir krizle karşı karşıya. Üretim araçlarımızın, tüketim alışkanlıklarımızın dünyaya verdiği zararda artık geri dönülemez bir noktaya geldik. Her yıl okyanuslara yaklaşık 8 milyon ton plastik atığın atıldığı belirtiliyor. OceansAsia’nın raporuna göre yaşanan pandemi sürecinde okyanuslarda 1,6 milyar maske biriktiği açıklandı. Bugün, hemen şimdi önlem almazsak bu felaketlerin artarak devam edeceği, iklim krizi nedeniyle yüz milyonlarca insanın su ve gıda ihtiyaçları konusunda sıkıntıya düşeceği aşikar. Tüm bu karamsar tablo karşısında elimizi kolumuz bağlı oturmamız mümkün değil” dedi.  “UMUDU YEŞERTECEĞİZ” Sanatın iyileştirici gücünden bahseden Oran, “Bu karanlık karşısında harekete geçmenin, bir araya gelmenin tam zamanıdır. Yarınlar için umudu, ortak eylemlerimiz, uzun vadeli ve gerçekçi planlarımız, popülizmden uzak, doğaya ve tüm varlıklara saygılı anlayışımız yeşertecektir. Bugün burada sanatın iyileştirici gücüne sığınarak umutlarımız adına küçük bir adım atıyoruz. Birlikte daha birçok adım atacağız, büyüyecek yeşerecek, bir araya gelecek, yarınlara sürdürülebilir güzel bir dünya bırakacağız” diye konuştu. FESTİVAL BOYUNCA BİRÇOK ETKİNLİK GERÇEKLEŞTİRİLECEK Festival boyunca davetli yönetmen ve oyuncularla birlikte her sabah Çeşme'nin ayrı bir kıyısında, kıyı temizliği ve su altı çekimleri yapılacak. Gündüzleri yönetmenlik, kamera önü oyunculuk ve sürdürülebilir yaşam üzerine atölyeler ve master class'lar gerçekleşecek. Türkiye ve Yunanistan'dan seçilmiş 6 uzun metraj film, festival boyunca Alaçatı anfi tiyatroda gösterilecek. Hazırlanan film programıyla Ghost, Körfez, Bilmemek, Unutma Beni İstanbul, Journey Through Smyrna, Apples filmleri izleyici ile buluşacak. Film yönetmenleri ve oyuncuları film sonrasında söyleşi için seyircilerle buluşacak. ‘Saygı 2’den ilk fragman yayınlandı
Efsaneleşmiş Behzat Ç. Dizisinin anti kahramanı Ercüment Çözer’in hikayesine odaklanan Saygı dizisinin ikinci sezonundan ilk fragman yayınlandı. Geçen yıl blutv’de izleyici karşısına çıkan, başrollerinde Nejat İşler, Boran Kuzum, Miray Daner ve Erkan Can’ı buluşturan dizinin kadrosuna, başarılı oyuncular Sarp Akkaya ile Damla Sönmez de dahil oldu. Saygı 2’nin yayınlanan fragmanında Selim Hacıoğlu karakterini canlandıran Sarp Akkaya’nın ‘yalan suçu’ndan Ercüment Çözer tarafından alıkonulduğu görülüyor. Tanıtımın sonunda usta oyuncu Erkan Can’ın ağzından duyulan “Ercüment Çözer tedavi merkezine hoş geldiniz” cümlesi ise sezonun akışına dair ipuçları vermekte.  Dizinin ilk sezonu, içinde yaşadıkları yozlaşmış toplumdaki çürümüşlüğe son vermek isteyen Helen (Miray Daner) ve Savaş'ın (Boran Kuzum) kendi adaletlerini sağlamak için verdikleri mücadelede yollarının alışılagelmişin dışında bir adalet anlayışı olan Ercüment Çözer’le (Nejat İşler) kesişmesi konu alınmıştı. Inter Medya imzalı ‘Saygı 2’nin senaryosu Ercan Mehmet Erdem imzası taşırken yönetmen koltuğunda Ender Mıhlar oturuyor. Dizi önümüzdeki günlerde blutv'de izleyici karşısına çıkacak. Harita kaderdir
Devlet kaydeder ve kaybeder. Fakat siz kendi başınıza kaybolmak istediğinizde, kaybolamazsınız; haritanın içine hapsedildiniz çünkü. İzinizi kaybettireceğiniz terra incognita’lar yok. “Kaybolurum” diye hiç endişelenmeyin. Asıl endişe verici olan, kendi başınıza kaybolamamaktır. İnsan, yoldan çıkıp kaybolabilmeli, başka türlü nasıl bulabilir ki kendini? Haritanın içine kapatılmak, olup bitmiş bir varlığın içine kapatılmaktır. Haritada, yeri ve işlevi tanımlı, standart bir nesne olmaktan öteye geçemeyeceksiniz. Kaybolup kendinizi yeniden bulduğunuzda, sadece kendinizi değil, haritadakileri de tanıyamayacaksınız. “Kusura bakmayın çok değiştiğim için sizi tanıyamadım” (Oscar Wilde). Haritanın üzerinde, koordinatları belirlenmiş, kimlikli, kullanışlı varlıklar var olabilir ancak. Kaybolmanın bir yolunu bulmamız gerek. Başkalaşmış olarak, sırtımızda yeryüzünün kasırgalarıyla geri dönebilmek. Ve döndüğümüzde, haritadan dışarı bakanlar şöyle diyecekler: “Sınırdan o denli uzak olan başkente nasıl vardıklarını anlamak mümkün değil. Ama işte oradalar ve sayıları her sabah artıyor gibi. Onlarla anlaşmak mümkün değil… dilimizi bilmiyorlar” (Kafka). Başka bir dil konuşacağız; haritanın dilini değil, toprağın, kayaların, dağların, nehirlerin, bitki ve hayvanların dillerinin karışımı olan yeryüzünün dilini. Haritadakilerin bu dili anlamaları mümkün değil. Yabancı bir kentte kaybolduğumuzu hissettiğimiz anlar olur bazen; hoşumuza gitmiyor da değil. Görsel referanslarımızı, kerteriz noktalarımızı yitiririz. Eskiden olsa basılı haritalara başvururduk, şimdi GPS (küresel konumlama sistemi) var. Artık dünya üzerinde yoldan çıkmak, eskisi gibi kolay değil. Her yeri avucunuzun içi gibi bilebilirsiniz, çünkü avuçlarınızın içinde akıllı telefonlarınız var. Yabancı bir kentte her kaybolduğunuzda haritanın içine daha fazla gömülürsünüz. Ve haritaya bakarak yön bulma oyununda kazanan hep harita oluyor, kaybedense yeryüzü. Yeryüzünü haritaya sığdıramazsınız, harita sabit kodlardan, koordinat sistemlerinden, anlamı hiç değişmeyen göstergelerden oluşur. Kurosawa’nın Dersu Uzala (1975) filmindeki haritacı, doğayı sabit kodlarla donatırken, bilge Dersu için yeryüzü anlamları sürekli değişen doğal görüngülerden oluşuyordu. Sonunda haritacı kazandı ve haritaya kapatıldık; şimdi yeryüzünde değil, haritanın içinde yaşıyoruz. Haritanın dilini konuşuyor ve haritadan bakarak yeryüzünü yargılıyoruz. Harita, iktidarların yapboz bulmacasıdır; savaşlarla, mega projelerle sürekli değiştirilen büyük resim. İktidarın, yapboz bulmacasında olduğu gibi, her zaman bütünü gösteren bir haritası ve yan yana getirdikçe haritanın ortaya çıkacağı uyumlu parçaları var. Uyumlu parçalar bizleriz; neler çektiğimizi bir biz biliriz. Her iktidar ya parçaları zorla haritaya uydurur ya da uyumsuzları çerçevenin dışına atıp ötekileştirir. Her iktidar parçaları, haritaya göre kümeler, tümeller altında toplayarak hiyerarşik tabakaların arasına hapseder ve boyun eğdirir. Ve her iktidar mutlaka ikili karşıtlıklara dayanır; ya erkeksin ya da kadın; ya bizdensin ya da terörist; ya seveceksin ya da terk edeceksin; arası yoktur. Biz haritayı hiç sevemedik, çoktan terk etmeliydik. On iki ton müzisyenleri çokluğa, on iki tona ulaşmak için evin tek tonlu haritasını terk etmiş ve sessel çokluğa ulaşmışlardı. Bizler hâlâ haritanın içindeyiz ve bir türlü kaçamadığınız o despotik tek ses sürekli haritadaki yerimizi hatırlatıyor: “Artık herkes yerini bilecek.” Harita sadece içine yerleştirildiğiniz bir bağlam değildir, bedenleriniz de haritalandırılmıştır. Eskiden avuç içi çizgilerinizden okurlardı kaderinizi. Bugün aynı haritacı bedenleri eril/dişil, milli/terörist, heteroseksüel/homoseksüel, normal/ucube diye kodluyor ve kaderinizi belirliyor. O yüzden coğrafya değildir kader olan, haritadır. Haritadan, iktidarların bizlere biçtiği kaderden ve kederden çıkmanın bir yolu olmalı mutlaka. Kaybolmak, çizginin dışına çıkmak, ana yoldan sapmak değil mi? Önce avuç içlerinden çıkmanız gerekecek; avuç içi çizgilerinden ve avuç içine sığdırdığınız dünyadan. Kaybolmak, haritayı, haritalandırılmış bedenlerinizi yitirmek ve kendinizi yeryüzünde yeniden bulmaktır. Bulduğunuzda yeryüzünün diliyle konuşuyor olacaksınız. En büyük itibar insana dokunmak
Gözümün önünden hiç gitmeyen görüntüler var. Vietnam savaşında Güney Vietnamlı bir generalin Vietkonglu subayı başından vurduğu an. Bir napalm saldırısı sonrası 9 yaşındaki kız çocuğunun dehşet içinde ve çıplak bir şekilde ağlayarak koşması. Gezi’de yüzüne acımasızca biber gazı sıkılan kırmızı elbiseli kız. Sudan’ da açlıktan bitkin düşen bir deri bir kemik bir çocuk ve onun ölmesini bekleyen bir akbaba… Hepimizin hayatında iz bırakan görüntüler, sesler, kokular ve yerler var. Son günlerde Afganistan’da yaşanan olaylar ve izlediğimiz görüntüler de yıllar geçse de unutamayacaklarımız arasında yerini aldı bile. Afganistan’da çalışan kadınlar başta olmak üzere tüm sanatçılar da ölümün soğuk gerçekliğiyle karşı karşıya. Afganistan İnsan Hakları ve Demokrasi Örgütü üyesi 24 sanatçının Afganistan’dan sağ salim çıkartılması için hepimize büyük görev düşüyor. Zira Taliban denilen bu çağdışı örgüt, sanata da, bilime de, barışa da, insan haklarına da karşı; sadece nefes alıp veren, tüm güzelliklere düşman bir katiller sürüsü. Bu yüzden Türkiyeli sanatçılar ve kültür insanlarının başlattığı bir kampanya tüm demokratik ülkelerin de katılımıyla bir yardım çığlığına dönüşeceğe benziyor. Şu anda Kabil Havalimanı’nın hemen dışında kurtarılmayı bekleyen sanatçılar çok zor şartlar altında yaşam mücadelesi veriyorlar. Havaalanına giremiyorlar, uçak listelerinde adları olmadığı için hiçbir uçağa alınmıyorlar. Her geçen dakika onların yaşam umudunun biraz daha azalmasına neden oluyor. Tek suçları güzel sanatlara gönül vermek olan bu suçsuz insanların kurtarılması için bizler buradan çağrımızı yapıyoruz ama bu konuda harekete geçmesini istediğimiz T.C. Cumhurbaşkanlığı ve de Dışişleri Bakanlığı’na Türkiye’deki sanatçı ve sanatseverler adına bir çağrıda bulunuyoruz. Biliyoruz ki istediğiniz zaman dünyanın bir ucundaki devletlere hem ekonomik hem de insani yardımlarda bulunuyorsunuz. Taliban’ın olumlu mesajlar verdiğine inanıp “Taliban inancıyla ilgili ters bir yanımız yok” deseniz de Türkiye’de yaşayan vatandaşlar sizinle aynı fikirde değil. Taliban şiddeti ve din anlayışı ülkemizde yaşayan tüm Müslümanlar tarafından da kabul edilemez bulunuyor. Hele ki kadınlara ve de kadın emekçilere, kadın sanatçılara yapılan vahşeti bir avuç meczup dışında onaylayan yok. İşte ülkemiz için bulunmaz bir fırsat. Hem yurt dışında hem de yurt içindeki ‘itibar’ımız için. İtibar hem kışlık hem yazlık saraylarla, uçak filosuyla, lüks arabalarla, koruma ordusuyla ve gösterişli bir yaşamla olmaz. En büyük itibar insan hayatına dokunmak, haksızlık edilen insana kucak açmak ve nihayetinde onu yaşatmaktır. Bunun için sizlere buradan, hem de muhalif bir müzisyen olarak bir çağrı yapmak boynumun borcudur. Belki atacağınız bir adım sadece Afganistan’daki masum sanatçıların hayatını kurtarmakla kalmayacak ülkemizin sanatçılarıyla da empati kurmanıza köprü olacak, sanata ve sanatçıya olumlu bir gözle bakıp hatalarınızdan ders almanızı sağlayacak. ‘Ucube’ ve ‘müsvedde’ gibi sözcüklerin sanat eserleri ve sanatçılar ile aynı cümle içinde bile kullanılmaması gerektiğini sizlere gösterecektir. Taliban yönetimi de bütün anti demokratik sistemler gibi sonunda çökmeye mahkûm. Özellikle bu dijital çağda. Ama sanatçılar ölse bile ürettikleri sanat eserleri hayatımızdaki yerini ve etkisini sürdürmeye devam edecek. Bunun için bu çağrımıza kulak vermenizi tüm sanatçılar adına duyuruyor ve olumlu bir yanıt verip harekete geçmenizi bekliyoruz. İstanbul'da konserlerde boş kalan koltuklar artık gençlerin
Aizanoi Antik Kenti kazısında 'Hygieia heykeli' bulundu
Kütahya'nın Çavdarhisar ilçesindeki Aizanoi Antik Kenti'nde yürütülen kazı çalışmalarında, mitolojide geçen Hygieia'nın tasvir edildiği bir heykel gün ışığına çıkarıldı. Birleşmiş Milletler Eğitim, Bilim ve Kültür Örgütü (UNESCO) Dünya Mirası Geçici Listesi'ne 2012 yılında dahil edilen ve il merkezine 50 kilometre uzaklıkta yer alan antik kentteki kazılar, Kütahya Müze Müdürlüğünce sürdürülüyor. Kazı koordinatörü Dumlupınar Üniversitesi (DPÜ) Fen Edebiyat Fakültesi Arkeoloji Bölüm Başkanı Prof. Dr. Gökhan Coşkun, Aizonai'nin geçmişinin yaklaşık 5 bin yıl öncesine dayandığını söyledi.  Bölgede 100 işçi ve 25 teknik personelle yürütülen çalışmalarda önemli bulguların ortaya çıkarıldığını belirten Coşkun, "Agoranın (çarşı) batı ve güney kanadındaki sütunlu galeriler ve bunların hemen ardındaki dükkanları ortaya çıkarmaya çalışıyoruz. Bu kapsamda sütunlu galerilerin akslarını ortaya çıkarmaya başladık" dedi. AA'ya konuşan Coşkun, kazı alanında bazı dükkanların kalıntılarını da gün yüzüne çıkardıklarını aktardı.  "HEYKELİN BAŞI KIRIK VAZİYETTEYDİ" Agoranın güney kanadında, sütunlu galerinin içinde bir heykele rastladıklarını dile getiren Coşkun, şöyle dedi: "Yunan ve Roma mitolojisinde 'sağlık tanrısı' Asklepios'un kızı 'sağlık ve temizlik tanrıçası' olarak bilinen Hygieia'ya ait heykel bulduk. Mermerden yapılmış bu heykelin başı kırık vaziyetteydi. Maalesef günümüze kadar sağlam şekilde ulaşamamış ancak mevcut haliyle bu heykelin yaklaşık bir insan boyunda olduğunu görebiliyoruz. Daha önce Aizanoi'de yapılan çalışmalarda yine Hygieia ile ilgili buluntular ele geçmişti. Bu durum ise bize Aizanoi'de Roma döneminde sağlık kültüyle ilişkili birtakım yapılaşmaların, binaların olabileceğini düşündürüyor. Bu açıdan, bulduğumuz Hygieia heykelinin önemli olduğunu söyleyebilirim."  AİZANOİ ANTİK KENTİ HAKKINDA Aizanoi'de, Zeus Tapınağı, 15 bin kişi kapasiteli amfi tiyatro, tiyatroya bitişik nizamda yapılmış 13 bin 500 kişilik stadyum, iki hamam, mozaikli hamam, ticaret borsası yapısı, sütunlu cadde, Koca Çay üzerinde ikisi ayakta kalmış 5 köprü, iki agora, gymnasium (spor faaliyetlerinin yapıldığı alan), Meter Steunene kutsal alanı, nekropoller (mezarlık), antik bir bent baraj, su yolları, kapı yapıları bulunuyor. Roma döneminde antik kentte 80-100 bin kişinin yaşadığı tahmin ediliyor. Bölgede 1970'ten itibaren Alman arkeologlar tarafından yürütülen kazı çalışmalarını, 2010-2020 yıllarında Pamukkale Üniversitesi Arkeoloji Bölümü sürdürdü. Kazılar bu sene Kütahya Müze Müdürlüğüne devredildi.  Ressam Bob Ross'u konu alan belgesel 25 Ağustos'ta gösterimde
Doğanın hâkimi değil parçasıyız
Işıl ÇALIŞKAN Sinemanın iyileştirici gücüyle birlikte karbon ayak izini azaltmayı amaçlayan “Kıyıdan Kıyıya Türkiye-Yunanistan Film Festivali, bu akşam Ghosts film gösterimi ile açılışı yapıyor. Çeşme Belediyesi’nin destek verdiği festivalin sanat yönetmenliğini ödüllü oyuncu Gizem Erman Soysaldı ve deneyimli festivalci- yönetmen Yusuf Saygı üstleniyor.Alışılagelmiş kırmızı halı seremonisi yerine, sürdürülebilirliğe vurgu yapmak için “yeşil halı” seremonisi yapılacak olan festival, Türkiye'nin ilk sürdürülebilir ekolojik bağımsız film festivali olacak. Festival ayrıca farklı kökene sahip kültürel topluluklar için, sinemanın sunduğu estetik ve bilgilendirici araçlarla ortak bir tartışma zemini yaratmayı ve Türkiye ve Yunanistan’dan sinemacılar arasındaki ortak çalışmayı teşvik etmeyi amaçlıyor.Festivalin sanat yönetmeni Gizem Erman Soysaldı ile konuştuk. Öncelikle “sürdürülebilir film festivali” kavramını biraz açmasını rica ettiğimiz Soysaldı, sorumuzu şöyle cevaplıyor: “İlk akla gelen filmlerin temasının ekolojik olduğu yönünde ama öyle değil. Festival organizasyonunun yapılış şekli sürdürülebilir. Hedefimiz üç yılın sonunda yüzde yüz sürdürülebilir olmak. Örnek vermek gerekirse, tek kullanımlık plastikler kullanmayacağız, misafirlere matara dağıtıp festival noktalarına damacana sular koyacağız, festival mekânlarında elektrik tasarruflu lambalar kullanacağız, şatafatlı organizasyonlar yerine yerel sanatçıları destekleyeceğiz, yerel lezzetleri hatırlayacağız, kırmızı halı yerine limon fidelerinden yeşil halı seremonisi yapacağız, ulaşımımızın çoğunu elektrikli araçlarla sağlayacağız. Bu ve bunun gibi daha birçok madde üzerinde Çeşme Belediyesi ve festival ekibi olarak çok titiz bir çalışma yürütüyoruz.” Bu festivalin bir temasının da barış olması gerektiğini düşündüklerini belirten Soysaldı, Türkiye-Yunanistan vurgusunu hatırlatarak,“Çeşme, iki halk arasında çok özel bir yer. Kültürümüz, tarihimiz, lezzetlerimiz ortak. Dünyada var olan politikalar insanları dil, din, ırk, cinsiyet, yaş, güzellik, maddiyat olarak ayrıştırmaya çalışsa da hepimiz bu gezegende doğmuş insanlarız, canlılarız. Doğaya uyumlu yaşam şeklimizi, doğanın hâkimi değil de bir parçası olduğumuzu hatırlamamız gerekiyor” şeklinde konuşuyor. Gizem Erman Soysaldı DİSTOPİK AMA DEĞİL Soysaldı, film seçkisinde hassasiyetlerini ise, “Türkiye ve Yunanistan sinemasından çok özel bir seçki yapmaya çalıştık. Filmler yakın dönemden ama zamansız bir seçki yaptık. Filmlerin çoğu distopik filmler ama bir yandan da o kadar güncel ve ülke gerçeğine uygun ki, biz de şaşkınız. Gösterilen filmlerin 3 tanesi ilk film aynı zamanda” diye anlatıyor. Ödüllü oyuncu festivaldeki katılımcıları nelerin beklediğini sıralayarak sözlerini sonlandırıyor: “Sabahları kıyı temizlikleri, öğlenleri masterclass'lar, akşamları da film gösterimleri olacak. Her sabah ayrı bir plajda kıyı temizliği olacak. Katılımcılarımızı kıyı temizlikleri sonrası sürprizler bekliyor. Öğlenleri masterclass'lar var AyiosHaralambos Kilisesi'nde. Sürdürülebilirlik Kültür Sanat, Kamera Önü Oyunculuk, Yönetmenlik Master Class, Çocuklar için Atıklarla Stop Motion Atölyesi. Akşamları Alaçatı Amfi Tiyatro'da film gösterimleri, filmlerin yönetmenleri ve oyuncularıyla uzun söyleşiler olacak. 19-24 Ağustos arası Çeşme’de olan herkesi festivale bekliyoruz.” *** SANATÇILARIMIZIN AYDINLIK BAKIŞLARI BÜTÜN İNKILAPLARDA BAŞARIDIR Festivale destek veren Çeşme Belediye Başkanı M. Ekrem Oran, “Sanatla toplumsal bilinç arasındaki bağlantıyı şu sözlerle açıklıyor: Binlerce yıl öncesinde mağara duvarlarına çizilen ilk resimlerden itibaren sanat, insanın kendini ifade etmesinin en etkin yollarından biri olmuş. Toprağın işlenmesi, yerleşik hayata geçişten tutun da inanç biçimleri, ekonomik koşullar, savaşlar, teknolojik gelişmelere kadar her şey sosyokültürel yapıyı dolayısıyla da ifade biçimlerimizi etkiledi. Yazı, müzik, tiyatro, resim, fotoğraf, gibi keşifler hayalleri, idealleri olan sanatçıların elinde toplumun ufkunu açan birer sanat eserine dönüşüyor. Binlerce yıllık kültürel birikimimiz de Çanakkale Savaşı ile başlayıp Cumhuriyet’e uzanan sancılı süreçten etkilenmiş. Mustafa Kemal Atatürk'ün vizyonu ve dehasıyla modern yapıya kavuşmuştur. Şartlar sanatçıyı etkilerken sanat da toplumu dönüştürür. Nazım'ın Hiroşima saldırısı sonrası yazdığı, “Kapıları çalan benim, kapıları birer birer Gözünüze görünemem, göze görünmez ölüler Hiroşima'da öleli oluyor bir on yıl kadar.” Şiiri okuyup etkilenmeyenimiz var mıdır? Sanatçılarımızın aydınlık bakışları; yüksek hedeflerimize, kararlı yürüyüşümüzde umudumuzun ve direncimizin en önemli ışık kaynağıdır. Mustafa Kemal Atatürk’ün de dediği gibi, “Güzel sanatlarda muvaffak olmak, bütün inkılaplarda başarıya ulaşmak demektir.”” *** Kıyıdan Kıyıya Türkiye-Yunanistan Film Festivali’nin programı şöyle: 19 AğustosPerşembe: 20.00: Alaçatı Anfi açılış, Ghosts film gösterimi, yönetmen Azra Deniz Okyay veoyuncu Emrah Özdemir ile söyleşi 20 Ağustos Cuma: 09.00: Basın ve misafirler için kahvaltı 20.00: Alaçatı AnfiApples film gösterimi, yönetmen ile online söyleşi 21 Ağustos Cumartesi: 09.00: Kıyı temizliği 14.00:AyiosHaralambos Kilisesi, Ferdi Akarsu sürdürülebilirlik söyleşi 20.00: Alaçatı Anfi, Bilmemek film gösterimi, yönetmen Leyla Yılmaz ve oyuncu Senan Kara ile söyleşi 22 Ağustos Pazar: 09.00: Kıyı temizliği 14.00:AyiosHaralambos Kilisesi, Gizem Erman Soysaldı oyunculuk workshop 20.00:AlaçatiAnfi, Journey Through Smyrna film gösterimi, yönetmen ChrysovalantisStamelos ile söyleşi Evrim Ateşler rembetiko konser 23 Ağustos Pazartesi: 09.00: Kıyı temizliği 14.00:AyiosHaralambos Kilisesi, Hüseyin Karabey yönetmenlik masterclass 20.00: Körfez film gösterimi, yönetmen Emre Yeksan ve oyuncular Ulaş Tuna Astepe ve Ahmet Melih Yılmaz ile söyleşi 24 Ağustos Salı: 09.00: Kıyı temizliği 14.00:AyiosHaralambos Kilisesi, Gülen Gözkara ve Yusuf Saygı ile kıyıtemizliginde toplanan atiklarla çocuklar için stop motion atölyesi 20.00: Alaçatı Anfi, Unutma Beni İstanbul film gösterimi, yapımcı Hüseyin Karabey ve oyuncu Süreyya Güzel ile söyleşi Efsane absürt komedi dizisi Leyla ile Mecnun'un yeni sezon tarihi belli oldu
Türkiye'de en çok konuşulan yapımlar arasında yer alan ve TRT 1'de 2011-2014 yılları arasında yayınlanan absürt komedi türündeki 'Leyla ile Mecnun', 8 yıl sonra geri dönüyor. Exxen'de ekranlara gelecek olan Leyla ile Mecnun yeni sezonuyla 3 Eylül'de hayranlarıyla buluşacak. Dizinin Twitter hesabından yapılan paylaşımda, "Efsane dizi Leyla ile Mecnun, tam kadro ve yepyeni bölümleriyle 3 Eylül’de Exxen’de başlıyor. Mecnun’un hırkasını, İsmail Abinin ceketini, Yavuz’un eldivenlerini, İskender’in beresini, Aksakallı Dede’nin asasını ve Erdal Bakkal’ın bıyıklarını özleyenler Exxen başına" ifadeleri kullanıldı. Efsane dizi Leyla ile Mecnun, tam kadro ve yepyeni bölümleriyle 3 Eylül’de Exxen’de başlıyor. Mecnun’un hırkasını, İsmail Abinin ceketini, Yavuz’un eldivenlerini, İskender’in beresini, Aksakallı Dede’nin asasını ve Erdal Bakkal’ın bıyıklarını özleyenler Exxen başına. pic.twitter.com/MS6sd0fD4J Başrollerini Ali Atay, Serkan Keskin, Cengiz Bozkurt, Ahmet Mümtaz Taylan, Köksal Engür, ve Osman Sonant'ın paylaştığı dizide Leyla karakterini ise Deniz Işın canlandıracak. Dizinin senaryosunu yine Burak Aksak kaleme alırken, yönetmenliğini de Onur Ünlü üstleniyor. Dünyanın En Güzel Afganistanı
Yakışıklı yüzü yansıdı aynaya. Saçlarını arkaya taradı. Sonra çalışma masasına oturdu, daktiloya kağıdı taktı. “Adamlar kadınları alıp Arabistan’a götürürlerdi/Balkonlu evlere koyarlardı” dizelerini yazdı. Belki bunların hiçbiri olmadı. Kim bilir? Turgut Uyar bir peçeteye çiziktirdi şiirini. Ya da bir deftere elyazısıyla yazdı. Bir uzak ülkede kadınların halini düşünürken oryantalizm tuzağına düşmeden, sadece bildiklerini ayrıntılandırdı. Aradan yıllar geçti. Bir başka coğrafyaya yakıştı bu dizeler. Dünya bunu kaldırmamalıydı. Herkes derin nefes aldı. Bir zamanlar Meluha diyarıydı oralar. Tanrıça kültürünün bir parçasıydı. Nana Venüs’ün ta kendisiydi. Sonra sakallı, kalaşnikoflu erkekler din adına gelip tanrıçalar ülkesinin ırzına geçti. Ana gelir kaynağı bilumum uyuşturucu olan yepyeni bir bölge doğdu. Hasan Sabbah bile bu kadarını yapamazdı. Ama beyaz adam oradaki işini kısmen bitirip çekilince yarattığı canavara pazar olarak bakma yolunu seçti. Dahası kadınları “sofradaki öküzü” geçtim, hiçbir mertebeye yerleştirmeyen bir anlayışa teslim etti. Irak’ta IŞİD’in yenilgisinden sonra içine kapanan şeriatçılar sevinç çığlıkları attı. Böylece kocaman topraklarda cihatçılara yeni alanlar açılmış oldu. Ortadoğu’daki kardeş cihatçılar kendisine açılacak yeni kapıları bekliyor artık. Bugün değil yarından sonra sancıları büyüyecek bir dönüşümün izleri çıktı ortaya. Aslında her şey önceki gün başlamadı. Seksenlerin ortalarında mücahitlerle ön şeriat yasaları hayata geçti. 1996 Taliban yönetiminde de kadınlar için artan kriz çığa dönüştü. Taliban’ın geri çekilmesinin ardından da Afganistan’da göz önündeki kadınlar öldürülüyordu. Geçen yıl Afganlı kadın yönetmen Saba Sabar vurulmuştu mesela. Ama çalışma hayatında pek çok kadın inatla savaşıyordu. Velhasıl Dünyanın En Güzel Arabistanı, Afganistanı olarak yer değiştirdi. Yüreğimizdeki şiirin adı olarak kaldı. *** Afganlı yazar Khaled Hossaini, “Uçurtma Avcısı” romanında monarşi döneminin ağır baskıları altında, sınıfsal çelişkinin tam gaz devam ettiği bir iklimde iki çocuğun masalını yazar: Emir ve Hasan aynı sütanneyi paylaşmalarına karşın aralarında büyük uçurum vardır. Çünkü Emir ünlü bir işadamının, Hasan ise onun hizmetkarının oğludur. Üstelik Hasan’ın ailesi sevilmeyen bir etnik azınlığa mensuptur. Bu arada demokrasiye geçiş olur. Ama etraflarındaki trajedi bitmez. Yoksulluğun karşısındaki devasa zenginlik tüyler ürperticidir. 1979’daki Sovyet işgali sonrasında ise Emir babasıyla Amerika’ya gider. Her şeyi geride bıraktığını sanır. Bir şekilde çocukluk arkadaşı onun düşlerine bile girmeye devam eder. Hasan’ı bulmak için geri döndüğünde ülkesinde taş üstünde taş kalmamıştır Üstelik yoksul bırakılan eğitimsiz halkların gideceği tek kale din eksenli emperyal sömürü olmuştur. Uçurtma çoktan yırtılmıştır. Avcılık ise sistem tarafından pazarlanan Syvester Stallone’nin kaslı vücudunu gösteren Rambo filmlerine dönüşmüştür. Soyvet işgaline karşı demokrasi vaad eden Amerikancı kampanyaya… İşte bir halkın çocukları böyle bedeller ödeyerek var oldular. Fırsat bulan kaçtı gitti, bulamayan bambaşka bir arayışa gömüldü. Ama en çok kadınlar yara aldı. Daha önceki Taliban döneminde Afgan kadınlarının en büyük sorunlarından biri hastalanmaktı. Eğer kadın doktor yoksa ölmeye terk ediliyorlardı. Pek çok uluslararası kuruluş gönüllü kadın doktorlar gönderdi oraya. Bir kısmı Talibancılar tarafından öldürüldü. *** Bir zamanlar, “Amerika’nın bombaladığı her yer İran’dır” diye bir söylem vardı. Emperyalizme karşı derin bir duyarlılık sunarken arka planını gözetmeyen bir anlayışın izleri sunuluyordu. Evet, emperyalizme karşı refleks göstermek bu ülkede sola ait bir yaklaşımdı. Ama seksen sonrasında solun yara aldığı bir iklimde emperyalizme karşı çıkan ses bilin bakalım kim oldu? Peki böyle bir noktada sırf emperyalizme karşı çıkıyor diye bir hareket desteklenebilir mi? Yönetim biçimi şeriat olmasına rağmen susulabilir mi? Laikliğe sahip çıkalım, denilirken laiklik karşıtı her türlü söyleme yol verilir mi? *** Bu yazı da bir şiirle bitsin. Özbek asıllı Afgan kadın şair Kübra Keyvan seslensin: “Ben uzaktan susamış halde; hayatını, gül yüzünü ve / nergis gözünü işte öyle baharını dileyerek geldim.” NOT: Dünyanın En Güzel Afganistanı, yıllar önce Edebiyat ve Eleştiri Dergisi’nde yayınlanan Maria Şatıroğlu’nun bir şiiridir. Safranbolu 22. Uluslararası Altın Safran Belgesel Film Festivali, kapılarını açmaya hazırlanıyor
21 yıldır aralıksız olarak devam eden Türkiye’nin ilk ve tek belgesel film festivali olma özelliğine sahip; Uluslararası Altın Safran Belgesel Film Festivali, bu yıl 16-18 Eylül 2021 tarihleri arasında T.C. Kültür ve Turizm Bakanlığının destekleriyle 22.ci kez kapılarını açıyor. Ana teması "Kültürel Miras ve Korumacılık" olan festivalin bu yılki yan teması Ahilik Teşkilatı’nın önderi Ahi Evran’ın doğumunun 850. yılı olması münasebetiyle “Ahilik Kültürü" olarak belirlendi. Festival kapsamında düzenlenen Uluslararası Altın Safran Belgesel Film Yarışması, Uluslararası Altın Safran Fotoğraf Yarışması ve Belgesel Film Yapım Destek Yarışmasının ödülleri sahiplerini bulacak. Festival ve yarışmalar ile bilgi ve detaylara www.altinsafran.org adresinden ve festivalin sosyal medya hesaplarından ulaşabilirsiniz. Her yıl olduğu gibi festival öncesinde, Belgesel Film Yarışmasında ödül almış belgesel filmleri açık hava gösterimleri ile seyircilerle buluşturulacak. 6 - 15 Eylül tarihleri arasında Safranbolu Belediyesi Leyla Dizdar Kültür Merkezinde oluşturulacak alanda nostaljik film makinesinden belgesel filmler ile unutulmaz Yeşilçam filmlerini seyretme şansına sahip olacaklar. 16 Eylül 2021 Perşembe günü Organizasyon Komitesinin Atatürk anıtına çelenk sunması ile başlayacak festivalde kortej yürüyüşü de yapılacak. Festival meşalesinin yakılacağı Misakı Milli Demokrasi Meydanı’nda, geçen yıl Belgesel Film Yapım Destek Yarışması’nda en iyi proje ödülünü alan Yönetmen Alper Şahin’in “Safranbolu’da Bir Başkan” isimli belgesel filminin gala gösterimi yapılacak ve konser ile 1. gün son bulacak. Üç gün boyunca sergi, söyleşi ve açılış gibi sanatsal ve kültürel etkinliklerin yanı sıra konserler, folklor gösterileri ve Tarihi çarşıda sokak sanatçılarının performans gösterilerinden oluşan etkinlikler de yer alacak. Çocuklara özel etkinliklerin gerçekleşeceği festivalde ayrıca bu yıl yan temanın Ahilik kültürü olması sebebiyle ahilik geleneklerinden enstantaneler canlandırılacak. Festivalin ana temasına atıfta bulunan ve mihenk taşlarından biri olan En İyi Restore Edilen Ev ve En İyi Korunan Ev Plaket Çakım Törenleri ile katılımcılar Osmanlı sivil mimarisinin örneklerini yansıtan konaklarda ağırlanacak. 18 Eylül 2021 Cumartesi akşamı gerçekleşecek Altın Safran Belgesel Film ve Fotoğraf Yarışması Ödül Töreni ile ödüller sahiplerini bulacak.  Yüksek enerjili ve iddialı bir konser
Ömür Şahin Keyif / Edinburgh Uluslararası Edinburgh Festivali devam ediyor. Hafta sonunda, Edinburgh Akademi İlkokulu’nun bahçesine kurulan sahnede, New Yorklu Konuk Şef Marin Alsop’un yönettiği, BBC İskoç Senfoni Orkestrası vardı. Glasgowlu orkestra, pandemi sonrası ilk kez İskoç seyircinin karşısına çıktı. Müzisyenlerin enerjisi, renkli ve iddialı programa karıştı. Konser, ABD’li besteci Jessie Montgomery’nin 2012’de yazdığı ‘Strum’ eseriyle açıldı. Montgomery’nin eseri, ABD’li farklı topluluklar, onların kültürleri ve içinde bulunduğumuz zaman dilimleri arasında seyahat ediyor. Bach’a da selam veriyor, ABD hak mücadelesinin müziklerine de; caz, blues tınıları da barındırıyor. Şef Alsop’un sıkı sıkı sarıldığı eser, heyecan verici bir ahenke sahip. Program, sert bir geçişle, Kraliçe’nin Şefi, 2016’da hayatını kaybeden İngiliz besteci Peter Maxwell Davies’in ‘A Spell for Green Corn’ (Yeşil mısır için büyü) eseriyle devam ediyor. İskoç gelenekleri ve yerel müziklerinden ilham alan eser özellikle Laura Samuel’in keman performansıyla akıllarda kalıyor.   Programın en iddialı kısmı Beethoven’ın 5’inci Senfonisi; dünyada en çok bilinen ve çalınan eserlerden biri olsa da… Beethoven’in artık neredeyse tamamen sağır olduğu dönemde yazdığı eserin meşhur ilk dört notasının bestecinin kaderine isyan edişi olduğu düşünülüyor. Klasik müzik tarihinde bir dönüm noktası kabul edilen eser, Şef Alsop’un yüksek performansı ve çadır konser alanındaki ses kalitesiyle seyirciyi sahneye kilitliyor. Dakikalarca alkışlanan orkestra, bis olaraksa Brahms’ın ünlü 5 nolu Macar Dansı’nı tercih etti. Tiyatro bizim ekmeğimiz
Işıl ÇALIŞKAN Pandemide tiyatroların içinde bulunduğu zorluklara dikkat çekmek için çalışmalar sürdüren Tiyatro Kooperatifi, şimdi de Yaz Buluşmaları adı altında tiyatrolarla seyirciyi bir araya getiriyor. Bu sene ikinci yaşını kutlayan ve 64 özel tiyatronun dahil olduğu Tiyatro Kooperatifi’nin bu etkinliğinde kooperatif ortağı olan 39 tiyatro ekibinin çocuk ve yetişkin oyunları sahnelenecek. Tiyatro Kooperatifi Yaz Buluşmaları, 25 Eylül’e kadar sürecek.  Elde edilen gelirin etkinlikte yer alan Tiyatro Kooperatifi Yaz Buluşmaları’ndan elde edilen gelir, etkinlikte yer alan tiyatrolara aktarılacak. Tiyatro Kooperatifi Yönetim Kurulu Başkanı Iraz Yöntem ile konuştuk. Uzun zaman sonra seyirciyle buluşmak nasıl? Heyecan verici... Elbette sahne alan arkadaşlarım benden çok daha güzel tarif ederler, eminim; ama bizler sadece “eğlence etkinliği” çerçevesinde değerlendirilemeyiz. Tiyatro bizim mesleğimiz. Nasıl bir fırıncı ekmek yapıyorsa biz de sahneye çıkıyoruz ve oyun oynuyoruz. Yani tiyatro bizim ekmeğimiz! Her zaman “tiyatro iyidir, iyileştirir, bütünleştirir” diyoruz... Sadece tiyatro değil, sanatın tüm dalları için geçerli bu ve aslında pandeminin başından beri söylediğimiz gibi sona erdiğinde de en çok sanata ihtiyaç duyacağız/sığınacağız. Sahnelerden uzak kalan seyirciye dair gözlemleriniz neler? Yaz Buluşmaları Fenerbahçe Parkı’nda çocuk oyunlarıyla başladı. Caddebostan ve Ataşehir’de yetişkin oyunlarıyla devam edecek. Tüm oyunlarımız kapalı gişe, sanırım yaşı ne olursa olsun tüm seyircilerin de ihtiyaç duyduğu o ortamı yaratmayı başardık. Ülkemizdeki korkunç felaketlerin yaşandığı günlerde çocukların dünyaya daha güzel bir pencereden bakabilmelerini sağlayabildiğimize inanıyorum. Sadece çocukların değil yetişkinlerin de sanatın iyileştirici gücüne ne kadar ihtiyaç duyduklarını beraber gözlemleyebiliyoruz. Iran YÖNTEM - Tiyatro Kooperatifi Yönetim Kurulu Başkanı Pandemi sürecinde tiyatrolar için birçok çalışma yaptınız. Bugüne dair neler söylersiniz? Pandemi başladığından beri Kültür ve Turizm Bakanlığı ile düzenli görüşmeler yapıyoruz. Ne yazık ki kapanan sahneler oldu; daha fazlasını kaybetmemek için de mücadelemiz devam ediyor. Bu süreçte bakanlıkça yapılan destekler de oldu fakat ne yazık ki dünyayla da kıyasladığımızda yeterli olmadı. Alanımıza dair çok fazla yapısal iyileştirmeye ve düzenlemeye ihtiyacımız var. 21’inci yüzyılda dünya standartlarında tiyatro ortamını tesis edebilmek ve gelişmiş ülkelerde olduğu gibi sanat üreticilerinin “ticari” statüden ziyade “toplum yararına faaliyette bulunan” kurumlara dönüşmeleri üzerine yoğun bir çalışmamız var. Geniş bir mevzuat çalışması bu; hem özel tiyatroların üzerindeki vergi yükünün hafifletilmesi hem sigortalanma mevzuatının bize özgülenmesi hem de alanımızın tanımlanması için çaba harcıyoruz. Kültür ve Turizm Bakanlığı’na bu konuya dair dosyamızı sunduk ve olumlu karşılık aldık; şu an dosyamızı tüm detaylarıyla tamamlamak üzere alanımızdaki tüm bileşenlerle fikir alışverişi yapıyoruz. Hep söylediğimiz gibi; yarınları doğru bir şekilde inşa edebilmek için durmaksızın çalışıyoruz. Programda çocuk oyunlarına da geniş bir yer ayırdınız. Sizce ülkemizde çocuk oyunları yeterli seviyede mi? Söz konusu çocuklar olunca çok daha dikkatli ve hassas olmamız gerekiyor. Hızla değişen bir çağda yaşıyoruz. Dolayısıyla çocuklar için hazırlanacak tüm etkinlikler de titizlikle yapılmalı. Ama elbette onlar için çok daha fazlasını yapmamız gerektiğini düşünüyorum; sadece tiyatro alanında değil, yaşamın her alanında... Tiyatro Kooperatifi olarak da Çocuk ve Gençlik Çalışma Grubu adı altında yürüttüğümüz çalışmalar var.  BİRİMİZ İYİYSEK HEPİMİZ İYİYİZ  Dayanışmanın kooperatif ve sizin adınıza karşılığını dinlemek isteriz… Tiyatro Kooperatifi’nin sloganı “Gücümüzü ortaklığımızdan alıyoruz!”. Biz yolculuğumuzun başında sorunlarda ortaklaşan bir toplamdık fakat çözümde de ortaklaşmak istediğimiz için bu yola kooperatif olarak çıktık. Zaten tiyatro doğası gereği kolektif bir iş. Bu süreçte toplum yararına faaliyete bulunmanın ne demek olduğunu çok daha iyi anladık. Pandemi için nasıl bilim insanları “Bir kişi bile güvende değilse kimse güvende değildir” dedi; aynı şey bizim için de geçerli. Birimizin iyi olması için hepimizin iyi olması gerekir; bu da ancak dayanışma sayesinde mümkün olabilir. Bu süreçte kim tökezlese, kimin ayağı kayıp düşse bir diğerimiz ona elini uzattı. Ve tabii ki seyirciler de bu dayanışmanın çok önemli ve ayrılmaz bir parçası oldu. Daha yürünecek uzun bir yol var ama yalnız yürümeyeceğimizi biliyoruz! Son olarak Tiyatro Kooperatifi Yaz Buluşmaları’nın tiyatrolar için önemini sormak isteriz. Yaz Buluşmaları, Tiyatro Kooperatifi ortakları için maddi manevi önem taşıyor. Bu süreçte birlikte çalışmanın hazzını, seyirciyle buluşmanın özlemini paylaşıyoruz. Elbette elde edilen gelir de etkinlikte yer alan tiyatrolara aktarılacak ve bir nebze olsun maddi katkı sağlayacak. Etkinliğimizin toplamında 40 tiyatro 40 farklı oyunla seyircileriyle buluşuyor. Pandemi koşullarına uygun olarak düzenlenen Yaz Buluşmaları’nın programı oldukça zengin. Fiziksel olarak gelemeyecek seyircilerimiz için de farklı bilet kategorileri ve oyun destekçisi olma seçeneği var. 25 Eylül’e kadar devam edecek etkinliklerimizin biletleri Mobilet’te. *** Perde için tam zamanı Tiyatro Kooperatifi Yaz Buluşmaları’nın Caddebostan Sahil Amfi Tiyatro’da 21.00’de izleyiciyle buluşacak oyunlar şöyle: 18 Ağustos Çarşamba: Korkuyu Beklerken (Entropi Sahne) 19 Ağustos Perşembe: Dimios (Eylül Sahnesi) 20 Ağustos Cuma: Bir Garip Orhan Veli (Reha Özcan Kumpanyası) 21 Ağustos Cumartesi: Benimle Delirir Misin? (Yapıcı Tiyatro) 22 Ağustos Pazar: Muamma (Kumbaracı50) Kumdan kaleler
Yaşanan bütün felaketler, hâlâ devam eden pandemi, inkâr edilen ölüm gerçeğini durmaksızın karşımıza çıkarmaya devam ediyor. Bu durumun ister istemez psikolojik ve toplumsal bir karşılığı olacak. İlişkisel psikanalizin öncülerinden Stephen Mitchell, bir makalesinde (İkarus’un Kanatları) Nietzsche’nin üç tür insanı tanımlayan trajik insan yaklaşımını ele almıştı. Bu yaklaşımı, deniz kenarında yıkılacağını bile bile kumdan kaleler yapmak üzerinden açıklamıştı. Birincisi, ölümü inkâr eden ve ölüm karşısında hırpalanan kişi, özene bezene yaptığı kumdan kale gelen dalgalar tarafından yıkılınca üzüntüden o kaleler gibi yıkılır, ağlayarak bu inkâr ettiği gerçeğe teslim olur ve bir daha kumdan kale yapmaya kalkışmaz. İkinci kişi, yapacağı kumdan kalenin yıkılacağını bildiği için, kale yapmak için en ufak bir çaba harcamaz ve gelen dalgaları seyreder sadece. Üçüncü kişi, Nietzsche’nin trajik insan dediği kişi, yapacağı kalenin geçici olduğunu, gelgitlerin ve dalgaların yapacağı kaleleri yıkacağını bile bile kaleler yapmaya devam eder, hatta bu geçicilik, bir süre sonra özenerek yaptığı kalelerin yıkılacak olması onun tutkusunu daha arttırır ve bu durumdan keyif almaya çalışır. Hepimiz bu üç insandan biriyiz, ama hangisi yaşamı savunan ve kendini gerçekleştirmek için mücadele eden kişi derseniz, elbette bu üçüncü kişidir. Ölümü ne inkâr eder, ne de ona teslim olur. Bu durumu, hemen hemen her konuya uyarlayabiliriz. Aldatılacağından emin olan ve bu gerçeğe boyun eğen birisi, hiçbir zaman gerçek bir ilişki yaşayamaz; ya yaşar ve aldatılınca hayata küser, ya da hiç ilişkiye tenezzül etmez ve başkalarının yaşadığı aşkları uzaktan izlemekle yetinir. Aldatılma ihtimalini, her ilişkinin bir gün bitebileceği gerçeğini kabul edip ama sanki hiç bitmeyecekmiş gibi kendisini ilişkiye bırakabilen biri, tıpkı o kumdan kaleleri yapan kişi gibi yaşarken eğlenir, kaleler yıkılınca üzülür ve yeniden eğleneceği yeni bir kale yapmaya devam eder, ilişkilerden vazgeçmez, deneyimlerinden sürekli yeni şeyler öğrenir. DÖRDÜNCÜ KİŞİ Aslında günümüzde etkisini gördüğümüz bir dördüncü kişi daha var. Bu dördüncü kişi, diğer üçünden farklı olarak, ölümlülük sorunundan büyük bir amaca bağlanarak kurtulur; ölümsüz olduğuna inandığı birinin peşine takılarak, bir kült tarikata, lidere, örgüte varlığını adayarak. Tüm kült liderlerin hayali iddiası, onların her şeyi aştıkları, herkesin üstünde ve ötesinde bir yerde var oldukları ve tek yapılması gerekenin onlara koşulsuz bir biçimde teslim olup, sahip olduklarını iddia ettikleri şeye ulaşmak için çabalamaları… Bu öyle bir teslimiyettir ki, malını mülkünü, çoluğunu çocuğunu, her şeyini o kült lidere feda ederler. Ölüm ya da diğer şeyler, aşağılayıcı şeylerdir ve onları inkâr ederek kurtulacakları hayali bir amaçları ve bunu çoktan başarmış bir liderleri vardır. Kült liderleriyle birlikte topluca intihar edenleri düşününce… AŞAĞILAYICI HAYAT Bu dördüncü kişi için kumdan kaleler, hayatın kendisi aşağılayıcı bir hayaldir, dünya ya da başka bir şey umurlarında olmaz, her şey bu yüzden bir araca dönüşebilir, diğer üç türün anlayamayacağı acımasızlıkları bu yüzden rahatlıkla yapabilirler. Tarikat gibi örgütlenen çok küçük siyasi partilerden büyüğüne, sağdan sola, bazı dini kesimlerden ticari yapılara, bu dördüncü kişiyi her yerde gözlemlemek mümkün. O yüzden mesele artık muhafazakârlıkla, geleneksel olanla modern olanın çatışmasıyla açıklanamaz sanki. Kült liderler üzerine düşünürken, karşımıza psikolojik açıdan ‘baba’ gerçeği de çıkıyor. Alman psikanalist Alexander Mitscherlich’in 1967’de yayımladığı ‘Towards a Fatherless Society’ adlı kitabıyla başlayan, babasız bir topluma doğru gidip gitmediğimize dair tartışmalar, belki de kült liderler meselesine dair bize bir fikir verebilir. Sonraki yazıda bu tartışmalara değineceğim. Burhaniye 2. Kitap Fuarı başlıyor
BİRGÜN EGE Balıkesir ve yöresinin önemli kültür sanat etkinliklerinden biri olan 2. Burhaniye Kitap Fuarı kapılarını sanatseverlere açıyor. 18 Ağustos'ta başlayacak ve 5 gün sürecek fuar, 70 yayınevi 100 aşkın yazar, tiyatrocu, gazeteci ve siyasetçiyi ağırlayacak. “Bin Yıllık Tarihten Bin Yıllık Kitaba” sloganı ile yapılacak fuarın Onur Konuğu ise şair Ahmet Telli. Dünyaca ünlü doğal sit alanı olan Ören Meydanında 18-22 Ağustos tarihleri arasında düzenlenecek fuar, tarihle kitabı sanatseverlerle buluşturacak. Yazar, şair, gazeteci, belediye başkanı ve siyasilerin katılacağı 2. Burhaniye Kitap Fuarı 22 Ağustos'ta sona erecek. Ahmet Telli, Ataol Behramoğlu, Şükrü Erbaş, Buket Uzuner, Haydar Ergülen, Kahraman Tazeoğlu, Barış İnce, Öner Yağcı, Erdoğan Aydın, Şeyhmuz Diken, Işık Öğütçü, Kamuran Akdemir, Süreyya Akçay gibi edebiyatçıların yanı sıra, Uğur Dündar, Ayşenur Arslan, Can Ataklı, Saygı Öztürk, Gürkan Hacır, Serhan Asker gibi gazeteciler fuarda söyleşilere katılarak kitaplarını imzalayacak. Fuarda ayrıca, Nilüfer Belediye Başkanı Turgay Erdem, Kadıköy Belediye Başkanı Şerdil Dara Odabaşı, Safranbolu Belediye Başkanı Elif Köse ve Çaycuma Belediye Başkanı Bülent Kantarcı, Yerelden İktidara konulu söyleşi gerçekleştirecekler. Geniş kapsamlı yapılacak olan fuar Ören’le sınırla kalmayarak, İskele Limanda da eş zamanlı devam edecek. Grup Pera, Cengiz Özkan, Muzaffer Özdemir ve Songül Bulur gibi sanatçılarda konserler verecek. Fuarın açılışında CHP PM Üyesi Yaşar Seyman, Genel Başkan Yardımcıları Veli Ağbaba, Oğuz Kaan Salıcı birlikte yer alacak. Burhaniye Belediye Başkanı Ali Kemal Deveciler “Burhaniye’yi kültürün ve sanatın başkenti yapma yolundaki çalışmalarımıza aralıksız devam ediyoruz. Bu çalışmalarımızın en güzel yansımalarından biri olan kitap fuarımız kültür, sanat ve edebiyat adına eşsiz paylaşımların yapılacağı güzel bir organizasyon olacak. Tüm okurları ve sanatseverleri fuarımıza bekliyor, keyifli zamanlar diliyoruz” dedi.  Heba bir yaz daha
Işıl ÇALIŞKAN Pandemi nedeniyle yasakların sürdüğü dönemde çok kan kaybeden özel tiyatrolar için “normalleşme” süreci de çözüm olamadı. Tiyatroların var olan sorunlarına 14 aylık pandemi süreci de eklenince sonuç yazık ki ekonomik sorunlar nedeniyle kapanan salonlar ve meslek değiştirmek zorunda kalan birçok oyuncu oldu. Yeterli devlet desteğinden faydalanamayan tiyatrocular kendi çabalarıyla varlığını sürdürmeye çalışırken umudu “normalleşme” sürecine bağlamıştı. Ancak bu yazın da heba olduğunu belirten tiyatrocular geleceklerinden endişeli. Tiyatrocularla sorunlarını konuştuk. YOK SAYMA POLİTİKASI İYİCE AYYUKA ÇIKTI  Tiyatronun sorunları “normalleşme” adımları ile çözüldü mü?” diye sorduğumuz tiyatro oyuncusu Cenk Dost Verdi, içinde “normalleşme” geçen bir soruyu öncelikle tiyatronun kendisinden bağımsız olarak cevaplamak gerektiğinin altını çiziyor. Verdi, düşüncelerini şöyle aktarıyor: Cenk Dost Verdi - Tiyatro oyuncusu “Çünkü mevcut iktidar süreci ne toplumu önceleyerek ne de hassas kamusal dengeleri gözeterek yönetti. Pandemi ile birlikte içine büyük bir aymazlıkla itildiğimiz kaos, değil tiyatroyu en küçüğünden en büyüğüne tüm kamusal faaliyeti neredeyse durdurdu. Özel sanat faaliyetleri ise kaderine terk edilmiş halde. Bu bağlamda bahsi geçmesi gereken konu özel tiyatrolardır; pandemi ile birlikte zaten iktidarın daha önceden yürüttüğü yok sayma politikasının daha kati delillerle ayyuka çıktığını görüyoruz. Verilmeyen destekler, destek vermek adına attırılan taklalar, bakanlığın oyalama görüşmeleri, destek niyetine bir parmak bal çalmalar özel tiyatrolar açısından durumu daha da vahim hale getirdi, artan borçları yüzünden tiyatrolar tek tek kapanmış ve birçoğu kapama noktasına geldi. Bu yüzden mesleğinden olan, yaşadığı gelecek kaygısı ve belirsizlik yüzünden artık bir tiyatroda çalışamaz hale gelmiş, başkaca işler yapmak zorunda bırakılmış binlerce ve hatta yaşadığı ekonomik problemler yüzünden intihar etmiş başkaca sanat dallarından yüzlerce sanatçılık bir “sanat” mezarlık haline gelmiş durumda Türkiye.”  Verdi, bir özel tiyatro emekçisi olarak her güne “bir önceki gün daha iyiydi” diyerek uyanmanın giderek katlanılmaz bir hal aldığını belirtiyor. Tekrardan kapanmaya ilişkin haberleri, öngörüleri kaygıyla takip ettiğini ifade eden oyuncu, “Fakat bütün bu yaşananlarla beraber tiyatronun hacmen ne kadar daralırsa daralsın en ufak bir motivasyon kaynağıyla kendini mevcut süreçten edindiği büyük nitel birikimi ile yeniden var edeceğini düşünüyorum” diyerek sözlerini sonlandırıyor.  DÜNYA GÖRÜŞLERİNDE TİYATROYA YER YOK  Moda Sahne’nin işletmecisi Kemal Aydoğan ise, “Normalleşmeyi pandemi koşulları çerçevesinde düşünmek gerekiyor. Birtakım kısıtlar kalktı sadece. Ancak yaz olduğu için kapalı salonlara dair durumu gözlemleyemiyoruz. Kapalı salonlara yüzde 60 oranında seyirci alınabiliyordu, bu henüz değişmedi. Yani salonların yarı kapasitesi zaten kullanılamayacak. Salonlara hangi kriterler çerçevesinde seyirci alınacak bu belirsiz şu an. Seyircinin kapalı alan tedirliği hakkındaki tutumunu henüz gözlemleyemedik. Nasıl bir sürpriz bekliyor bizi eylül ayıyla birlikte hep beraber göreceğiz” şeklinde konuşuyor. Kemal Aydoğan - Moda Sahne’nin işletmecisi Aydoğan, açık hava oyunlarının ise 17 aylık çalışmamanın doğurduğu mali krizi aşmaya yetecek sıklıkta olmadığını vurgulayarak düşüncesini şöyle aktarıyor: “Çünkü ne devlet, ne yerel yönetimler özel tiyatroların kullanımı için açıkhava sahnesi kurmadılar. Kış aylarından beri yerel yöneticilerle açık hava sahneler için görüşen tiyatrocular oldu. Fakat açıkhava sahnesi kurdurmaya muvaffak olamadılar. Bir tek Kadıköy var. Tüm yükü onun omuzlarına yüklediler ve diğerleri kenara çekilip beklediler. Beşiktaş, Bakırköy, Maltepe vs. uygun mahallerdi ancak bu yaz da tiyatro açısından heba oldu.”  Aydoğan, pandemi boyunca özel tiyatro çalışanları için zor bir 17 ay geçtiğini belirterek devletin bahşiş niteliğindeki bir takım maddi desteklerinden bahsediyor ve ekliyor: “Devlet özel tiyatroların niçin olması gerektiğini bilmiyor. Dünya görüşünde tiyatroya yer yok. Tiyatroların yaşamaması yeğler gibi bir tutum içinde.”  4 Eylül’de sezonu açacaklarını belirten Aydoğan, “Bu güne devlet ya da yerel yönetimlerin 1 kuruş desteği olmaksızın gelebildik. Hepimiz kendi yaşamlarımızdan kısarak başarabildik bunu” diye konuşuyor. Aydoğan önümüzdeki sürece dair kaygılarını şöyle sıralıyor: “Sezon açıldığında hâlâ yüzde 8 KDV, yüzde 20 gelir vergisi, yüzde 20 stopaj ödeyeceksek, varılan vergi SGK borçlarımız silinmeyecekse, prodüksiyon için verilen destek gerçek bütçe değil de simgesel üzerinden verilecekse, elektriğimiz suyumuz zamlı ödenecekse kira desteği sağlanmayacaksa biz kaç TL’ye bilet satacağız? Seyirci bunu alabilecek mi? Yarım salon az gelirle bu faaliyeti sürdüremeyeceğimizi söylemek için müneccim olmaya gerek yok.” Kımız Bozkır - Bağımsız Tiyatrolar Birliği Başkanı TİYATRONUN SORUNU ÜLKENİN DE SORUNU  Bağımsız Tiyatrolar Birliği Başkanı Kımız Bozkır, tiyatrocuların sorunlarının ülke sorunlarından ayrı düşünülemeyeceğini vurgulayarak başlıyor söze. Bozkır, düşüncelerini şöyle aktarıyor: “Anayasada olan haklar uygulanmadan ve kurumsal tiyatrolara kadro açılmadan bitmez, vergi bu kadar yüksekken bitmez. Seyircimizin çalışma saatleri uzadıkça, çalışan ve emeklilerin maaşı hayata yeter hale gelmedikçe bitmez… Ve salgın dönemi çalışmaları diye seyrettiğimiz birçok tiyatro insanının ve bizim de kabul etmediğimiz biçimde yapılan ayrımcı toplantılar ve salgın dönemi için istenenler hatırlatıldığında, “Bunlar üç Bakanlığın insiyatifinde” diyerek (vergi SSK dondurulması) geçiştirmeyle hiç bitmez. Bu durumda yapılan çalışmaları net duyamıyoruz zaten bittikten sonra sonra duyulur oldu. O da her zaman değil. Anayasa’nın 64’üncü maddesi uygulanmadan ve kültür sanat politikaları ve sanata bakış açısının değişmesi gerekiyor. Yapılan çalışmalar diye anılan toplantılar bizlere tiyatroların dizaynı gibi geliyor. Yasa dedikçe “tusak” çalışması anlıyoruz ve artık bir şey istemiyoruz öncelikle tiyatronun okullu alaylı amatör hep beraber üretilmesinden ayakta kalabilmesinden yanayız...” Buraya kadarmış Tony Bennett!
Sayfamızdaki haberi okumuşsunuzdur. Başlı başına bir efsane olan şarkıcı Tony Bennett’in (ya da, tam adıyla Anthony Dominick Benedetto’nun) sahneye çıkıp konser verme günleri artık sona erdi. Kırk yılı aşkın süredir meşhur babasının menajerliğini yapan oğlu Danny, geçen hafta böyle bir açıklamada bulundu. Oysa Bennett ve birlikte sahne aldığı Lady Gaga, New York’taki Radio City Music Hall’de iki konseri büyük bir başarıyla tamamlamışlardı. Hatta şarkıcının 95’inci yaş gününü kutlayan ilk konser (Lady Gaga bu kutlama için bir de şarkı hazırlamıştı) akıldan çıkmaz cinstendi. TURNELER İPTAL EDİLDİ Danny Bennett babasının her zamanki konsere başlama pozunda, kollar iki yana açılmış ve yukarı kalkmış halde, onun konserlerde ne kadar baş döndürücü olduğunu vurguladı. Altmış altı yaşındaki Danny ne de olsa menajerliği sayesinde onun MTV kuşağının da tanıyıp sevdiği bir şarkıcı yapmıştı. “Tony hep şansına güvenmiştir,” dedi. Bizim de Şakir Eczacıbaşı anısına, Cemil Topuzlu Açık Hava Sahnesi’nde izleme şansına kavuştuğumuz üstadın New York konserlerinin ardından, gene Lady Gaga ile birlikte A.B.D.’nin doğu kıyısında konserler vermesi bekleniyordu. New York konserlerine bunun için “Son Bir Kez: Tony Bennett ve Lady Gaga ile Bir Akşam” denmişti. Platin ödüllü çift, ikinci düet albümleri “Love for Sale / Satılık Aşk”ı Ekim başında çıkaracaktı, sonra da doğuya gideceklerdi. Yani “son”dan amaç, batı kıyısındaki son konserlerdi, yoksa Bennett’in son konserleri değil. Ne yazık ki Radio City Music Hall konserlerinin Bennett’in meslek hayatındaki son konserler olacağı anlaşılıyor. Turneler iptal edildi. Danny, bu karara varmanın onları için çok zor olduğunu söylüyor. “Çünkü hâlâ çok iyi bir şarkıcı. Ne var ki, doktor emri böyle. En önemlisi, sağlığı.” Karısı Susan doktorların söylediklerini dinleyince, “Kesinlikle sahneye çıkmayacak,” dedi. Başka şeyler yapar elbet ama bu turnelere gitmeyecek. “Mesele şarkı söylemesiyle ilgili değil, seyahatle ilgili. Yoruluyor. Artık konser vermenin onun için çok ağır bir iş olduğuna inanıyoruz. Örneğin, sahnede düşsün istemiyoruz, bu kadar basit. Bizi düşündüren, insan naturası. Danny doksan beş yaşında!” GÖRMEK BİR AYRICALIK Aile geçen yıl Bennett’in 2016’dan beri Alzheimer’i olduğunu açıklamıştı. Radio City Music Hol şovlarında hayranları onun hastalığına inanmadıklarını söylemişler. “Bana ‘Mümkün değil!’ dediler diye gülüyor Danny. “Hepsine Alzheimer konusunda güvence verdim. Evet, hastaydı. Öte yandan bu yaşta hâlâ eskiden olduğu gibi güçlüydü, duyguluydu.” Peki, öyleyse nasıl söylüyor? Danny Bennett’e göre, babasının dünyada en mutlu olduğu yer burası, sahne. Ömür boyu orada yaşamış, sahnede müzik yapmış. “Son dört-beş yıldır başımızda olan Alzheimer’e gelince, evet, kısa süreli hafıza kaybı var. Ancak bütün şarkılar onun içinde. Herhangi bir akıl defterinden yararlanmıyor. Tek satırda aksamaz, tek kelime atlamaz. O konserin her ânını hatırlamayabilir ama sahne kenarına çekildiğimizde bana ilk dediği şu olmuştu: ‘Şarkıcı olmayı çok seviyorum.’” 2010’da Açık Hava’daki konserin tanıtımında ondan “her yaş grubundan müzikseverin gönlünü çelen” bir müzisyen olarak söz edilmiş. Tony Bennett, geleneksel pop standartları, big band, şov melodileri ve cazı hakkını vererek söyleyen bir şarkıcı, malum. Aynı zamanda birçok kurumda resimleri sürekli olarak sergilenen bir ressam. Biz ise, Kerem Görsev trionun açılışını yaptığı bu emsalsiz konserde, aralarında “Yaşam Boyu Başarı” da bulunan 15 Grammy ödüllü, “Great American Songbook” olarak adlandırılan geleneğin ikonlaşmış seslerinden İtalyan asıllı Bennett’i sahnede görmüş, dinlemiş olmanın ayrıcalığını hep içimizde yaşatacağız. Onlarınki arakçılıkla ve çalışarak geçen bir yaşam
Gözde Koç Japon sinemasının en üretken, en ünlü yönetmenlerinden Hirokazu Kore-eda’nın yönetmenliğini yaptığı 2018 yapımlı Shoplifters, aile temasına oldukça değinen bir Japon filmidir. Aile olmak için kan bağından çok sevginin ve güvenin olması gerektiğini vurgulayan film, Cannes Film Festivali’nin Altın Palmiye kazananıdır. Shoplifters, birbirleriyle hiçbir biyolojik bağı bulunmayan kalabalık bir aileyi konu alıyor. Geçimlerini çalışarak ve arakçılıkla sağlayan bu aile, süpermarkette satılan herhangi bir şeyin kimseye ait olmadığını ve böylelikle çalmakta bir sakınca olmadığını düşünerek yaşamlarını sürdürmeye çalışır. Ailenin babası Osamu ve oğlu marketten dönerken küçük bir kızın soğuk bir havada dışarıda olduğunu görür ve küçük kızı evlerine getirirler. Ailesinden şiddet gören, vücudunda pek çok yara izi bulunan küçük kız ilk başta ‘’doyurulması gereken yeni bir boğaz’’ olarak görülür. Fakat sevginin etkisiyle ve duyulan şefkatle ailenin bir parçası olur küçük kız.  Bir aile geçindirmenin zor olduğuna değinen Shoplifters’da, bir aile üyesinin arakçılık yaparken yakalanması ve bunun devamında bazı sırların ortaya çıkmasıyla bu kalabalık ailenin hayatı bir anda değişir. Kamera çekimlerine verilen özen ve hissettirilen atmosfer sayesinde daha da ilgi çekici hale gelen Shoplifters, toplumsal kaygıları ve meseleleri çok sade bir dille anlatıyor. Asıl ailenin kim olduğunu, nasıl olduğunu düşünürken filmin içinde buluyoruz kendimizi. Shoplifters, aile kurumunu çok derin eleştirebilmiş ve toplumsal kaygıları ve meseleleri derinlemesine işleyebilmiş bir filmdir. Kore-eda’nın bu filmi, toplumsal ahlaki yapıyı yerle bir etmesi ile birlikte kendini diğer filmlerden ayırmayı başarıyor. Yaralar sarılmıyor
Işıl ÇALIŞKAN Pandemi nedeniyle 14 ay işsiz kalan müzisyenlere bir buçuk aydır süren “normalleşme” süreci de çare olamadı. Müzisyenlerin yaşadığı sıkıntılar gerek maddi gerek manevi süregeliyor. En büyük geçim kaynağı canlı müzik olan müzisyenlerin konserleri şimdi de koronavirüs, yangın, gibi gerekçelerle iptal oluyor, erteleniyor. Öte yandan pandemi nedeniyle kapalı alanlardaki kısıtlamalar haliyle bilet fiyatlarına da yansıyor. Sahne alacakları mekân azlığından da şikâyet eden müzisyenler açık alanlar için de yalnızca muhalif belediyelerden destek görüyor. Bunun yanı sıra müzisyenlere getirilen gece 12.00 kısıtlaması da pek çok müzik emekçisi için mağduriyet sebebi. Müzik emekçileriyle yaşadıkları sorunları konuştuk. BOĞAZ TOKLUĞUNA YAŞAM SÜRDÜRÜYORUZ  Sattas grubunun vokalisti Orçun Sünear, müzik sektörüne istinaden, “Şu an durumlar hiç iyi değil” diyerek başlıyor söze. Sünear, bu düşüncesinin nedenini şöyle açıklıyor: “Daha önce defalarca konsere çıkabildiğimiz yerlerde şu an konsere çıkamıyoruz. Misal Genco Erkal’a türlü bahanelerle oyun oynatmıyorlar. Konserler türlü bahanelerle iptal oluyor. Otellerde birtakım işler devam ediyor ama onun dışında çok bir alternatifimiz olmuyor. Hiçbir şeyi yönetemiyorlar. Yandık yönetemediler, su bastı yönetemiyorlar. Dönüyor dolaşıyor ucu müzisyenlere dokunuyor. Eli ayağı tutmayan garip garip kararlar… Benim artık kaldıracak gücüm yok.” Orçun Sünear - Sattas grubunun vokalisti Pandeminin kendisini maddi ve manevi olarak etkilediğini belirten Sünear, “Benim müzisyenlik yapan çocukluk arkadaşım kendini öldürdü. Sadece müzisyenler değil, sahne arkasını da ilgilendiren bir durum doğuyor. Kazanılan paralar iyice düştü. Gerçekten boğaz tokluğuna yaşıyoruz, çünkü ülke korkunç durumda” şeklinde konuşuyor.  YENİ BİR KAPANMAYI DAHA KALDIRAMAYIZ  Peyk grubunun vokalisti İrfan Alış ise pandemi öncesine dönüşün mümkün olmadığını ifade ediyor. Bilet fiyatlarındaki artışın müzik emekçilerine yansımasından yakınan Alış, “Mekânlardaki kapasiteyi dolduramıyoruz. Mesela Burgazada konserimizde biz 250 bilet satabildik sadece. Normalde mekân 600-700 kişi alabilecek gibi. Belki 500 kişiye mekân ve biz “Bilet yok” demek zorunda kaldık. Az insanla konser yapmak bilet fiyatlarını etkiliyor haliyle. Uçak biletleri, otel ücretleri, transfer ücretleri en az iki katına çıktı. Ama aldığımız bilet fiyatları bunu karşılayabilecek düzeyde olmadığı için zorlanıyoruz tabii” diye konuşuyor. İrfan Alış - Peyk grubunun vokalisti Dayanışmanın önemine vurgu yapan Alış, dinleyicilerin varlığı sayesinde ayakta kalabildiklerinin altını çiziyor. Alış, yaşadıkları problemleri şöyle sıralıyor: “Bizim neyse ki bir kitlemiz var. Çoğu dinleyici bize ‘Niye daha büyük bir yerde yapmıyorsunuz’ diye kızdı. Çünkü öyle bir yer yok! İstanbul’da açık alan ve rahat çalınacak salonlar çok az. Çoğu insanlar kapalı salonlara girmek istemeyebiliyor. Biz konser yaptığımız yerleri açık ya da yarı açık yerlerden seçiyoruz. Maalesef belediyeler ve diğer yerlerdeki insanlar da bizim gibi müzik yapan grupların şartlarını bir türlü sağlayamıyorlar. Belediyelerin bir sürü etkinlik alanları var. Onların da kiralama ücretleri oldukça yüksek. Bir konserin maliyeti eskiden 10 bin liraysa şimdi 30-40 bin liraya yükseldi. Politik olarak da bazı illere giremiyoruz zaten. İlk konser çok iyi geçti. İnsanlar çok mutluydu. Seyirci bizi öyle sahipleniyor ki konser biletleri 10 gün önceden bitti. İnsanlar da canlı etkinliğe acıkmışlar.”  Alış, vaka artışlarından kaynaklı olarak korkularının yeni bir kapanma olduğunu söylüyor ve ekliyor: “Böyle bir gücümüz yok. O yüzden açık alanlardaki konserleri şu 3 aya doldurmaya çalışıyoruz. Çünkü kışın ne olacağımızı bilemiyoruz. Yetkililere güvenemiyoruz. Biz de başımızın çaresine bakmaya çalışıyoruz.”  PANDEMİ ÖNCESİ ÇALIŞAN SAYIMIZ 103’TÜ ŞU AN 24  Konserlerine pandemi nedeniyle bir buçuk yıl ara veren IF Performance Hall Beşiktaş’ın işletmecilerinden Cihangir Şimşek, “Bu süreçte nasıl ayakta kalabildiniz?” sorumuzu “İlk ay birikimlerle, sonrasında kredilerle geçen bir süre yaşadık. Personelimize ödenen ücretsiz izin dışında hiçbir destek yapılmadı, ne kira yardımı yapıldı ne de ciro desteği” şeklinde yanıtlıyor. Şimşek, kapalı kaldıkları süre içinde ekonomik krize rağmen yüksek borçlanmayla sosyal mesafeli olarak kapasiteyi arttırabilmek tadilat yaptıklarını söylüyor. Şimşek, “Bizim çok genç ve dinamik kitlemiz var doğal olarak gerek salgın gerek ekonomik krizin etkilerini fazlasıyla görüyor ve yaşıyoruz. Bunun en basit göstergesi salgın öncesi çalışan sayımız 103tü, şu an 24. Yani ekonomik olarak ciddi bir daralma olduğunu alım gücünün ve tüketimin düştüğünü görüyoruz” diye konuşuyor. Cihangir Şimşek - IF Performance Hall Beşiktaş’ın işletmecisi En büyük korkularının tekrar kapatılmak olduğunu söyleyen Şimşek, “Bu süreçte maddi manevi çok yorulduk ve böyle bir kapanmanın tekrar yaşanması durumunda orta ve küçük ölçekli işletmelerin kapanacağını götürüyor ve biliyoruz bu anlamda aşılamayı önemsiyor eğer bir takım yasaklar gelecekse aşı olmayanlarla alakalı gelmesinin gerektiğini düşünüyoruz. Bize eğer aşı şartıyla seyirci almamız gerektiği söylenirse seve seve yaparız” diyerek sözlerini sonlandırıyor. Beckett olmak ya da olmamak!
Dünya ne çektiyse ABD’nin komünizm korkusundan çekti. 2. Dünya Savaşı’ndan hemen sonra, Marshall Planı’yla yürürlüğe konulan yeni kapitalist sistem ne pahasına olursa olsun korunmalıydı.  Sonuçta 20’nci yüzyılın ikinci yarısı Kore Savaşı’yla, Vietnam Savaşı’yla, pek çok ülkede CIA destekli darbelerle anılan bir tarihsel dönem oldu. Ama ABD’nin dünyaya asıl kötülüğü, bu askeri ve politik operasyonları düzenlerken, girdiği ülkelerdeki en faşist, en dinci kesimleri destekleyip yükseltmesi oldu. NATO’nun kurulmasının hemen ardından İtalya, Yunanistan ve Türkiye’de olası bir sosyalist halk hareketlenmesinde devreye girecek kontrgerilla teşkilatlarını oluşturdu. Bu organizasyonların ultra-milliyetçi ve dinci ekipleri CIA’in isteği ve yardımıyla çok sayıda kanlı olaya yol açarken, kimi zaman da ‘yarı-özerk’ cinayetler işlediler. Böylece, 6-7 Eylül Olayları’ndan, Çorum, Maraş ve Sivas katliamlarından, askeri darbelerden oluşan bir tarihe ve daima sağcı iktidarlara sahip olduk. Tabii Akdeniz ülkelerindeki faşist paramiliter yapılanma ABD için yeterli değildi. Sovyetler’in Afganistan’ı işgali sırasında ABD’nin mücahitlere yaptığı devasa yardımın sonuçları bugün Taliban adıyla karşımızda duruyor. Yani dünya ne çektiyse ABD’nin komünizm korkusundan çekti, çekmeye devam ediyor.  Netflix’te gösterime giren Beckett (2021) adlı İtalyan filmi de bu konuyu anlatıyor. Son derece gerilimli bir politik-aksiyon filmi olan Beckett’da, Yunanistan’da sol politikalara karşı çıkışlarıyla gündeme gelen ultra-milliyetçi örgütlerin zulmünü, Afro-Amerikalı bir karakterle birlikte izliyoruz.  DÜNYA BUNDAN ÇEKİYOR  Tam da sol bir politikacının küçük yeğeninin şantaj için kaçırıldığı günlerde Yunanistan’da tatil yapan Beckett ve sevgilisi bir trafik kazası geçirir, genç kadın ölür. Beckett kaza sırasında çarptıkları evde, kaçırılan çocuğu görmüştür. Bunu söylediği polisler Beckett’ı öldürmeye çalışır. Beckett katiller peşindeyken Atina’daki büyükelçiliğe ulaşmaya çalışır. Aktivist gençlerin yardımıyla bunu başarır, ama ABD’nin Yunan faşistleriyle çok farklı bir ilişkisi olduğunu fark eder. Dünya ne çekiyorsa işte bundan çekiyor…  Hem filmin hem de karakterin adı olan Beckett’ın çok özel bir seçim olduğu belli; film tıpkı Samuel Beckett’ın en ünlü oyunu Godot’yu Beklerken’deki gibi bekleyişlerle ilerliyor. Beckett Yunan polisinden hukuksal uygulamalar bekliyor, büyükelçilikten yardım bekliyor, hiçbiri gelmiyor. ABD’nin desteklediği Yunan faşistleriyle ilgili bir öyküde neden Afro-Amerikalı bir karakterin seçildiği de belli tabii: Ezilenlerin kaderi birdir, kurtuluşa ancak birbirlerine tutunarak ulaşabilirler.  Dünyada dengeler değişiyor, ülkelerin isimleri değişiyor, iktidarlar değişiyor ama ezenle ezilenin, sömürenle sömürülenin, zalimle mazlumun diyalektik dengesi asla değişmiyor. Beckett’ın senaryosunu Yunanistan’dan alıp Türkiye’ye uyarlayın, o diyalektik dengenin nasıl belirginleştiğini bir kez daha göreceksiniz. ‘Mehdi’yi beklerken...
Doğanın kurallarına saygı duymayan insanoğlunun kendi sonunu hazırladığını net biçimde görebiliyoruz artık. Havasını, suyunu ve toprağını kirletmekten geri durmayan, bilimin uyarılarını hiçe sayan insan toplulukları evrenin dört bir köşesinde doğa felaketleri ile karşılaşıyor. Ozon tabakasının delinmesine yol açan kimyasalların kullanımı arttıkça bu felaketler sıklaşıyor. Buzullar eriyor, denizler ve karalar ısınıyor. Yerkürenin bir bölümü kuraklıktan kırılırken, bir başka bölümü sular altında kalma tehlikesi ile karşı karşıya. Bütün bunları uzak bir geleceğe ait tahminler olarak görenler, yaşanan son felaketlerden sonra, insanlığın karşı karşıya olduğu tehlikenin boyutlarını kavramaya başladılar. Ama, sağ kanat siyasetçiler, ‘takdiri ilahi’ deyip işin içinden çıkabiliyor hâlâ… Oysa, sinemacıların bu alandaki uyarılarına kulak verseler, tehlikenin o kadar da uzak olmadığını görebilecekler. Büyük kısmı gerilim-korku türünde olan ürünlerin temel hedefi para kazanmaktan başka bir şey değil elbette. Seyirciyi korkutmayı başararak bu hedeflerine ulaşanlar çoğunlukta, ama Hollywood’un dünyada yükselen ‘trend’leri çok yakından izlemelerinin bir sonucu olsa gerek, insanlığı uyaran, çevre duyarlığını yansıtan/kışkırtan filmlerin sayısı da hızla artıyor. Ama, pek çoğu Amerikan sinemasının zaaflarından kurtaramıyor kendini. Siyaset dünyasının kirliliğini ya da savaşın acımasızlığını anlatma savıyla karşımıza gelen pek çok üründe olduğu gibi, kötü bireylere karşı ‘iyi’lerin zaferiyle sonuçlanıyor doğa felaketlerini konu alan filmler. Gerçek sorumlunun sistem olduğunu vurgulayabilenler ise azınlıkta... DOĞANIN İNTİKAMI Deprem ve tsunami, felaket filmlerinin en gözde konuları arasında. Bilimsel verilerden yola çıkan sinemacılar, düş güçlerini kullanarak yakın gelecekte dünyamızın başına gelebilecek felaketleri anlattılar, anlatmaya da devam ediyorlar. Büyük fırtınalar, seller, dev dalgaların yuttuğu kentler, yanardağ patlamaları, heyelanlar/çığlar sinemanın sıklıkla başvurduğu doğa olayları arasında. Bu türün örneklerinin bir kısmı yaşanmış felaketlerden ilham alırken, büyük bir bölümü kurmaca yapımlar. Roberto Rosselini’nin 1950 yapımı “Stromboli”den Katrina kasırgasını konu alan “Saatler”e, Çinli yönetmen Feng Xiaogang’ın “Artçı Şok”undan Juan Antonia Bayona’nın “Kıyamet Günü”ne pek çok örnek verilebilir gerçek öykülere dayanan. Bazense, mevcut bir potansiyel tehlikeden yola çıkıyor sinemacılar. Amerika’da San Andreas fayının kırılmasını anlatan “San Andreas”da olduğu gibi. Hepsi de, etkileyici -çoğunluğu stüdyoda sanal ortamda yaratılmış- sahnelere sahip, gişe garantili yapımlar olan ‘felaket filmleri’ bütçelerinin yüksekliğine karşın stüdyo patronlarının gözde türleri arasındadır. Esas amacı insan doğasını tartışmak olan ve “Turist” adıyla ülkemizde gösterilen Ruben Öslund’un “Force Majeur”ünün kısacık ama etkileyici çığ sahnesi de burada anılmayı hak ediyor sanırım. Yangınlar da, çarpıcı görsellikleriyle sinema için iyi bir ‘malzeme’ oluşturur. Ron Howard’ın En İyi Görsel Efekt Oscar’ı alan filmi “Alev Kapanı” (Backdraft) ve Joseph Kosinski’nin “Korkusuzlar”ı ilk akla gelen yangın filmleri. ‘Piromani’ yani yangın çıkartma hastalığı da, sinema için verimli bir tema. 2008 Amerikan ve 2016 Norveç yapımı “Kundakçı” filmleri doğal bir felaketi değil, hasta insanların çıkardığı yangınları anlatır. Galiçya ormanlarında yaşayan bir piromanyak’ın haksız yere suçlanmasını anlatan OLiver Laxe’ın ‘Fire Will Come”ı da yangınları konu alan filmler içinde özgün bir konuma sahiptir. TÜRLER ARASI YOLCULUK Nükleer savaş ve doğal felaketlerin ardından çoğalma yeteneğini yitiren insanlığı konu alan “Children of Men”den kıyamet sonrası uzayda yeni bir yaşam alanı arayan bir uzay aracında geçen Douglas Trumbull’un “Silent Running”ine, dünyanın yeni bir buzul çağına girmesini anlatan Roland Emmerich’in “Yarından Sonra”sına çok sayıda örnek sıralanabilir ‘fütürist’ felaket filmlerine. Kiminde siyasal göndermeler de yer alır bu filmlerin; çürümüş iktidarlar, gözünü kazanç hırsı bürümüş siyasetçiler suçlanır. Ama, Richard Fleischer’in “Açlık / Soylent Green”i, Todd Haynes’in “Karanlık Sular”ı gibi dünyanın başına gelen doğal felaketlerden kapitalist sistemin sorumlu olduğundan söz edenler azınlıktadır. Küresel ısınmanın yol açtığı felaketler, Kanada’dan Avustralya’ya, İskandinavya’dan Japonya’ya dünyanın pek çok köşesinde beyazperdenin ilgi alanında artık. Çevre duyarlığı, çocuklar için yapılmış canlandırma (Pixar’dan “Wall-E”, Hayao Miyazaki’nin “Prenses Mononoke”) filmlerinden, büyük bütçeli bilim-kurgu yapımlarına, sinemanın tüm türlerine damgasını vuruyor. Fisher Stevens’ın “Tufandan Önce”si, Davis Guggenheimîn “Uygunsuz Gerçek”i gibi belgeseller iklim değişikliğinin nedenlerini ve sonuçlarını derinlemesine araştırıyor. SİNEMAMIZDA FELAKETLER Sinemamız bu konuların seyirci çekmeyeceği kaygısıyla olsa gerek, pek fazla girmemiştir bu alana. Toplumumuzda çevre duyarlığının görece yeni bir gündem maddesi oluşturduğunu da unutmamak gerek. Lütfi Akad’ın 1965 tarihli “Tanrının Bağışı Orman” belgeseli bu alanda yapılmış filmlerin başında gelir. Filmde, ormansızlaştırılan toprakların kırdan kente göçün temel nedeni olduğunu anlatır Akad. Kesilen her ağacın insan yaşamını olumsuz yönde etkilemesi teması, Orhan Oğuz’un “Manisa Tarzanı” filminde de ele alınır. Çevreyi kirleten ‘kötü’ fabrikatörlerden söz eden filmlerimizden söz açmadan olmaz. Atıf Yılmaz’ın 1966’da yaptığı “Tuzak” ilk örneklerden biri olsa gerek. Filmin, ‘idealist’ kahramanı aracılığıyla çevreci bir mesaj vermeyi denemiştir Yılmaz. “Tuzak”ta olduğu gibi fabrikanın atıklarının sebep olduğu bir çevre felaketini yansıtan daha yakın zamanlardan bir örnek de, Derviş Zaim’in “Balık” filmidir. Tabi, bu filmler doğal felaketlerden söz etmiyor, insanların doğaya ihanetini konu alıyor. Doğal felaketleri konu alan filmlerimiz arasında, Remzi Cöntürk’ün Varto depreminden yola çıktığı 1966 yapımı “Yaşamak Haram Oldu” ilk örneklerden biri. Lütfi Akad usta da, 1973 yapımı “Gökçe Çiçek”de deprem sahnelerine yer vermişti. Şerif Gören’in 1976 yapımı “Deprem”i, deprem sahnelerini yabancı bir filmden ‘ödünç’ almasına karşın, felaket filmlerimiz içinde en ünlüsüdür her halde. Mustafa Altıoklar 2003’de çektiği “O Şimdi Asker”de konuya fantastik bir boyut katmış, Ege Denizi’ndeki bir deprem sonucu oluşan bir adanın iki komşu ülkeyi savaşa sürüklemesini anlatmıştır. Reha Erdem’in “Korkuyorum Anne” (2004) ve Taylan Biraderler’in “Küçük Kıyamet” (2006) filmleri depremi konu alan yapımlar arasında öne çıkan işlerdir. Depremin özellikle İstanbulluların yaşamında kalıcı bir iz bırakması, bu korkunun beyazperdeye yansıması kaçınılmazdı. Bugünlerde yaşadığımız sel felaketlerinin ciddiyetini ise, daha yeni kavramaya başlıyoruz. Geçen yıl İstanbul Festivali belgesel seçkisinde izlediğimiz, Yasin Semiz’in “Asfaltın Altında Dereler Var”, Ankara’da dere yataklarının kapatılmasının yol açtığı sorunları dile getiren önemli bir belgesel olarak söz etmeliyim. Sinemamızda, soyut ve felsefi bir yaklaşımla, doğaya karşı işlediğimiz suçlara ve yaklaşan felaketlere dikkat çeken dikkat çeken iki önemli film yapıldı. Reha Erdem’in “Kosmos”unu ve Tayfun Pirselimoğlu’nun deccal’li ve mehdi’li filmi “Yol Kenarı”nı bir de bu gözle izlemenizi öneririm. Son günlerde yaşanan felaketler, iklim krizini tetikleyen, toplum çıkarını göz ardı eden sanayi tesislerini, dere yataklarına yapılan inşaatları ve bütün bu yanlışlara göz yuman siyasetçileri bir kez daha gündeme getirdi. Bakalım sinemacılarımız nasıl yorumlayacak bu yaşananları? Toplumsal eleştirinin, bir zamanlar Kemal Sunal komedilerinin yapabildiği kadarı bile cesaret istiyor şimdilerde. Doğaya ihanet eden sorumlulardan söz etmeye niyetlenenler çıkar mı, şimdilik zor görünüyor. Ama, yakındır… Barış Çapkın’ın yeni şarkısı 'Kaybolsam da' müzikseverlerle buluştu
Barış Çapkın’ın yeni şarkısı “Kaybolsam da” OnAir Sahne etiketi ile müzikseverlerle buluştu. Olta Dayanışma projesinin kurucu üyelerinden olan ve başta Olta Dayanışma olmak üzere birçok şarkısı ve düzenlemesi yayımlanan Barış Çapkın, bu kez temelleri 2016 yılında atılmış bir şarkı ile dinleyenlerine sesleniyor. Daha önce bestelediği bir şarkıyı neden şimdi hayata geçirdiğini Çapkın, şöyle cevaplıyor: "Kaybolsam da" 5 yıl önce bestelediğim bir şarkı. Bestelediğim zamandan günümüze de sürekli kafamda dönüp durdu. 5 yıl önce yaptığım bir bestenin bugünümde bile hala beni ifade ettiğine inandığım için kaydetmeye ve yayınlamaya karar verdim. Çünkü bu gerçekten müziğimin olgunlaşmaya başladığını da gösteren en büyük işaretti ve yıllar geçmesine rağmen fikrim değişmemişti.” “Kaybolsam da”nın gitar, vokal ve synthleri Barış Çapkın’ın evindeki stüdyoda, davullar ise İstanbul PÜR Stüdyolarında kaydedildi. Şarkının sürprizlerinden biri davulları Kurban grubundan tanıdığımız Burak Gürpınar’ın çalması. Barış Çapkın Burak Gürpınar’ın şarkıya dahil olmasını şöyle anlatıyor: “Kurban grubunu çok severim. Şarkının davullarının canlı kaydedilmesine karar verdiğim an aklıma ilk Burak geldi. Aradım şarkıdan bahsettim, şarkının demo kaydını gönderdim. Burak da severek çalacağını belirtti ve davul kayıtlarına başladık.” Düzenlemeleri de Barış Çapkın”a ait olan şarkının mastering işlemi ise Selim Sayarı’nın elinden çıktı ve “Kaybolsam da” adlı şarkı müzikseverlerle buluşmaya hazır hale geldi. Kaybolsam da şarkısının bir diğer sürprizi ise Barış Çapkın klipte eşi ve çocuğu ile kamera karşısına geçmiş olması. Şarkı tüm dijital platformlardan dinlenebiliyor.  Uğur Bozdağ'dan yeni şarkı: "Uçurumlar"
On derecede keyifli bir yaz gecesi
Ömür Şahin Keyif - Edinburgh İskoçya’nın başkenti Edinburgh’da hava 10 derece. Uluslararası Edinburgh Festivali’nin akşam, pandemi nedeniyle açık havada yapılan konserlerinin ihtiyatlı dinleyicileri battaniyelerine sarınmış. Ancak ara ara içimizi titreten rüzgâr dahi, notalarla kelimelerin uyumunun beslediği konsantrasyonumuzu kesintiye uğratamıyor. Ulusal İskoç Kraliyet Orkestrası’nı yöneten Danimarkalı Şef Thomas Sondergard, sanki elindeki batonla bir doğa resmi yapıyor. Bu hayali kurduran programda Mendelssohn’un Bir Yaz Gecesi Rüyası olması değil. Orkestra, Mendelssohn’un o romantik yumuşaklığını iliklerimize kadar hissettiriyor ve sahnedeki uyum dinleyiciye müthiş güven veriyor. Festival Korosu’nun da dâhil olduğu konserde, Star Wars: Güç Uyanıyor, Babil gibi filmlerin yanı sıra Kraliyet dizisindeki rolüyle tanınan Dame Harriet Walter da anlatıcı olarak yer aldı. Festival seyircisi için konserin anlamı farklı. Çünkü Alman besteci Robert Schumann’ın 19’uncu yüzyılın Mozart’ı diye andığı Mendelssohn’un Birleşik Krallık dinleyicisinin kalbinde yeri derin. Shakespeare’e olan sevgileri ortak. Bestecinin İskoçya ziyareti üzerine yazdığı İskoçya Senfonisi ve Fingal Mağarası Uvertürü de bu sevgiyi besliyor. Avrupa’nın seçkin bir ailesinden gelen Mendelssohn, Shakespeare’e hayranlıkla büyüdü. 1826’da 17 yaşındayken kız kardeşi Fanny’le evde seslendirmek üzere Shakespeare’in komedi eseri üzerine Bir Yaz Gecesi Rüyası Uvertürünü besteledi. Prusya Kralı 4’üncü William’ın isteğiyle 16 yıl sonra, 1843’te devamı yazılan eser, özellikle ‘düğün marşı’ ile dünyaca ünlü. Düşündüğünden fazlası olanlar
Beni biliyorsunuz sevdiğim bir film hakkında yazınca duygularım çok yükseliyor. Bu hafta da elimden geldiğince sakinliğimi koruyarak 2021 bittiğinde, bu yılın en iyi filmi olacağına emin olduğum ve büyük ihtimal sinema klasikleri arasında yer edinecek, Yeşil Şövalye (The Green Knight) filminden biraz bahsedeceğim. Amacım hepinizin bu şahane filmi iyi bir sinema salonunda izlemeniz. Konuya Orta Çağ’dan giriş yapayım en iyisi. Orta Çağ şövalyelik ideoloji aktarımı, zaman içinde kalıplaşmış edebiyat türü olan romanslarla tarih boyunca bizlere ulaştı. Şövalyeliğin ilke ve öğretileri, bir kahramanın maceralarının üzerinden aktarıldı durdu. Sir Gawain ve Yeşil Şövalye, kuzeybatı İngiltere’de, 14’üncü yy.’da (III. Edward, II. Richard veya IV. Henry dönemi) ismi bilinmeyen biri tarafından yazılmış bir romans. Ele geçen el yazmasının, yazarın kendisine mi ait olduğu yoksa yazarın adına bir manastır yazarı tarafından mı kaleme alındığı bilinmemekte. Arthur romansı formundaki bu yazının tekniği yani bir edebiyat türü olarak kabul edilen romansın kökleri 10’uncu yy. ve daha öncesine de işaret etmekte. Ki hatırlayalım var olup olmadığına emin olmadığımız Kral Arthur ismine ilk kez 6’ncı yüzyıla tarihlenen Gododddin isimli Kelt halk şiirlerinde rastlanmıştır... Filmde, Camelot’tayız, bir Noel yemeğinde. Ziyafette kral, kraliçe, Yuvarlak Masa Şövalyeleri yemeklerini yerken davetsiz Yeşil Şövalye atıyla içeriye girer ve şövalyelere meydan okur. Yuvarlak Masa Şövalyeleri’nin bu düellodan korktuklarını gördüğümüz anda Sir Gawain buna cevap verir. Belki şövalyeliğini hak ettiğini kanıtlamak, belki de kralın yeğeni olduğu için kendisine bir ayrıcalık tanınmamış olduğunu göstermek istemektedir. Ve böylece meşhur efsane yolculuğuna, David Lowery’nin kurduğu büyülü dünyada başlarız.  ŞÖVALYELİK ÜLKÜSÜ Yolculuk ile tasarlanan tüm bu hikayelerde, çeşitli zorluklarla karşılaşan kahramanın testlere tabi tutulması, çetrefilli görevleri tamamlamasının ardından yaşadığı yüzleşme ile değerleri sorgulaması ve nihayetinde de yaşadığı manevi değişim yüzyıllardır bizlere aktarılır. İşte bu filmin kahramanı da Kral Arthur romanslarında yer alan Sir Gawain ile ilgili. Lakin filmi üzerinde konuşmaya değer kılan en büyük şey, filmin yönetmeni David Lowery ve onun bu harika resmini veya şiirini canlandıran Dev Patel. Dev Patel’in eşine az rastlanır başarıda yarattığı Gawain karakteri ile öykünülen ve geçmişi mükemmelleştirmek için kurgulanan şövalyelik ülküsünü oyunculuğu ile zamansız, ırksız bir yere çekmekte. Onur, sadakat, cesaret, merhamet, alçakgönüllülük, kibarlık olarak özetlenebilecek değerler silsilesini bir vücutta toplayarak seyircinin gözlerinin içine bakan oyuncu nasıl bir şey başardığının farkındadır umarım. Daha önce Charles Dickens’ın İngiliz klasiklerinden David Copperfield’i de canlandırmış olan Hint kökenli Dev Patel’in şimdi de bir diğer büyük İngiliz efsanesinin yüzünü canlandırarak, aslında günümüzdeki bazı değer yargılarını da derinden değiştirdiğini kabul etmeliyiz. PRE-RAPHAELİTE RUHU Kral Arthur ve Yuvarlak Masa Şövalyelerinin serüvenleri Orta Çağ edebiyatının vazgeçilmezlerindendir. Arthur Efsanesi’nin, Orta Çağ’ın ardından popülerliğini yitirdiğini 19’uncu yy.’da resim sanatıyla birlikte yeniden daha güçlü bir şekilde canlandığını gözlemlemek mümkün. Bunun başlıca sebebi Rossetti ile başlayan Pre-Raphaelite ruhunun pek çok sanatçıyı etkilemiş olmasıyla, geleneğe başkaldıran sanatçıların, yüzlerini geçmişe çevirmesi olarak özetleyebilirim. 19’uncu yy. resminin Pre-Raphaelite Kardeşliği’nin kahramanlarının resim sanatına getirdiği pek çok yenilik arasında en önemlisi sembolizm olmuştur. Bu bizim için neden önemli. Yönetmen Lowery’nin bu filmi yaratırken Pre-Raphaelite ruhundan etkilendiğini ve filmini daha doğrusu resimlerini buna göre seçtiğini görebilmekteyim. O da Kardeşlik’ten olanlar gibi edebi bir eserden seçtiği konuyla, gözlem gücüne dayanan gerçekçilik ile sembolik öğeleri birleştirerek ortaya mükemmel bir sinema çıkarmış. FİLM İÇİN SON SÖZ Bu sefer, film herkese göre olmayabilir, diyerek geçiştiremeyeceğim. Kibirli gelebilir bu diyeceğim ama değerleri sorgulatan, kahramanlığın test edildiği, gerçeğe dair doğaüstü arayışı olan bu filmi sevmeyenin sinema ilişkisinden şüphe ederim. Sembolizmini izleyiciyi hikâyeden koparmadan yapan, mistik, epik bakışıyla, insanın düşündüğünden daha fazlası olma yolculuğunda ona eşlik eden bir alem yakalayan David Lowery, bu filminde A Ghost Story’nin izinden gitmiş. Loş ışığı ile büyülü ormanlarda gezerken gözünüzü kapasanız bile filmin eşsiz müziği ve aklınıza sinmiş olanlar sizi yolculuğa devam ettirecek kadar güçlü. Mudanya 3. Kitap Fuarı, 'Gençlik ve Gelecek' temasıyla kapılarını açıyor
Mudanya 3. Kitap Fuarı; 20 Ağustos Cuma günü, “Gençlik ve Gelecek” temasıyla kapılarını açıyor. 20-29 Ağustos tarihleri arasında Mütareke Meydanı ve İsmet İnönü Parkı’nda düzenlenecek olan kitap fuarı kapsamında 75 yayınevi ile akademisyen, gazeteci-yazar, müzisyen ve tiyatrocular Bursalı kitapseverlerle buluşacak. YouTube, Twitch, Instagram ve Wattpad fenomenleri de sevenleriyle bir araya gelecek. Mudanya Belediyesi’nin Yayıncılar Kooperatifi (YAYKOOP) işbirliğiyle düzenlediği Mudanya Kitap Fuarı’nın üçüncüsü 20 Ağustos’ta başlıyor. Mudanya 3. Kitap Fuarı; “Gençlik ve Gelecek” temasıyla 20-29 Ağustos tarihleri arasında Mütareke Meydanı ve İsmet İnönü Parkı’nda düzenlenecek. 2019 yılında 45 bin, 2020 yılında ise 23 bin ziyaretçiyi ağırlayan Mudanya Kitap Fuarı’nda bu yıl 75 yayınevi ile akademisyen, gazeteci-yazar, müzisyen ve tiyatrocular 9 gün boyunca Bursalı kitapseverlerle buluşacak. BİRGÜN DE KİTAP FUARINDA YERİNİ ALACAK Kitap fuarında BirGün Gazetesi Yayın Kurulu Üyesi Berkant Gültekin 23 Ağustos Pazartesi saat 20:30’da ‘Hakikat Sonrası Çağda İletişim ve Gazetecilik’ , BirGün gazetesi Yayın Koordinatörü İbrahim Varlı ise 25 Ağustos Perşembe günü saat 20:30’da ‘Yolsuzluk Sarmalındaki Türkiye’ isimli konuşmaları ile kitapseverlerle buluşacak. BirGün yazarları Barış İnce, Ümit Alan ve Elif Çongur da fuarda yer alacak isimler arasında bulunuyor. ONUR KONUĞU ZÜLFÜ LİVANELİ VE SELÇUK ŞİRİN Mudanya 3. Kitap Fuarı’nın bu yılki onur konukları, Müzisyen, Yazar ve Yönetmen Zülfü Livaneli ve Akademisyen-Yazar Selçuk Şirin olacak. Program Selçuk Şirin ile Yazar ve Yönetmen Nebil Özgentürk’ün “Bir Türkiye Hayali” oturumuyla başlayacak. Ardından Zülfü Livaneli, “Edebiyat Zamanlarında Yolculuk” online söyleşisi ile Bursalılarla buluşacak. Livaneli’ye Nebil Özgentürk ile Mudanya Belediye Başkanı Hayri Türkyılmaz da Mütareke Meydanı’nda kurulan söyleşi platformundan eşlik edecek. İlk günün son etkinliğinde CHP İstanbul İl Başkanı Dr. Canan Kaftancıoğlu ile yazarlar Hakkı Zariç ve Levent Turhan Gümüş “Ümit Kaftancıoğlu Eserleriyle Dünden Bugüne Edebiyat Yolculuğu” oturumunda konuşacak. SOSYAL MEDYA FENOMENLERİ DE MUDANYA’DA Etkinlik kapsamında Youtube, Twitch fenomenleri Pqueen, Pintipanda, Easter Gamers ve Can Sungur ile Instagram ve Wattpad fenomenleri Mudanyalı sevenleriyle bir araya gelecek. Etkinlik süresince birçok gazeteci, yazar, akademisyen ve siyasetçi söyleşi ve imza günlerinde Bursalılarla buluşacak. Ercan Kesal, Barış İnce, Murat Ağırel, Ahu Özyurt, İbrahim Varlı, Elif Çongur, Gürkan Korkmaz, Esra Dicle, Ali Lidar, Fatih Yaşlı, Turgay Fişekçi, Vahdet Mesut Ayan, Sinem Sal, Murat Menteş, Ayşen Şahin, Şükrü Erbaş, Barış Terkoğlu, Tuba Torun, Gökhan Günaydın, Lal Laleş, Betül Dündar, Faruk Duman, Ali Mert Taşçıer, Gökçe Gökçen, Seren Servin Korkmaz, Müge Koçak, Esmahan Devran İnci, Ayşe Özlem İnci, Dileda Arslan, Ümit Alan, Ateş İlyas Başsoy ve Berkant Gültekin ile Bursalı gazeteciler Yüksel Baysal, Necati Kartal, Ozan Kaplanoğlu, Burak Demirci, Kübra Ulutaş Mudanya’nın konuğu olacak. Mudanya 3. Kitap Fuarı kapsamında söyleşilerin yanı sıra tiyatro ve atölye etkinlikleri de planlanıyor. Mudanya Deniz Kültür Sanat Evi Tiyatrosu’nun Aziz Nesin/Üç Sesli Üzünç adlı oyunu ile Ekim Sanat Atölyeleri’nin playback tiyatrosu “Olay Var” Mütareke Meydanı’nda tiyatro severlerle buluşacak. Etkinlikte ayrıca fotoğrafçı Mustafa Seven, sokak fotoğrafçılığı ve Instagram üzerine sunum yapacak. Yazar Ali Lidar, “Küçük Prens Müzesi” etkinliğinde gençlerle okuma atölyesi, Yazar Murat Menteş de roman atölyesi gerçekleştirecek. Fuar, 30 Ağustos Zafer Bayramı’nda Türkü Akbayram konseriyle sona erecek. BAŞKAN TÜRKYILMAZ: FUAR BU YIL DA PANDEMİ KOŞULLARINA GÖRE GERÇEKLEŞTİRİLECEK Türkiye’yi etkisi altına alan Covid-19 tedbirleri gereği kültür ve sanat etkinlikleri kapsamında pek çok programın iptal edildiğini kaydeden Mudanya Belediye Başkanı Hayri Türkyılmaz da, Mudanya’nın sosyal ve kültürel yaşamına katkı sağlamak amacıyla fuarı bu yıl da pandemi koşullarına göre gerçekleştireceklerini söyledi. Yayıncılar Kooperatifi’ne, Mudanya’nın kültür sanat hayatına önemli bir ivme kazandıracak her biri birbirinden değerli yazarlara teşekkür eden Başkan Türkyılmaz, 20-29 Ağustos tarihlerinde Bursalıları kitapla, edebiyatla ve yazarlarla buluşmaya davet etti. Etkinlik takvimine buradan ulaşabilirsiniz. Ruh ağırlığı
Katı olan her şeyin buharlaştığı, ruhun ise aksine ağırlaştığı zamanlar. Çalkantılı sulara kapılıp dalgaların ritmiyle ufka doğru deniz yolculuklarına çıkan ruh, artık yorgun ve ağır; tortulaşıp dibe çöküyor. Zaman da durgunlaştı; hiç akmıyor. Geçmişten gelip şimdiyi geleceğe taşıyan sular, şimdide durdu. Durgun sular hızla kokuşur. Uzun zamandan beri hep şimdide yaşıyoruz. Zaman akmıyorsa şayet, ruhun dengesi de bozulur. Geçmişini ve geleceğini yitirmiş ruh tortulaşır. Hüzün ve melankoli için Almancada kullanılan Schwermut sözcüğünün “ruhun ağırlığı” anlamına geldiğini öğrendiğimde hiç şaşırmadım (Borgna, Şu Bizim Kırılganlığımız, YKY). Kesinlikle, şimdiki hâlimizi en iyi tanımlayan deyim, ruh ağırlığı. Ruh, zamanın sularına kapıldığında, alıp başını uzaklara gider, bedeni de peşinden sürüklerdi. Hafiflik duygusu, yaşam sevinci duyumsardık. Bazen bedenin ruha yetişemediği zamanlar da olurdu elbet; ruhumuzu kaybettiğimiz zamanlar. O zaman da ruhlarımızı arayacağımız yer belliydi; sahile vuran dalgaların ruhumuzu geri getireceğini bilirdik. Yitirdiğiniz ruhlarınızı boş yere sahillerde aramayın artık, o eskidendi. Beden ve ruh birbirinden koptu. Bedenler şimdide asılı kalırken ruhlar katılaşıp dibe çöküyor. Ruhlarınızı arayacağınız yer sahiller değil, dibe çökmüş tortuların oluşturduğu jeolojik katmanlardır. ***  Yeryüzünün jeolojik katmanlarında, tortulaşıp dibe çökmüş ruhlar birikir. Yeryüzünün tarihi aynı zamanda hüznün de tarihidir. Neresini kazarsanız kazın, bir zamanların sevinçli ruhlarının toplu mezarlarıyla karşılaşırsınız. İktidarların yaşam sevincine, sevinçli ruhlara tahammülü yoktur. Ruhlar, sarkaç misali, salınır. Keder ile sevinç arasında salınan ruhlar, sarkacın keder ucuna savrulduklarında yaşam kudreti azalması, sevince doğru savrulduklarındaysa yaşam kudreti çoğalması yaşadıklarını bilirler. O yüzden herkes biraz Spinozacıdır. Ve Spinozacı olanlar bilirler ki, despot ve rahip kendi tebaalarını kederli ve kudretsiz bedenlerden oluşturur. Eğer zaman iktidarın zamanıysa sarkaç hareket etmez, kederde durmuştur. Durmalı, yoksa despot ya da rahip başka türlü nasıl sürdürebilir ki varlığını? Yine sarkaç kederde duruyor. Zaman, iktidarın zamanı; saatler hep şimdiyi ve kederi gösteriyor. Bedenler çarmıha çivilenmiş; ruhları ise yavaş yavaş dibe göç ediyor. Çok geçmeden jeolojik katmanların arasına karışıp kalsiyum karbonat tortulara dönüşecek ve fosilleşecekler. *** Hâlâ eski alışkanlığınızı sürdürüyor ve ruhunuzu sahillerde arıyorsanız, bulamazsınız. Kendi ruhunuza olmasa bile, kumların arasında eski denizcilerin ruhlarına rastlayabilirsiniz belki. Batı’daki halk eskiden, mürekkep balıklarına ait sahile vurmuş iç iskeletlerin ölmüş denizcilerin ruhları olduklarına inanırlarmış. Bizim ruhlarımız çok ağır, sahile vurmaları mümkün değil. Sizce, boğazlarına kadar borca batmış bedenlere ait ruhların kumsala vurma ihtimali var mı? Sadece borç olsa iyi. Varlığını kederli ve ağır ruhlara borçlu iktidarın keder üreten, bedenlerin kudretini soğuran devasa aygıtları ve kederi çoğaltan medyası var. İktidarın ürettiği kederli gündemin içine gömülüyoruz. Gömülmekle kalmıyor, gündemi yeniden üretip kederi çoğaltıyor ve birbirimize bulaştırıyoruz. Gündeme gömülmüş beden, ruh işkencecisidir; farkında değildir belki ama iktidarın işbirlikçisi. Gündem iktidarın gündemidir. Bugün ormanlar yakılır; yarın insanlar. Durmadan geri gelen, hep kederdir. Gündem içinde kaldığınız sürece ancak iktidara tepki gösterebilir, kendinizi hep iktidara göre konumlandırırsınız. Ve tepki ürettikçe nefret ve keder birikir içinizde, ruhunuz ağırlaşır. İleri sürüldüğü gibi ruhun ağırlığı 21 gram olabilir mi? Mümkün değil. Ruhun ağırlığı, yaşanılan duygulanımlara bağlı olarak değişir. Kimi zaman tonlarca ağırlıkta olabilir; kimi zaman da bir tüy kadar hafif. Hafiflemeyi hiç özlemediniz mi? İktidardan, iktidarın nefret aygıtlarından, ruhlarınıza yüklediği kederli yüklerden kurtulmayı? Ruhunuz çok ağır, dibe göç ediyor; bedenleriniz ise iktidarın gündeminde çarmıha gerilmiş. Önce ruhumuzu iktidardan kurtaralım, gerisi kolay. Çarmıhtaki bedenlerinizi hafiflemiş ruhlarınız kurtarabilir ancak. Çarmıha gerilen, yeryüzüdür. Yeryüzünü iktidarın elinden kurtarmak gerek. Ruh ağırlığı
Katı olan her şeyin buharlaştığı, ruhun ise aksine ağırlaştığı zamanlar. Çalkantılı sulara kapılıp dalgaların ritmiyle ufka doğru deniz yolculuklarına çıkan ruh, artık yorgun ve ağır; tortulaşıp dibe çöküyor. Zaman da durgunlaştı; hiç akmıyor. Geçmişten gelip şimdiyi geleceğe taşıyan sular, şimdide durdu. Durgun sular hızla kokuşur. Uzun zamandan beri hep şimdide yaşıyoruz. Zaman akmıyorsa şayet, ruhun dengesi de bozulur. Geçmişini ve geleceğini yitirmiş ruh tortulaşır. Hüzün ve melankoli için Almancada kullanılan Schwermut sözcüğünün “ruhun ağırlığı” anlamına geldiğini öğrendiğimde hiç şaşırmadım (Borgna, Şu Bizim Kırılganlığımız, YKY). Kesinlikle, şimdiki hâlimizi en iyi tanımlayan deyim, ruh ağırlığı. Ruh, zamanın sularına kapıldığında, alıp başını uzaklara gider, bedeni de peşinden sürüklerdi. Hafiflik duygusu, yaşam sevinci duyumsardık. Bazen bedenin ruha yetişemediği zamanlar da olurdu elbet; ruhumuzu kaybettiğimiz zamanlar. O zaman da ruhlarımızı arayacağımız yer belliydi; sahile vuran dalgaların ruhumuzu geri getireceğini bilirdik. Yitirdiğiniz ruhlarınızı boş yere sahillerde aramayın artık, o eskidendi. Beden ve ruh birbirinden koptu. Bedenler şimdide asılı kalırken ruhlar katılaşıp dibe çöküyor. Ruhlarınızı arayacağınız yer sahiller değil, dibe çökmüş tortuların oluşturduğu jeolojik katmanlardır. ***  Yeryüzünün jeolojik katmanlarında, tortulaşıp dibe çökmüş ruhlar birikir. Yeryüzünün tarihi aynı zamanda hüznün de tarihidir. Neresini kazarsanız kazın, bir zamanların sevinçli ruhlarının toplu mezarlarıyla karşılaşırsınız. İktidarların yaşam sevincine, sevinçli ruhlara tahammülü yoktur. Ruhlar, sarkaç misali, salınır. Keder ile sevinç arasında salınan ruhlar, sarkacın keder ucuna savrulduklarında yaşam kudreti azalması, sevince doğru savrulduklarındaysa yaşam kudreti çoğalması yaşadıklarını bilirler. O yüzden herkes biraz Spinozacıdır. Ve Spinozacı olanlar bilirler ki, despot ve rahip kendi tebaalarını kederli ve kudretsiz bedenlerden oluşturur. Eğer zaman iktidarın zamanıysa sarkaç hareket etmez, kederde durmuştur. Durmalı, yoksa despot ya da rahip başka türlü nasıl sürdürebilir ki varlığını? Yine sarkaç kederde duruyor. Zaman, iktidarın zamanı; saatler hep şimdiyi ve kederi gösteriyor. Bedenler çarmıha çivilenmiş; ruhları ise yavaş yavaş dibe göç ediyor. Çok geçmeden jeolojik katmanların arasına karışıp kalsiyum karbonat tortulara dönüşecek ve fosilleşecekler. *** Hâlâ eski alışkanlığınızı sürdürüyor ve ruhunuzu sahillerde arıyorsanız, bulamazsınız. Kendi ruhunuza olmasa bile, kumların arasında eski denizcilerin ruhlarına rastlayabilirsiniz belki. Batı’daki halk eskiden, mürekkep balıklarına ait sahile vurmuş iç iskeletlerin ölmüş denizcilerin ruhları olduklarına inanırlarmış. Bizim ruhlarımız çok ağır, sahile vurmaları mümkün değil. Sizce, boğazlarına kadar borca batmış bedenlere ait ruhların kumsala vurma ihtimali var mı? Sadece borç olsa iyi. Varlığını kederli ve ağır ruhlara borçlu iktidarın keder üreten, bedenlerin kudretini soğuran devasa aygıtları ve kederi çoğaltan medyası var. İktidarın ürettiği kederli gündemin içine gömülüyoruz. Gömülmekle kalmıyor, gündemi yeniden üretip kederi çoğaltıyor ve birbirimize bulaştırıyoruz. Gündeme gömülmüş beden, ruh işkencecisidir; farkında değildir belki ama iktidarın işbirlikçisi. Gündem iktidarın gündemidir. Bugün ormanlar yakılır; yarın insanlar. Durmadan geri gelen, hep kederdir. Gündem içinde kaldığınız sürece ancak iktidara tepki gösterebilir, kendinizi hep iktidara göre konumlandırırsınız. Ve tepki ürettikçe nefret ve keder birikir içinizde, ruhunuz ağırlaşır. İleri sürüldüğü gibi ruhun ağırlığı 21 gram olabilir mi? Mümkün değil. Ruhun ağırlığı, yaşanılan duygulanımlara bağlı olarak değişir. Kimi zaman tonlarca ağırlıkta olabilir; kimi zaman da bir tüy kadar hafif. Hafiflemeyi hiç özlemediniz mi? İktidardan, iktidarın nefret aygıtlarından, ruhlarınıza yüklediği kederli yüklerden kurtulmayı? Ruhunuz çok ağır, dibe göç ediyor; bedenleriniz ise iktidarın gündeminde çarmıha gerilmiş. Önce ruhumuzu iktidardan kurtaralım, gerisi kolay. Çarmıhtaki bedenlerinizi hafiflemiş ruhlarınız kurtarabilir ancak. Çarmıha gerilen, yeryüzüdür. Yeryüzünü iktidarın elinden kurtarmak gerek. Bu hafta 9 film vizyona girecek
Türkiye'deki sinema salonlarında bu hafta 4'ü yerli 9 film vizyona girecek. Pierre Oscar Levy ile Frederik Peeters'ın yazdığı "Sandcastle" adlı çizgi romandan M. Night Shyamalan tarafından sinemaya uyarlanan "Zamanda Tutsak" izleyiciyle buluşacak.  Yönetmenliğini de Shyamalan'ın üstlendiği yapım, tropik bir tatil yaparken, birkaç saatliğine dinlendikleri kuytu plajın, hızla yaşlanmalarına neden olduğunu ve tüm hayatlarını bir güne indirgediğini fark eden bir aileyi konu ediniyor. Gerilim türündeki filmin oyuncu kadrosunda Altın Küre ödüllü Gael Garcia Bernal'in yanı sıra Vicky Krieps, Rufus Sewell, Ken Leung, Nikki Amuka-Bird, Abbey Lee, Aaron Pierre, Alex Wolff, Embeth Davidtz, Eliza Scanlen, Emun Elliott, Kathleen Chalfant ve Thomasin McKenzie yer alıyor. GERÇEK KAHRAMAN  Macera komedisi "Gerçek Kahraman" filminde, başrollerini Ryan Reynolds, Jodie Comer, Joe Keery, Lil Rel Howery, Utkarsh Ambudkar ve Taika Waititi paylaşıyor. Shawn Levy'in yönettiği film, Free City adlı oyunda arka plan karakterlerinden biri olduğunu keşfeden banka memurunun sıra dışı hikayesini konu alıyor. BİLMEMEK  Hayatlarından memnun olmayan bir ailenin yaşamına odaklanan "Bilmemek", okulda sistematik şekilde zorbalığa maruz kalan Umut'un aniden ortadan kaybolması sonrası annesi Selma ve babası Sinan'ın oğullarını arayışını anlatıyor. Leyla Yılmaz imzalı filmde, Senan Kara, Yurdaer Okur, Emir Özden, Ulaşcan Kutlu ve Arda Anarat rol alıyor. ÖLÜ EKMEĞİ  Festival yolculuğunun ardından vizyona girecek "Ölü Ekmeği" filmi, geleneksel müziğin ustası olmanın hayalini kuran küçük bir çocuğun hikayesini ele alıyor. Yönetmen koltuğuna Reis Çelik'in oturduğu filmde, başrollleri Tarkhan Omarov, Mariam Buturishvili, Dilan Aksüt, Ziyaddin Aliyev ve Şilan Düzdaban paylaşıyor. CROOD'LAR 2: YENİ BİR ÇAĞ  Haftanın tek animasyon türündeki filmi "Crood'lar 2: Yeni Bir Çağ", kendilerinden daha üstte olan bir aileyle birlikte yaşamaya başlayan Crood'ların hikayesini izleyicinin beğenisine sunuyor. Animasyonun mutfağından gelen Joel Crawford'un yönetmenliğini üstlendiği, Dan Hageman ile Kevin Hageman'in ise senaryosunu yazdığı film, tarih öncesi çağlarda yaşayan bir ailenin keyifli macerasına işliyor. DERİSİNİ SATAN ADAM  Yönetmen ve senaristliğini Kaouther Ben Hania'nın üstlendiği "Derisini Satan Adam", iç savaştan kaçıp, kendisine yeni bir yaşam kurmaya çalışan Suriyeli Sam Ali'nin hayatını ele alıyor. Dram türündeki filmin konusu özetle şöyle: "Sam Ali, hassas ve fevri bir adamdır. Suriyeli Sam Ali, iç savaştan kaçıp Lübnan'a gider. Avrupa'ya seyahat etmek ve hayatının aşkıyla birlikte yaşamak isteyen Sam Ali, bunun için yüksek bir meblağ karşılığında çağdaş bir sanatçının sırtına dövme yapmasını kabul eder. Vücudunu prestijli bir sanat eseri haline getiren Sam Ali, çok geçmeden kararının özgürlüğünü engellediğini keşfeder." UZUN AŞKIN KISASI  Evlendiğinin ertesi günü uyandığında şok edici bir durumla karşı karşıya kalan genç bir adamın hikayesini konu edinen "Uzun Aşkı Kısası", romantik komedi meraklılarını sinema salonlarına çekmeyi hedefliyor. Josh Lawson'ın senaryosuna imza atıp yönettiği yapımda Rafe Spall, Josh Lawson, Ronny Chieng, Noni Hazlehurst, Dena Kaplan oynadı. GERÇEK CİNLER  "Gerçek Cinler", tezi için korkunç olayların yaşandığı bir köye giden ve burada beklenmedik durumlarla karşılaşan Ceyhun'un hikayesini anlatıyor. Onur Aldoğan'ın yönettiği yapımda başrolleri Ceyhun Sevilmiş, Rıfat Kanpara, Kuzey Demir ve Okan Aksu paylaşıyor. HANZAP  Haftanın diğer korku filmi "Hanzap"ın yönetmen koltuğunda Okan Ege Ergüven oturuyor. Filmin oyuncu kadrosunda Sena Tuğçe Güner, Emin Gümüşkaya, Naci Taşdöğen, Ömer Duran ve Fatma Nilgün İslamoğlu yer alıyor. Nerede kaldı o eski sinemalar?
Murat Tırpan Bilindiği gibi 2020 yılından itibaren koronavirüs (Covid-19) tedbirleri kapsamında sinema salonlarının faaliyetlerine de ara verilmişti. Önce sinema salonları yılsonuna kadar kapatılmış 2020’nin sonunda yayımlanan ek genelgeyle de salonların kapalı olma durumu 1 Mart 2021 tarihine kadar uzatılmıştı. 25 Şubat’ta ise salonların açılma tarihi 1 Mart’tan 1 Nisan’a ve ardından haziran başına ertelenmişti. Daha sonra sinema salonlarının kendi talebiyle geri dönüş tarihi olarak 1 Temmuz belirlendi. Bunu temel nedeni zor durumda olan sinema salonlarının özellikle AVM’lerdeki kira indiriminden yararlanmak istemeleriydi. Böylece salonlar bugüne kadar durumu idare etme şansı buldular. Arada ise devlet sinema biletleri üzerinden alınan eğlence vergisi oranının 31 Mayıs 2022’ye kadar yüzde sıfır olarak uygulanmasına karar vererek salonları biraz daha rahatlatan bir karar aldı. BLOCKBUSTER FİLMLER BEKLENENİ VERMEDİ  Şimdiyse perdeleri açma zamanı! 2 Temmuz haftasıyla birlikte salonlar kapılarını açtı, ilk ayın gişe beklentisi olan filmleri daha önce birkaç kez ertelenen Hızlı ve Öfkeli 9, Black Widow, Korku Seansı 3: Katil Şeytan, Space Jam: Yeni Efsane ve The Suicide Squad: İntihar Timi oldu. Normalde yaz sezonunda gişeleri fena olmayan türden blockbuster dediğimiz bu filmler bekleneni veremedi.  Rakamlara bakarsak normalleşme sürecinin başlamasıyla sinemaların toplamda 31’i yeni olmak üzere 53 filmle 1 milyon 782 bin 296 seyirciyi ağırladığını görüyoruz. Bu elbette geçen yıldan çok daha iyi. 2020 yılında 3 Temmuz-6 Ağustos arasında daha fazla filmin vizyona girmesine rağmen ve sinema seyircisi sayısı sadece 37 bin 676 idi. 2020’de 2400 kadar sinema salonundan ancak 20’si açılabilmişti. Asıl karşılaştırmayı Covid’in henüz olmadığı 2019 ile yaparsak, (5 Temmuz -1 Ağustos verileri) 2 milyon 581 bin 170 seyirci ile karşılaşıyoruz. 2019 ve 2020 arasında film sayısının yakın olduğunu ama seyirci sayısının dramatik bir şekilde düştüğünü görüyoruz. Böyle baktığımızda bu yılın Temmuz verileri beklenebileceği kadar kötü görünmüyor.  Hızlı ve Öfkeli 9 filminin başlangıç için doğru bir seçim olduğu ilk üç günündeki 181 bin 692 ve toplamdaki 773 bin 392 seyirci sayısına bakarsak ortada. Ancak ertesi hafta vizyona giren Black Widow’un o kadar başarılı olmadığını görüyoruz. Bunda elbette filmin internete sızmış olmasının da etkisi var. İzleyici bu süreçte evinde film izlemeye daha bir alışmış durumda ve bunu kırmak kolay olmayacak. Keza yine korsana düşmüş olan Sessiz Bir Yer 2’nin ve Suicide Squad’ın devam filminin kaderi de aynı oldu. Ayrıca muhtemelen uzun süredir evde kapalı kalan çocukların çoğunun tatilde olduğu düşünülerek animasyon filmlerin vizyon tarihinin eylüle doğru bırakıldığını görüyoruz ki sanırım doğru bir karar.  Elbette salonlarda seyirciyi sinemaya çekmek için farklı stratejiler de denendi. Örneğin ilk vizyon gören ticari komedi filmimiz Hababam Sınıfı Yaz Oyunları ilk üç gün sinemalarda ücretsiz olarak gösterildi. Film şu an itibariyle 200 bin civarında seyirciyle yoluna devam ediyor ki hiç fena değil. Önce Netflix’e geleceği söylenen filmin yapımcıları muhtemelen doğru karar verdiklerini düşünüyorlardır. Cinemaximum gibi zincirler mısır kampanyaları ile salonları cazip hale getirmeye çalıştı. Öte yandan Beyoğlu Sineması gibi bağımsız salonlar da izleyicinin ‘ayağının alışması’ için salonlarda farklı etkinlikler düzenliyor.  SİNEMALAR GÖZDEN ÇIKARILMAYACAK  Veriler kötü değil ama eski günlere dönmek de öyle. Türkiye’de faaliyet gösteren ve içerik dağıtan dijital platform sayısının artarak (Netflix, BluTv, PuhuTv, Gain, Exxen, Amazon Prime Video) altıya yükselmesi bunun göstergelerinden biri. Arkasının geleceğini de öngörebiliriz. Öte yandan içerik sayısının da arttığını; 2021’in sadece altı ayında yayımlanan dijital dizi sayısının bundan önceki dört yıl toplamının üzerinde olduğunu görüyoruz. Hatta ilginç bir şekilde bu platformlar sayesinde artan seçeneklerin korsan izlemelere darbe vurduğunu da görüyoruz. Henüz 2021 verilerine sahip değiliz, ama Aralık 2019 ve Kasım 2020 arasında torrent, akış, bağlantı paylaşımı ve indirme sitelerine yapılan ziyaretlerin yaklaşık yüzde 10 gerilediğini biliyoruz.  Demek ki bir yandan izleyici kaliteli bir şekilde önüne gelen dijital ürünlerden mutlu, filmleri bu şekilde izlemeyi tercih ediyor. Öte yandan sinemaları da gözden çıkarmayacak gibi. Burada sosyalleşme ihtiyacının da altını çizelim, uzun süredir evlere mahkûm izleyici için eşiyle dostuyla sinemaya gitmek önemli bir aktivite. İlk ay vizyonunda bu tür bir ihtiyacın etkisi olduğunu da düşünmeli. Sonuç olarak bu sıra dışı yaz sezonunda elimizdeki ilk rakamlar hiç de fena değil, ama gişenin stabil olması da beklenemez. İşlerin nasıl yürüyeceği ise eylülden itibaren netlik kazanacak. *Yazıdaki veriler boxofficeturkiye.com’dan alınmıştır. Bir gazetecinin ölümünün ardından geçen günler
Ne çok erken ölüm verdik gözü doymaz toprağa. Hasan Uysal’ın ölümünün üzerinden ise üç yıl geçti. Geçtiğimiz hafta sosyal medyada doğum gününü görünce içim cız ederek yeniden anımsadım bize hüzün veren kötü yılları.   Hasan, ölüm yeri olan Avyalık’ta belki görece sakin bir hayatın içinde yol almış olabilir. Ama dışına itildiği, itilmek ne kelime, süpürüldüğü mesleğini sürdürememenin sancısını çokca yaşadığına tanığım. Ondaki kalp kırıklığının geldiği telafi edilemez boyutu düşününce içimi keder kaplıyor. Ankara’dan uzaklaşmadan önce, İletişim Fakültesi’nde hocalık yaparken, “Öğrencilerine ilk derste ne anlatıyorsun?” sorusunu yöneltmiştim. Müdavimi olduğu - müdavim de ne kelime, demirbaş listesinde en üstte adı yazılacak - Mülkiye’nin bahçesinde, rakısına ayvasını koyarken yanıtlamıştı beni: “Televizyonundan gazetesine, iktidarından onların çıkardığı yasalarına kadar tarafgir olan Türkiye’de, Amerikan gazeteciliğinden kopya ‘tarafsızlık soytarılığı’nın ne menem bir şey olduğunu… gazeteciliğin temel kuralı, ‘objektiflik ve gerçekçilik’ kavramının ‘tarafsızlık’ olarak tepetaklak edenlerin düzmece hikâyelerini…”  Seksenli yılların sonu, doksanların başı... Mülkiyelilerin bahçesindeki kum havuzununun olduğu eski günlerden söz ediyorum. Belki de tek oyun alanım olduğu için… Bir şekilde aralarında büyüyorum işte. Memleket postal rejiminden kurtulmanın sancıları içinde. Mustafa Kamil Zorti’nin ‘Netekim’inin hemen ardından “Akbulut Fıkraları” kitapçıların çok satan raflarını süslüyor: Ercan Deva’nın ‘Bir Başbakan Varmış Bir Başbakan Yokmuş’ ve Can Ozan’ın ‘Pirzola’sının yanında baskı üzerine baskı yapan Hasan Uysal’ın ‘Böyle Başa…’… Kitaptan dolayı yargılanmış ama gözü kara bir şekilde yargılanma safhası üzerine yeni bir fıkra üretmiş: “Başbakan Akbulut, hakkındaki fıkraları toplayıp kitap yapan gazeteciyi dava etmiş. Akbulut’un avukatları başbakana ‘saf’ dediğini, aşağılandığını ve ‘cahil’ olarak tanıttığını ileri sürerek cezalandırılmasını istemişler. Mahkeme ilk celsede gazeteciyi ağır hapisle ve para cezasıyla cezalandırılmasına karar vermiş. Mahkemenin ilk celsede böyle bir karar vermesi üzerine gazeteci itiraz etmiş: ‘Başbakana ‘saf’ demek bu kadar ceza gerektirir mi? Biraz insaf sayın yargıç.’ Yargıç gözlüklerini burnunun üzerinden kaldırıp çıkışmış gazeteciye: Sana verilen ceza hakaretten değil, devlet sırrını açıklamaktan verildi.” Şimdilerde, Olacak O Kadar’daki vasat politik esprileri bile özlediğimiz dönemleri yaşıyoruz. Ne hazin…  Hasan, nüktedanlığıyla sevimliliğini birleştirerek dolaşırdı. Başında şapkası, boynunda fuları ve kış günleri bol düğmeli yelekleri, rengarenk gömlekleriyle hemen göze çarpardı. Yaptığı haberlerle de hep esprisini korurdu. Cumhuriyet’te çalıştığı, 12 Eylül sonrasının en sancılı dönemlerinde aynı zamanda bir kitaba da imza atmıştı: ‘Gizli Örgüt Nasıl Kurulur?’ Aslında bu kara güldürü sırtını gerçek bir olaya yaslıyordu. Arka arkaya pek çok gazetecilik ödülüne layık görülen kitapta traji – komik boyutlara varan bir gözaltı öyküsü aktarılıyordu. O hep, ‘Kötü bir dönem yaşadık, yaşıyoruz. Bunların hesabının sorulabileceğini de sanmıyorum. Hiç olmazsa bir bölümünü afişe edeyim istedim.” diyordu. Dediği gibi gerçekleşti her şey.  Hemen ardından ‘Adı Afganistan’ı yazdı. Sovyet Birlikleri’nin Afganistan’dan ayrılacağı açıklanır açıklanmaz, Evren’in pek mühim ticari gezilerini ve başbakanın by-pass ameliyatı gibi önemli gündem maddelerini elinin tersiyle itip Türkiye’den giden tek gazeteci olmayı başarmıştı. Bugünkü Afganistan’ı ve siyasal İslamın o bölgede yükselişi anlamak isteyenlere kaynak, “Adı Afganistan” Son zamanlarda memleket Afgan mülteci sorunlarını yaşarken, sınırlarımız kevgire dönmüşken, bir bataklıkla burun burunayken doğru çözümlere ulaşmak adına o zamandan gündem belirleyicisiydi Hasan.   Onda hikâyeler bitmezdi. Her gün cebinde yepyeni öykülerle çıkagelirdi.  Son yıllarda resme merak sarmıştı. Bunda Fikret Otyam’ın etkisi büyüktü. Onun çocuksu çizgileriyle Fikret Mualla’nın çizgileri arasındaki benzerliği anlatmıştı bir keresinde sevgili Fikret Otyam bana. Hey gibi günler… Mülkiyeliler Birliği’nde arka duvardaki kocaman duvar resminin sahibiydi. O duvar ise çoktan yıkıldı.  Memleket çeperin dışına itilmeye çalışılan gerçek gazetecilerle öylece kalakaldı. Uç Geeva uç!
Işıl ÇALIŞKAN Kendine özgü tarzıyla caz, rock, halk müziği ve progresif türlerini harmanlayan Geeva Flava, kültürel miras ve tabiata sahip çıkma hassasiyeti gösteren özel bir performans videosu kaydetti. Aybars Gülümser, Burak Erensoy, Arda Semercioğlu ve Atakan Türkan’dan oluşan ekibin İstanbul’un Kuzey Ormanları’nın akustiğini ölçtüğü video, Mimar Sinan’ın 1554-1562 arasında inşa ettiği Mağlova Su Kemeri’nde çekildi. Balbazar Records ve Gülbaba Records ortaklığıyla hayata geçirilen proje için grup “Nadas” ve “Aquatic” isimli iki parçayı seslendirdi. Grup üyeleri, Mağlova Su Kemeri Performansı’nı salgın döneminde zor durumda kalan ve hayata veda eden müzik emekçilerine adadı. Grup üyeleriyle performanslarını konuştuk. Mağlova Su Kemeri ile ilgili bir performans sergileme fikri nasıl doğdu? Aybars Gülümser: Hepimiz İstanbul’a aşığız ya da bir şekilde bağımlıyız diyelim. Biraz olsun onun kültürel mirasına sahip çıkmak istedik. Üzerimizdeki kara bulutları dağıtmak, toprağa tutunarak bir an için de olsa durmak ve gökyüzüne bakmanın hâlâ mümkün ve bedava olduğunu hatırlamak, vurdumduymaz “yokuş aşağı” tavrımızın geri dönülmez sonuçlarına dikkat çekmek istedik. Bir de, 36 metre yüksekliğindeki bir su kemerinde birlikte müzik yapmak oldukça cezbedici bir şey tabii. “Neden olmasın ki?”  ZAMANIN GÖLGESİNDE BİR ŞEYLER YANKILANIYOR  Mimar Sinan’ın eserinin üzerinde performans sergilemek nasıldı? Arda Semercioğlu: Sizden büyük yapıların, kişilerin ve varlıkların olduğunu kabul etmek büyüleyici bir his yaratıyor ve bu sizi gelişmeye sürükleyen bir düşünce. Mimar Sinan da bu anlayış çerçevesinde saygı duyduğumuz birisi. Herkes Mimar Sinan köprüyü inşa etti diye bilir. Aslında ondan önce Roma döneminde Hadrianus tarafından yapılmış olan kemer, doğal sebeplerden ötürü yıkılıyor ve sonrasında Sinan kemeri baştan inşa etmiş. Belki Mimar Sinan da bu düşünceye sahipti, bu şekilde gelişti. Ya da kim bilir belki Hadrianus’un yeterli olmadığını düşündü ve onun üzerine bir şeyler koymak istedi. Soruya geri dönecek olursak, bilinmez ama ilginç bir his var, zamanın gölgesinde bir şeyler yankılanıyor gibi. Tabiatın talan edilmesi gibi somut bir konuyu müzikle ifade etme tecrübesini nasıl anlatırsınız? Atakan Türkan: Biz kaosun hâlâ çok fazla alanda hüküm sürdüğüne inanıyoruz. Amacımız bunu durağan hale getirip ortadan kaldırmaya teşvik etmek değil. Bu birçok canlı gibi insan doğasında da yüksek dozda bulunan bir eğilim. İnsanın doğasına yabancılaşması; onu altere etmesiyle, değiştirip yozlaştırmasıyla alakalı bir şey bizce. Yıkıcı talan gücü her ne kadar ehlileştirilip kaotik olarak havalı ya da yapıcı bir şekilde kullanılabilse ve biz de bu güce ara sıra başvursak da, içinde yaşadığımız gerçeklikte bu kimliği koruyarak parmakla işaret ettiğimiz “kirlilik” kavramının daha tahammül edilebilir bir yerde durmasına yardım edeceğini düşündük. Enstrümantal müziğin avantaj ve dezavantajları neler? Aybars Gülümser: Dezavantajı yaşadığımız çağda daha baskın halde. Nicelik açısından. Çoğu insanın müzik dinlediğinde bir alışkanlık olarak aradığı ve güvenmek, heyecanlanmak, sinirlenmek istediği bir insan sesi oluyor. Buna alternatif şeyler de var, biz biraz oraları tercih ediyoruz. Yine de vokali müziğimizden çıkartmak gibi bir ısrarımız yok. Hatta mümkün olan her fırsatta değerlendiriyoruz. Avantajı da tabii ki bir dil özelinde, direkt olarak aktarılan sözün kısıtlamasında kalmamak. Özgür kalması. Uç Geeva uç.  DÜNYA GEEVA FLAVA’YI DUYACAK  Bu projeyi salgın döneminde zor durumda kalan ve meçhule karışmasına engel olunmayan müzik emekçilerine adamışsınız. Duygularınızı alabilir miyiz bu konuda? Arda Semercioğlu: Bizim elimizden müzisyen olarak ne gelir? Üretmek. Öncü olabilmek. Dayanışma sağlayabilmek. Göz önündeki beş yıldızlı müzisyenler, müzik esnafları ve tuzu kurular bu duruma kayıtsız kalıyor diye biz de bir köşeye pusacak değiliz.  İnsanlar ellerindeki gücü, bağlantıları, kurumları neden kullanmıyorlar? Zaten Kültür Bakanlığımızdan direkt olarak bir destek alabilme şansını geçtik; bu tür desteklerin küçük varsayılan müzisyenlere ne kadar çok yardımı dokunacağını tahmin bile edemezsiniz. Sadece maddi bir destekten de bahsetmiyoruz. İnsanı bir bakış, bir söz bile küllerinden tekrar doğurabilir. Belki Mağlova video’sunun sonundaki mektup sana, bana, ona yazılmıştır. Belki de onlara. Dileriz ki kendi değerini görmeyen ve kendini yok etme eğilimindeki tüm sanatçılara, düşünürlere ve güzel insanlara gitsin o sözler. Dünya Geeva Flava’yı öyle ya da böyle duyacak. Tıpkı dağlar, çayırlar gibi. Karşı büyü…
Ünlü romancı John Fowles, ‘Aristos-Yaşam Üzerine Notlar’ adlı kitabında, Freud’un id-ego-süperego kavramlarının yanına başka bir kavram daha önermişti: Nemo. Psikolojinin ‘nemo’ kavramını ihmal ettiğini, günümüzde gerçekte insanlara yön verenin ‘nemo’ olduğunu iddia etmişti. Nemo, Latince ‘hiç kimse’ anlamına geliyor. Aslında insan anlamına gelen ‘âdem’ sözcüğünün bir diğer anlamı da hiçlik… Nemo’yu Fowles, fizikteki anti-madde postulatına benzetiyor, insan psike’sinde bir anti-ego, olmadığımız şeyleri temsil eden, sanki bütün şartlar arzu ettiğimiz gibi olsaydı olmadığımız her şeyi olabileceğimize dair inancı besleyen…İd, ego ve süperegonun insanın ve türün devamı için işbirliği içinde çalışabildiğini ama nemo’nun kamptaki düşman olduğunu söylüyor, bize olduğumuz değil olamadığımız şeyleri hatırlatan; eksik, ölümlü ve başarısız olduğumuzu hissettiren: “Nemo, bir insanın kendi boşunalığının ve geçiciliğinin duygusudur; göreceliliğinin, bağıllığının; gücül hiçliğinin duygusudur. Hepimiz başarısızlığız; hepimiz ölürüz.” Ama hiç kimse, bir hiç kimse olmak istemez; bütün mücadelemiz içimizdeki o boşluğu doldurmaya ya da gizlemeye yöneliktir. Sevilmek veya nefret edilmek, her şey varolduğumuzu kanıtlama üzerine kuruludur. Sevilmeyeceğini düşünen biri, nefret edilerek varolmaya çalışır Fowles’a göre. Bir hiç kimse olmamak için, adını duyurması, fiziksel, siyasal, sanatsal herhangi bir konuda iktidar ve güç sahibi olması, arkasında eserler bırakması, hayran olunması, haset edilmesi, korkulması ya da arzulanması gerekir sanki. Kısaca bütün mesele, ölümsüz olmaktır Nemo için. Ama bunun imkânsız olduğunu da bilir içten içe. Bu imkânsızlık, o kişiyi daha da hırçınlaştırır.  ***  Fowles’a göre, ‘nemo’yu yenilgiye uğratmanın iki yolu vardır: Uyuşmak ve çatışmak. İçinde yaşadığı toplumla uyuşmayı tercih eden kişi, ortak statü simgeleri üzerinden başarıyı ve başarısızlığı başkalarıyla birlikte paylaştığı için görece daha rahattır, kendi bireysel sorumluluğundan kurtulur, tıpkı üniforma giymek gibi: “Bir üniforma onu giyen herkesi eşit kılar. Hepsi birlikte başarısızlığa uğrarlar; eğer başarı varsa, onu hepsi paylaşırlar.” Çatışmayı tercih eden kişiyse, özenle bir persona inşa edip kitlelere meydan okur. Aslında hemen hemen her konuda olduğu gibi, bu ikiliklere meydan okumak gerekir, ne uyuşma, ne de çatışma. Çatışma’yı Fowles, olumlu kötü etki olarak tanımlıyor, sanattaki eğilimleri takip ederek. Çatışma, yeni sorular ortaya atarak gelişmeyi mümkün kılsa da, bireysel olana karşıt her şeyden uzaklaşma eğilimi içinde olabiliyor. Bu eğilim, günümüz tüketim toplumunun yalnızlaştırdığı bireyle uyumlu bir hale bürünebiliyor çünkü.  Nemo’nun, daha çok gelişmiş ve iyi eğitilmiş toplumsal kesimlerde kendisini daha güçlü hissettirdiğini iddia ediyor Fowles: “Boş zamana ve daha fazla ulaşılabilir bilgiye fırsat olduğu ölçüde, can sıkıntısı ve haset de artacaktır. Sahneye korkunç zincirleme tepkiler çıkar: Bireyler arttıkça her biri kendini daha az birey hisseder; adaletsizliği ve eşitsizliği daha açıkça gördükçe, daha çaresizleşmiş gözükürler; daha fazla bildikçe tanınmayı daha fazla isterler; ve tanınmayı daha fazla istedikçe de tanınmaları daha az olası olur.” Eğer dış dünyada nemo yenilgiye uğratılamazsa, kendi yakın çevresine ve iç dünyasına yöneliyor kişi. Yurttaşlık duygusu körelmeye başlıyor, sosyal-siyasal konulara ilgi azalıyor. Ve bu defa, mütevazı gözükse de aşırı önemsediği çeşitli hobilerle meşgul olmaya başlıyor, tıpkı pandemi döneminde evlere kapanınca ortaya çıktığı gibi, yemek yapma, bir spor dalıyla uğraşma, organik ve doğal yeme-içme yaşama kılavuzları, spiritüel uğraşlar, bir alt-kültürle varolma gibi yollara yöneliyor kişi. Hatta aile kurmak, çoluk çocuğa karışmak da, nemo’nun yarattığı baskıdan kurtulma girişimi olarak düşünülebilir.  ***  Fowles’un gözlüğünden baktığımızda, bütün bu felaketler, siyasi belirsizlikler ve gidişat karşısında ‘nemo’nun etkisini görmek mümkün. Peki, nemo karşısında ne yapmalı? Dünya’yı bir Nuh’un Gemisi gibi görmekten bahsediyor Fowles, kitabın başlarında… Bu gemide ‘çoğunluk’, bir göz bağcısının büyüsü tarafından büyülenmiştir. İnsanın gerçek yazgısı, kendi başına, o gözbağı büyüsünü bozacak bir büyücü olmaktır. Ama önce insanın sınırlarını kabul etmesi, kendi sorumluluğunu alabilmesi ve özel güçlerini sanat ve bilim aracılığıyla öğrenerek büyüyü bozacak büyüleri geliştirecek iradeyi ortaya koyabilmesi gerekir. R. Kelly’nin seks ticareti suçlamasıyla yargılandığı dava 18 Ağustos’ta başlayacak
Müziği eşitlikçi hale getiriyoruz
Ömür Şahin Keyif / Edinburgh Uluslararası Edinburgh Festivali pandemi nedeniyle 70 yılı aşkın tarihinde ilk kez verdiği zorunlu aradan sonra, yine ilk kez tamamen açıkhava programıyla dinleyiciyle buluştu. Cumartesi gerçekleştirilen açılış konserinde iki yılı aşkın süre sonra kavuşmanın heyecanı vardı. BBC Senfoni Orkestrası’nın (BBC SO) Edinburgh Akademisi’nin ilkokul bahçesinde kurulan dev çadırda verdiği coşkulu açılış konserini kalıcı konuk şef Dalia Stasevska yönetti. 2019’da, 33 yaşındayken, Orkestra’nın ilk kadın şefi olan Stasevska, erkeklerin egemen olduğu alandaki kariyerini BirGün’e anlattı. Aynı zamanda Lahti Senfoni Orkestrası’nın Şefi olan Stasevska, orkestra şefi olmak istediğini, hayatında ilk kez bir kadın şef gördüğü anda anladığını söylüyor: “(Puccini’nin) Madam Butterfly operası benim hayatımı değiştirdi, çünkü o benim müziğe âşık olduğum ve profesyonel olarak bu işi yapmak istediğimi anladığım andı. Çok küçük yaşlarımdan beri orkestra müziğine ilgi duydum, orkestralarda çalmak isterdim, 13-14 yaşımdan itibaren çaldım da… Tüm orkestranın notasını okurdum, çalardım, provalara gider yazardım, hiç kimse bana neden denemiyorsun diye sormadı… Şefliğe olan tutkumu bir kadın şef görene kadar gerçekten anlamamışım. Sanırım Sibelius Akademisi’ndeydi, 20, 21 yaşındaydım ilk kadın şefi gördüğümde. Çok kısa zaman sonra gezegendeki tüm Finli şeflere hocalık yapmış Jorma Panula’yla konuştum, beni ustalık sınıfına çağırdı ve her şey böyle başladı.”  KOMİK ÜCRETLER TEKLİF EDİLDİ  Stasevska’nın bu alanda bir kadın olmanın zorluklarına dair verdiği örnekse kadınlar için çok tanıdık: “Kariyerimin başında, komik denecek kadar az ödeme aldığım birkaç ‘kaza’ oldu. Daha sonra ajansım bunu değiştirdi ama öncesinde çenemi kapatıp yapabileceğimin en iyisini yapmak zorunda olduğumu anlamıştım.”  “Galiba bütün bunlar olurken en çok hissettiğim şey yalnızlıktı. Etrafımda bana destek olan yeterince kişi yoktu” diyen Stasevska, bütün bu yaşadıklarının üstesinden, işine odaklanarak geldiğini söylüyor. “Eğer böyle olmasa başka türlü yapardım. Şu anda önemli olan klasik müzik dünyasını nasıl biraz daha eşitlikçi bir yer haline dönüştürdüğümüz. Bugün BBC Senfoni Orkestrası’nın şefi olduktan sonra hayatı biraz daha kolaylaşsa da “daha yapılacak çok iş var” diyor Stasevska. “Sanırım artık duvarları biraz daha az yumruklamam gerekiyor, onları yıkmak, fırsatlara erişebilmek için.”  Stasevska, “Zamanın bu noktasında yaşadığım için çok heyecanlıyım” diyor ve ekliyor: Daha geniş kesimlerden pek çok ses nihayet duyuldu. Bu klasik müzik anlatısı üzerinde muhteşem bir etkiye sahip. Altını çizmek istediğim şey, şu anda büyük değişikliklerin meydana gelmesinden çok mutlu olduğum. Bu sadece kadınlarla değil pek çok kesimle ilgili. Yönetici pozisyonlarını düşünün; konser programlarını kim belirliyor, şefler kim, kim çalıyor, kim yazıyor… Şu anda klasik müziği temsil eden kişiler daha geniş kesimlerden geliyor, bunun gelecekte yaratacağı etkiyi düşünün… Ben çok olumluyum, son üç senedir yaşananlar devrim niteliğinde…”  Stasevska bir kadın olarak verdiği mücadelenin onu ‘sertleştirmediğini’ de sözlerine ekliyor: “İnsanlar diyor ki bu tür şeyler seni sertleştirir, nasır tutarsın. Fakat bence bu çok kötü bir örnek. Ben daha sert olmak zorunda değilim çünkü bu bir şavaş değil. Bu yaşadıklarım beni ne daha sert yaptı ne de savaşçı haline getirdi. Ben her zaman odağımı, hayattan ve müzikten aldığım hazzı korudum. Ama daha yapılacak çok iş var.” Fotoğraf: Sanna Lehto IRKÇI TEHDİDE MARUZ KALMIŞTI  Stasevskaa’nın yaşadığı tek ayrımcılık cinsiyete dayalı olmadı. Ukrayna doğumlu Finlandiyalı şef, geçen yıl ırkçı yorumlara ve ailesine yönelik tehditlere maruz kalmıştı. Stasesvka, dünyanın en büyük klasik müzik festivallerinden biri kabul edilen ve yaklaşık 130 yıldır devam eden BBC Proms’un İngiltere'nin sömürgeci geçmişini anan eserlerin seslendirildiği kapanış konserini yönetti. BBC’nin açıklamasına göre o konserde pandemi düzenlemeleri gereğince eserler sözsüz seslendirildi. Ancak buna yönelik ırkçı tepki Stasevska’ya yöneldi. *** Sosyal mesafeli orkestra konseri Açık havada gerçekleştirilen konserde orkestra üyelerinin sosyal mesafe kurallarına uygun konumlanması nedeniyle, her zamankinden daha az sayıda müzisyenle sahneye çıkıldı. Ve bu duruma uygun bir program hazırlandı. İtalyan Barok müziği üzerine kurulu Pulcinella’yla, İtalyan müzik tarihi çalışan Raspighi’nin Rönesans resimlerinden ilham alan Trittico Botticelliano (Üç Botticelli Resmi) eseri de eşleştirildi. İyi komedyen mi, iyi oyuncu mu?
Atkinson’la Maigret’nin yolları çoktan ayrıldı. Eğer ITV’nin, başrolünde İngiliz sinemasının abartıyı seven komedyeni Rowan Atkinson’ın oynadığı dört Maigret TV filmini izlemediyseniz, “İsabet olmuş,” diye düşünebilirsiniz. Şahsen ben Simenon’un emsalsiz müfettişini Atkinson’ın oynayacağını öğrenince “Yok artık!” diye düşünmüştüm. Polisiye de severim, maceralarını Türkçe’ye çevirenler arasında usta yazarların da bulunduğu Georges Simenon romanlarını da. Tamam, iyi bir oyuncu için dram-komedi fark etmez ama, “Blackadder”la tanıyıp sevdiğim, “Mr Bean” ve “Johnny English” ile de araya mesafe koyduğum abartılı komedyen Rowan Atkinson gerçekten de iyi bir oyuncu muydu acaba? Öyleymiş. Üstelik, kendine işi ve karısından ibaret bir dünya yaratan Başmüfettiş Jules Maigret de, İngiliz aktör için biçilmiş kaftanmış sanki. Ağzında, Maigret’yi oynamada “olmazsa olmaz” olduğunu söylediği piposu, başında fötr şapkası, takım elbisesiyle Budapeşte’de yeniden yaratılmış olan 1950’ler Paris’inde Monmartre’da dört kadının katilini arıyor. Zorlu savaş geride kalmış, ama bu sefer de karşılarında Monmartre’ı mekân edinmiş karanlık kişiler var. *** Maigret karakterini ekrana hayran olunacak bir performansla taşıyan Atkinson, önce oynamak istemediği Fransız Başmüfettiş konusunda neden karar değiştirdiğini şöyle anlatıyor: “Çok sıradan bir adam olduğu için evet dedim. Genelde benim sıradan adamları pek de oynamadığım söylenebilir. Hayli tuhaf adamları, eksantrik olanları ya da hayata karşı kendine özgü bir duruşu olanları oynama eğilimindeyim ben.” Doğrusu, işin altından alnının akıyla kalktı da. Ne var ki, 28 Mart 2016’da yayınlanmaya başlayan, iki seri ve toplam dört bölümden oluşan Maigret dizisi, yapımcı ITV tarafından 2018’de noktalandı. Ancak Simenon’un yayın haklarını elinde bulunduran Georges Simenon Limited’in direktörü olan oğlu John Simenon, Haziran ayında yazarın eserlerinin 2022’den itibaren sürekli bir dizi olarak devam edeceğini açıkladı. Yapımcısı ise “All Creatures Great and Small”, “Wolf Hall”, “Howards End” ve “Küçük Kadınlar / Little Women”la tanıdığımız Playground olacak. Ancak, Maigret’de Rowan Atkinson olmayacak. Aktörün bu rolde çok başarılı olduğu, sıradan insanları da oynayabildiğini kanıtladığı düşünülürse, çok şaşırdığımı söyleyebilirim. Niye acaba? Atkinson çok mu para istedi? Mr. Bean ve Johnny English hayranları onu bu rollerde mi özledi? Yoksa geniş kapsamlı bir uyarlama açıklaması mı anlaşmazlığa yol açtı. Georges Simenon da malumunuz, 75 Maigret romanı ve 28 Maigret hikâyesi yazmıştı. Belki de araba merakıyla ve nadir araba koleksiyonuyla tanınan Rowan Atkinson, oynadığı bölümlerde ona 1950’lerin muhteşem arabalarını kullanma izni verilmediği için küsmüştür. Ama Atkinson ile John Simenon daha en başta Maigret’nin asla yapmayacağı tek şeyin araba kullanmak olduğu üzerinde anlaşmaya varmışlardı. *** Yeni yapımda, Maigret’yi oynamış deneyimli bir aktörü de bu karakterde izleyebiliriz. 1990’ların başlarında gene ITV’nin yapımcısı olduğu Maigret dizisinde Başmüfettişi iki sezon Michael Gambon oynamıştı. Eski Maigret’ler arasında, Gambon ile bir başka karakteri, Harry Potter’ın Albus Dumbledore’unu paylaşmış olan Richard Harris de vardı ama, hatırlarsanız Gambon’un Dumbledore’u oynamasının nedeni, daha önce bu karakterdeki başarılı performansıyla çok sevilen Richard Harris’in 2002’de, yetmiş iki yılında ölmesiydi. Abartılı komedi karakterleriyle tanınırken farklı bir rol üstlenen (örneğin kötü adam) aktörlerden biri de, Jim Carrey’dir. İzleyiciler bu değişiklikten hoşlanmadı. Ama yakın zamanda da bir örneğimiz oldu. Bütün Dr. Who’larını izlediğim aynı adlı BBC dizisinde en az sevdiklerimden biri, komedyenlik anlayışını benimsemediğim Matt Smith’ti. “The Crown”da Edinburgh Dükü Prens Philip’i oynayacağını duyunca, bir kez daha “Yok artık!” demiştim. Smith bu rolde hakkıyla Emmy adayı oldu. Demet Akalın, konu Erdoğan’a geldi diye alıntılanan tweetini sildi
Şarkıcı Demet Akalın, Twitter’da yaptığı bir paylaşımı, konu AKP’li Cumhurbaşkanı Recep Tayyip Erdoğan’a geldi diye sildi. Geçtiğimiz hafta Bolu Belediye Başkanı Tanju Özcan, Bolu'da yaşayan yabancı uyruklu kişilerin faturaların Türk vatandaşlarına göre daha pahalı yapmak istediklerini söylemişti. Bir Afgan sosyal medya kullanıcısı da Tanju Özcan'ın bu sözlerine tepki göstermiş ve bir video çekmişti. Afgan genç, bu paylaşımının ardından özür dilemişti. Şarkıcı Demet Akalın da Afgan gencin videosuna sosyal medya hesabından tepki gösterdi. Akalın yaptığı paylaşımda “Bu gidişe kim dur diyecek? İş namusumuza kadar geldi? Gerçekten iğriti oluyoruz hepimiz!” ifadelerini kullandı.  MISRA ÖZ, ERDOĞAN’I ETİKETLEDİ Çorlu tren faciasında oğlu Arda Sel ile eşi Hakan Sel’i kaybeden ve adalet arayan anne Mısra Öz Sel, Akalın'ın paylaşımını alıntılayarak, “"Sanırım sorunun muhattabı sizsiniz” diyerek AKP’li Cumhurbaşkanı Erdoğan'ı etiketledi. Bununla birlikte Twitter kullanıcıları, Akalın'ın paylaşımını alıntılayarak ya da doğrudan cevap vererek, Erdoğan'a ve AKP iktidarına eleştiriler yöneltti. Mısra Öz'ün yanıtı ve Erdoğan'a yönelik çoğalan eleştiriler sonrası, Demet Akalın'ın paylaşımını sildiği görüldü.  Vizörden feyezan
İbrahim Karaoğlu Günümüzde pek çok aygıt, belirsiz bir kadrajın içinde itina ile gözetliyor bizi. O kadrajın belirlediği bir fotoğraf karesinin ve film çerçevesinin içi kadar özgürlüğümüz. Düşlerimizden ayıklanmış bir çerçeveye sığamamanın sancısıyla duruyoruz orada. Durmadan kurgulanıyor yaşantımız. Ve o kurgunun içine görmek istedikleri gibi dâhil ediyorlar bizi. Bazen çerçevelerimiz çakışıyor birbiriyle, görüntü kayıyor, sekiyor; dekadraj. Kaygılarımızı, korkularımızı çoğaltıyor müphem kör alanlar… Bu monologlarla dolandım durdum Murat Germen’in “Feyezan” sergisini. Sonra, bir kahve molasında, sergi için hazırladığı sunuyu okudum. “‘Fiziksel mesafe’ diyemediler de ‘sosyal mesafe’ buyurdular dünyayı yönetenler, çünkü istedikleri bu! Birleşmeyelim, hep ayrılalım, ayrışalım; fikir ve dava birliği içinde olmayalım! Ne kadar çok alt grup bölünmesi olursa o kadar iyi, onları birbirine çatarsın; onlar birbirini yerken keyfine bakarsın! İnsanları bedenen birbirinden ayırarak birçok şeyi çevrimiçi ortama yığıyorlar ki insanların kişisel ve mahrem verilerini daha kolay toplayabilsinler; eğilim araştırması adı altında da eğilim belirlesinler ve bize istedikleri yaşam formlarını dikte edebilsinler. Onların dayattıklarını tükettikçe tükenelim, biz tükendikçe onlar bizi ticari tıp marifetiyle tekrar tüketmek üzere diriltsinler: Zamane pilleri gibi; tüket, şarj et, tüket, şarj et, tüket, şarj et, tüket!” Ve yeniden gezmeye başladım sergiyi. Fotoğrafın görsel varlığını kendine özgü bir görme biçimiyle anlamlandıran, varsıl imgeleriyle sezgilerimizi çoğaltan yetkin bir sanatçının bu görkemli sergisi unutulmaz bir sanat şöleni oldu benim için. Uzun süren görüntü akışının içinde yer yer aynalarla karşılaştım. İçgüdüsel bir irkilmeyi yaşatıyor ilk karşılaşma. Bende öyle oldu. Sonra, görsel bir imgeye dönüştüm aynaların içinde. Ve yıllar öncesinden, Maurice Merleau-Ponty’den kalan “Ayna ise şeyleri gösterilere, gösterileri şeylere, beni başkasına ve başkasını bana dönüştüren bir evrensel büyünün aletidir.” aforizmasını anımsadım. Her bir fotoğrafın öznesi; yalnızlık. İnsanların kendi ıssızlıklarını biriktirdiği yalnızlıklar temsil ediyor özneyi. Herkesi yalnızlığı ayırıyor birbirinden.  COŞKUNLUĞA GÖNDERME  Ve sordum Murat Germen’e, ‘Niye feyezan?’ “Feyezan Arapça bereket, coşkunluk, taşkınlık anlamına gelen bir kelime. Salgın sırasında olan bitene tepki olarak ve ruh sağlığımı koruyabilmek için hayli yoğun bir eser üretim temposuna girdim. Serginin başlığı bu coşkunluğa, taşkınlığa gönderme yapıyor.” Devamında, ‘Bir kavram üzerinden görüngüyü çerçevelemek yaratma özgürlüğünü nasıl etkiliyor?’ soruma yanıtı ise şöyle oldu Germen’in: “Yaratma özgürlüğüne ket vurmuyor, yönlendiriyor. Soyut bazı kavramların somut bazı ürünlere dönüşmesi sürecinde gerekli zemini yaratıyor. Ortaya çıkan eser bütünü ile kaleme alınan kavram metni arasında tutarlılık oluşmasına yol açıyor. Daha önce yaptıklarınız ve daha sonra yapacaklarınızdan oluşan külliyatınız içerisinde bir tutarlılık oluşmasını sağlıyor.” Murat Germen YÜZLERCE SURET  Germen’in vizöründe çerçevelenmiş her görüntü kendi bağımsızlığını yitirmeden eklemleniyor birbirine. Yaşamın bitimsiz, ele avuca sığmaz telaşı içindeki optik görüntülerin kendine özgü sıradanlığı, devinimi, heyecanı, şiddeti, anlamı, anlamsızlığı, keyfi, burukluğu, imgesi, sırrı, şüpheleri… Bizi içine çekiyor. Görüntünün akışına katıyor. Düzenek öyle tamamlıyor kendini. Bir aynanın içinden gizlice katılıyoruz sürece. Aramadan bulduğumuz yüzlerce suret bize bakıyor. Onlar da bizim suretimizi okuyor. Yüzleşiyoruz birbirimizle. Bir fotoğrafta yüz varsa, sır da vardır. Sırlarımıza ortak oluyoruz.  Eleştirel bir gerçeklik üzerinden sanat üretmenin zorluklarını soruyorum, “Eleştirel gerçeklik hayli somut bir kapsama gönderme yaptığından lüzumundan fazla didaktik, ciddi, somut, mecazi olmayan bir anlatıma girmek gibi bir tehlike barındırıyor. Hâlbuki sanat soyutu, mecazı, rastlantısalı, belirsiz olanı, bulanık suları, saçmalamayı sever. Bu yüzden bazı işlerimde kavramdan yola çıkarak eser üretmek yerine salt üretmek ile başlayıp, gerekirse sonrasında bir kavram türetiyorum” şeklinde yanıtlıyor germen sorumu.  Şehrin kültür haritasına yeni katılan çok kıymetli bir mekân Fikret Otyam Sanat Merkezi. Bu merkeze görkemli bir değer kartmış Murat Germen’in sergisi. Necmi Sönmez’in küratörlüğü ve Kerem Piker’in tasarımıyla unutulmaz bir sergi olmuş “Feyezan”. Mutlaka izleyin. Mutlu olun. Sergi, 31 Ekim’e kadar izlenebilir. Bahar duayla gelmeyecek!
Orman yangınlarını itfaiye uçaklarıyla değil de Diyanet İşleri Başkanı’nın dualarıyla söndürmeye çalışan bir devletin yurttaşı olmak çok zor… Artık evrenin oluşmak için bir tanrıya, iyiliğin de cennet/cehennem inancına ihtiyaç duymadığını rahatça tartışabilen yeni neslin bu akıldışı davranışa nasıl karşılık vereceğini önümüzdeki yıllarda göreceğiz.   Her ne kadar Z kuşağı kadar cesurca olmasa da, son zamanlarda sinema da tartışıyor bu konuları. Örneğin 2020 tarihli Gürcistan yapımı Başlangıç’ta, dinsel kurumların insanı nasıl ezdiğini ilginç bir mezhep savaşıyla görüyoruz: David ve Yana, Ortodoks kilisesinin çok güçlü olduğu Gürcistan’da Yehova Şahitleri adına kilise kurmuş bir çifttir. David cemaatin kurumsal kimliği için uğraşırken Yana da cemaatin çocuklarına din dersleri vermektedir. Bölgenin Ortodoks çoğunluğu Yehova Şahitleri’nden rahatsızdır. Bir gün, ayin sırasında kilise kundaklanır. David ve Yana kiliseyi yeniden inşa etmek için uğraşırken, muhtemelen kundakçılardan biri olan bir genç adam, kendini Tiflis’ten olayı araştırmak üzere gönderilmiş bir polis olarak tanıtıp Yana’nın evine, özel hayatına girer ve kadına tecavüz eder -Ortodoksluğun eril zaferi! Tabii Başlangıç, örneğin Katoliklerin Protestanları acımasızca katlettiği Saint Barthelemy Katliamı’nın anlatıldığı La Reine Margot (1994) gibi doğrudan ‘mezhep savaşları tarihi’ ile ilgili bir film değil. Bu anlatının genelinde ‘yabancılaşma unsuru olarak din’ olgusunu görüyoruz. Hele Yana’nın cennet ve cehennem kavramları üzerinden çocukları sınava çektiği bir sahne var ki, iyilik-kötülük ilişkisi bakımından Yehova Şahitleri’yle Ortodokslar arasında fark olmadığı bariz biçimde ortaya çıkıyor.  ***  Dünyada bir şeyler değişiyor; ‘kutsal’ kavramına sarılarak sunulan her şey, yavaş yavaş buharlaşıyor. Bunu sadece Başlangıç’tan yola çıkarak söylemiyorum tabii -tek çiçekle bahar olmaz-, son birkaç yılda din ve kutsallık kavramlarını sorgulayan çok ilginç filmler yapıldı. Örneğin bunlardan Unholy (2020), kutsal gibi görünen ama aslında şeytani güçler tarafından insanları aldatmak için yapılan mucizeleri anlatıyor.   Uydurma haber konusunda hiç etik dertleri olmayan, kıyametle ilgili dinsel inançları sömürerek para kazanan bir muhabirin yaşadıkları üzerinden izliyoruz hikâyeyi: Bir taşra rahibinin dindar yeğeni olan Alice adlı sağır-dilsiz genç kız birden bire konuşmaya başlar. Alice’in Meryem’i gördüğü ve ondan mesajlar taşıdığı haberi hızla yayılır. Alice aracılığıyla Meryem’den şifa bulmak için insanlar kasabaya akın eder. Alice/Meryem, ilk olarak tedavisi imkânsız bir hastalıktan dolayı yürüyemeyen bir çocuğun yürümesini sağlar, sonra akciğer kanseri olan rahip amcasını iyileştirir. Hıristiyan toplum, kilisenin de onaylayarak destek verdiği bu mucizeleri bağrına basar, inanç tazeler. Filmin ilginç yanı da budur: Ardında tanrı karşıtı karanlık güçler bulunan mucizeler, insanların inancını güçlendirmektedir. Hatta bir süre sonra bu durumu sorgulayanlar kâfir ilan edilmeye başlar.  Sonuçta, Alice’i yeni bir Harikalar Diyarı’nda izlediğimiz film özetle şunu söylüyor: Dinsel sahteliklere kanmayın, inanacaksanız gerçek dine inanın. Ama, “İyi de, hepiniz aynı argümanları kullanırken bu nasıl mümkün olacak?!” sorusunu cevaplamıyor.  Neyse ki Unholy’den daha iyisi de var: 2020 Kanada yapımı The Corruption of Divine Providence (İlahi Takdirin Bozuluşu) adlı filmde, genç bir kız bir sabah bileklerinde çivi delikleri ve başında dikenli bir tacın neden olduğu yaralarla, yani İsa’nın çarmıha gerilişinden kalan izlerle (stigmata) uyanır ve komaya girer. Jeanne’ın annesi inancını yitirmekte olan bir Hıristiyan, babası ise paradan başka hiçbir şeyi önemsemeyen ve kökenlerini reddeden bir yarı -kızılderilidir- bu mucizevi olaya tanıklık etmek isteyenler hastanede Jeanne’ın odasının önünde kuyruk oluşturunca, girişe bir kutu koyup para toplamaya başlayan bir baba.  ***  Manitoba kızılderilileri de kutsal hediyelerini alıp hastaneye gelir ama baba önce kızılderilileri kâfirlikle suçlar, sonra da para vermezlerse kızı göremeyeceklerini söyleyerek onları kovar. Bu arada, Amerikalı evanjelist bir televizyon rahibi de kızın durumundan faydalanmak için kameralarla olay yerine gider. Baba hem yerel kiliseden hem de televanjelistten para koparma derdindedir. Film net bir sonuca bağlanmasa da, iyi insan olmanın dinlerden daha önemli olduğunu vurgulayarak biter.  Böyle çok sayıda film var ama birkaç çiçekle de bahar olmaz tabii; lakin artık evrenin oluşmak için bir tanrıya, iyiliğin de cennet/cehennem inancına ihtiyaç duymadığını rahatça tartışabilen bir nesil gelişiyor. Baharın gelişini onlarla göreceğiz galiba... Farkındalıktan dayanışmaya
Dün yayımlanan ‘Sanatçılar Girişimi’ bildirisinin başlığındaki “Ülkemiz için kaygılıyız” sözleri, siyasal iktidarın yangınlara müdahale etmekteki yetersizliğinin bardağı taşıran son damla olduğunu gösteriyor. On gündür yangınlara ilişkin gelişmeleri medyanın farklı kanallarından takip edenler, toplumun nasıl kamplaştırıldığını bir kez daha gördüler.   İktidar yanlısı medyaya göre, dünyada yangınlarla mücadelede en başarılı ülkeydik! (Koronavirüsle mücadelede de en başarılıyız ya…) Muhalif medya ise, nicelik olarak sınırlı (birkaç gazete, birkaç televizyon kanalından ibaret) kalmasına, cezalarla, kapatılma riskiyle karşı karşıya olmasına karşın, toplumu aydınlatma görevini başarıyla yerine getirdi. Evet, demokrasi cephesinin düşünce ve duygularına tercüman oluyorduk, ama kararsızlara ulaşmakta ne denli başarılıydık acaba? Toplumda her hareketi dikkatle izlenen, önerileri yüzbinlerce hatta milyonlarca kişi tarafından paylaşılan popüler sanatçıların görüşleri bu bağlamda önem taşıyor. Son zamanlara dek, siyasal iktidarı eleştirme gücünü kendinde bulan sanatçılar hep aynı isimlerden oluşurdu. Bu kez de, “Olağan şüpheliler” listesinin ağırlığını onlar oluşturuyor. Ama, daha önce muhalif bir duruş sergilemekten özenle kaçınan bazı sanatçıların son on günde yaşananlar karşısında suskun kalmadıklarını gördük. Siyasal iktidarın yapamadığını bizzat yapmak için kollarını sıvayanların yanı sıra, iktidarın tutumunu eleştirme cesareti gösterenler de vardı aralarında. Onların söz ve davranışlarının ‘ortadaki’ kitleyi etkilemek açısından etkili olduğunu düşünüyorum. Elbette, yandaşların ve havuz medyasının hakaretlerine de maruz kaldılar, ama bu hakaretlerin toplumda farkındalık yaratılmasına katkısını göz ardı etmeyelim!  FARKINDALIK NE İÇİN?  Farkındalık yaratabilmek için, önce kendimiz farkına varmalıyız. Rastlantı ya da ‘fıtrat’ olarak kabul edilen şeylerin hiç de öyle olmadığının, ‘sistem’in bir sonucu olduğunun, değişebileceğinin, değişmesi gerektiğinin farkına varmaktan söz ediyorum. Sanatçının, sezgisiyle ve bilinciyle bu dediklerimin farkına varmaması mümkün değil. Ne var ki, demokrasinin pabucunun dama atıldığı, tek adam rejiminin hâkim olduğu ülkelerde, sanatçının türlü çeşitli engellere karşı direnebilmesi, en başta da işsiz kalma korkusunu yenmesi gerekiyor.  Son günlerde yaşadıklarımız, bıçağın kemiğe dayandığının bir göstergesi. Kimi sanatçı, ormanda alevlere karşı mücadele verirken, sosyal medyada isyanını paylaşmaktan geri durmadı; kimi yardım çağrıları yaptı; çağrı yapmakla kalmayıp gelen yardımların yangından zarar gören ihtiyaç sahiplerine ulaşması için çaba gösterdi. Bütün bunlar, toplumda farkındalığın yaygınlaşması adına çok değerli çabalardı.   Güney ve Ege illerimizdeki yangınlar karşısında çaresiz kalan, hava desteğinin bir türlü gelmediğini gören sanatçıların sosyal medyada karşılarına çıkan “Help Turkey!” çağrısını paylaşmalarından daha doğal ne olabilir? Cumhuriyet Savcısı, bu etiketle yapılan paylaşımlarda “organize bir şekilde halk arasında endişe ve panik yaratmak, Türkiye Cumhuriyeti Devleti ve hükümetini aşağılamak, kamu görevlisine görevinden dolayı hakaret, toplumun belli bir kesimini diğer bir kesimi aleyhine kin ve düşmanlığa tahrik etmek ve Cumhurbaşkanına hakaret” suçlarının işlendiği kanaatine varmış. İnanılır gibi değil, ama gerçek!   DÜNYANIN EN CESUR KIZI  Farkındalık, bazen kazma kürekle alevlerin ortasına dalıp topluma örnek olmakla yaratılır, bazen de tüm yaşamını bir ülküye, örneğin genç kızların eğitimine adayarak… Pakistanlı Malala Yousafzai daha küçük bir çocukken kızların okula gitmesini yasaklayan Taliban’a karşı düşüncelerini paylaşmış, bu yüzden 15 yaşında saldırıya uğrayıp felç geçirmiş, İngiltere’deki tedavisinin ardından ayağa kalkarak mücadelesini sürdürmüş, 17 yaşında Nobel Barış ödülünü almıştı. Kazandığı para ödülünü de ideali için harcayan bu genç kadın yakınlarda Oxford’dan mezun olmuş; felsefe-ekonomi ve politika diplomasıyla… Kadınlara yaşam hakkı tanımayan gerici zihniyete karşı verdiği mücadele, dünyanın neresinde olursa olsun, toplumunda farkındalık yaratmayı düşleyen tüm kadınların yolunu aydınlatıyor.   Cehalete ve sömürüye dayalı siyasete karşı yaratılacak farkındalık kadar, ırkçılık ve her türden ayrımcılık konusundaki farkındalığın da altını çizelim. Yangın felaketinden Kürtleri ya da sığınmacıları sorumlu tutarak toplumu ayrıştırmayı, bundan siyasal rant elde etmeyi uman siyasi iradeden cesaret alarak ‘insan avı’na çıkan zavallılara karşı durmak ve gerçekleri toplumun önüne koymak da bir farkındalık eylemi değil mi?   Yabancı düşmanlığının, Batı toplumlarında da yaygınlık kazanması, tehlikenin boyutlarının giderek arttığını gösteriyor Tutuculuğun ve milliyetçilin prim yaptığı toplumlarda ise bu tehlikeli zihniyetin yaygınlaşması için çok fazla uğraşmak gerekmiyor. CHP Genel Başkanı Kemal Kılıçdaroğlu’nun Bolu Belediye Başkanı’nın sığınmacılara ilişkin tavrını doğru bulmadığını belirtmesi umut verici. Ama, Türkiye’yi göçmen deposu hailine getiren siyasi iktidarın sığınmacıları para-militer bir güç olarak kullanma ihtimali de hesaba katıldığında, Bolu Belediye Başkanının savunduğu görüşlerin toplumda destek bulması şaşırtıcı olmaz. Demem o ki, toplumun bu konuda bilinçlendirilmesi adına farkındalık eylemleri çok önemli. Kişiliğimizin çok küçük yaşlarda oluşmaya başladığını hesaba katarsak, bu işe çocuktan başlamak en doğrusu galiba…  KÜÇÜK AMAL’IN YÜRÜYÜŞÜ  Bu eylemlerden biri, Londra’daki bir tiyatronun öncülüğünde başlayan, Avrupa’dan yüzlerce sivil toplum kuruluşunun katkılarıyla gelişen “Yürüyüş” projesi tam da bunu hedefliyor. Amal adında 3,5 metrelik bir kuklanın Suriye-Türkiye sınırından, Gaziantep’ten başlayan ve göçmenlerin yoğun olarak yaşadığı Manchester kentinde sonlanacak olan yürüyüşü, ülkemizin çocukları için de ilham kaynağı olabilir. Adana, Mersin, Antalya, Denizli yoluyla İzmir’e ulaşan Amal’ı her kentte, o kentin çocuklarının STK’ların desteğinde oluşturduğu etkinlikler karşıladı. “Yürüyüş” ün Türkiye’deki koordinasyonunu, Avrupa ülkeleri kültür merkezleri ile İKSV ve Anadolu Kültür’ün oluşturduğu ‘Kültür için Alan’ projesi üstlendi.  Özellikle, iki büyük kent dışındaki sanatsal inisiyatifleri ve disiplinlerarası projeleri destekleyen ‘Kültür için Alan’, daha önce de çocuklara yönelik çeşitli projelere imza atmıştı. Irkçılığa, ayrımcılığa karşı farkındalık yaratmak için önemli bir adım atan, küçük çocukların sığınmacı sorununa bir başka gözle bakabilmesi için empati çağrısı yapan bu projeye destek veren yerel yönetimlere ve ‘Yürüyüş’ün farklı etaplarına katılan sanatçı dotlara teşekkür borçluyuz. ‘Dayanışma’ ile aşacağız bu karanlık dönemi. BirGün Pazar'da bu hafta: Afetler, yangınlar ve iktidar
BirGün Pazar'ın “Afetler, yangınlar ve iktidar” dosyasıyla 10 günü aşkın süredir devam eden yangınları, bu yangınların neden kaynaklandıklarını, nasıl önlem alınabileceğini ve sonrasında ne yapmak gerektiğini işlediği sayısı dopdolu içerikleriyle yarın bayinizde. Güray Öz “Yangınlara bakan gözün gördüğü, görmediği” yazısıyla yangınları, eksiklikleri ve gündemi değerlendirdi. Su ve İklim Politikası Araştırmacısı Gökçe Şencan “Politikasızlığın bedelini ödeyebilecek kadar zengin değiliz” adlı yazısıyla iktidarın görmezden geldiği ve herhangi bir politika geliştirmeyi umursamadığı iklim krizi ve küresel ısıtma felaketlerini yazdı. Enerji Analisti Özgür Gürbüz, “Varsayalım iklim krizi yok” yazısıyla iklim krizini enine boyuna değerlendirerek enerji politikalarını ve alternatiflerini inceleyerek çözüm önerilerinde bulundu. İstanbul Üniversitesi- Cerrahpaşa Orman Fakültesi’nde görev yapan Prof. Dr. Ünal Akkemik “Orman yangınlarının düşündürdükleri…” yazısıyla yanan alanları, ne yapmalı nasıl yapmalı ve sonrasında neye dikkat etmeli sorularına değinerek doğruları ve yanlışları işledi. Orman Fakültesi Öğretim Üyesi, Türkiye Ormancılar Derneği Marmara Şubesi 2. Başkanı Prof. Dr. Gülen Özalp “Yanan ormanlarda kaç gün?” yazısıyla orman yangınlarını, yanan alanların nasıl yeniden yeşertilebileceğini ve doğru bilinen yanlışları yazdı. Zafer Aydın “Sabotaj mı dediniz?” yazısıyla orman yangınlarını ve bunun ilişkili olduğu neoliberal düzeni ve iktidarın ihmallerini yazdı. Levent Hekim “Vicdan zorbalığa karşı” adlı yazısında ekolojik felaketi, tek adam rejimini ve işlevsizliği yazdı. Setenay Kızılkaya, Alex Callinicos’un Socialist Review’e 2021 Ocak ayında yayımlanan ve felaketlerin kapitalizmin doğasına içkin olduğunu ve doğrudan bu düzen taraıfndan yaratıldığını konu eden “Kapitalizm ve felaket” yazısını çevirdi. Batuhan Sarıcan “Ormanları yakanı tanıyoruz” yazısıyla insanın doğa üzerindeki etkisini ve yangınlardaki sorumluluğunu işleyerek iklim krizini ve doğayla insanın mücadelesinin olası sonuçlarını yazdı. Akademisyen Emine Uçar İlbuğa “Alfred Döblin’den Burhan Qurbani’ye Berlin Alexanderplatz” yazısıyla Berlin Alexanderplatz filmini ve göçmen konusunu nasıl işlediğini ayrıntılı biçimde anlattı. Recep Yılmaz, “Müzik ötelenen bir şey olmamalı” yazısıyla her afet veya olağanüstü hal durumunda ilk olarak gözden çıkarılan kültür ve sanat sektörlerini ve müziğin her kriz anında ötelenmesini yazdı. Haydar Ergülen’in Yüzeysel adıyla yayımlanacak, alt başlığı ‘Toplumsal Tipikler’ olan kitabında olacak 29 toplumsal tip ve karakteri yazdığı serisinde bu hafta “Zübüklerin Z” yazısı var. Halk Sağlığı Uzmanı Doç. Dr. Ümit Kartoğlu “Kırmızı ışıkta geçmek ya da Covid-19 aşısı” yazısıyla aşı hakkında süregelen yalanları, ana akımın ısrarla aşı karşıtı sözde hekimlere söz hakkı tanımasını ve bilim düşmanlığıyla ifade özgürlüğü arasındaki ince çizgiyi yazdı. Etel Adnan’da doğanın şiir, şiirin resim hali
Nagehan KARA Etel Adnan’ın Pera Müzesi’nde 8 Ağustos’a kadar devam edecek olan “İmkansız Eve Dönüş”sergisinde doğa var. Doğanın resim ve şiir hali. Onun resimleri şiire, şiirleri resme benziyor. Birbirleri içine geçiyor, bazen birlikte, iç içe bazen yan yana yer alıyor. Adnan’ın“Ben öldüğümde evren kendisini çok seven birini kaybetmiş olacak.” sözleri, onun doğaya bakışını, doğayı resmine ve şiirine nasıl aktardığını, kendisini, belki de insanoğlunu doğa ile olan ilişkisinde nasıl gördüğünü çok güzel özetliyor. Onunki doğaya duyulan büyük bir sevgi, bir aşkhikayesi. Romantik dönemden sonra unutulduğunu düşündüğü doğayı sanat pratiğine taşıyarak yazı, imge ve semboller üzerinden okunabilecek bir doğa güncesi sunuyor. İzmirli Rum bir anne ve Şamlı bir Osmanlı kurmay subayı babanın kızı olarak 1925 yılında Beyrut’ta dünyaya gelen Adnan çok dilli, çok dinli, çok kültürlü bir aile ortamı içinde ancak anne ve babasının ayrılmak zorunda kaldığı asıl evleri olarak özlemle andıklarıİzmir’den uzakta büyür. Hiç görmediği kayıp cennettir İzmir. Pandemi nedeniyle sergiye katılması mümkün olmayan Adnan, İstanbul’da bir sergi açmanın kendisi için biraz eve dönüş gibi olduğunu belirtiyor. Adnan, 1949 yılında Paris’e gider, felsefe ve estetik okur. Sanat pratiğine şiirle başlar, edebiyat,gazetecilik, kitap, tiyatro oyunu gibi yazın alanıyla devam eder. Yaşadığı dönemde, Beyrut’ta evlerde tabloyer almadığını ancak 20 yaşından sonra resimle tanıştığını belirtir. 1958’de Amerika’da sanat felsefesi dersleri verdiği okulda kırmızı kare ve daire formu üzerinden ilk resimlerine başlar. Malevich’in siyah karesi nesneler dünyasının reddiyken, Etel Adnan’ın kırmızı karesi tam da doğa dünyasını işaret eder. Tuvali dikey kullanmak yerine sanki küçük not defterine şiirlerini yazar gibi masa üzerine yerleştirdiği küçük tuvallerine yaparresimlerini.Fırça yerine spatula ile çalışır, boyayı tüpten çıktığı gibi karıştırmadankullanır. Ara tonlar yaratmaya çalışmaz, ışık gölge, üç boyut, yanılsama hissi verme gibi dertleri yoktur. Doğrudan tuvale aktarır hislerini, doğayı. Ona göre bu bir içgüdü gibidir, doğaçlamadır. 1961-2021 tarihlerinde ürettiği iki işi karşılıyor girişte ziyaretçileri. Sanatçının 60 yıllık üretimine odaklanan sergide resimdendokumaya, seramiğe, desen ve şiiri birlikte kullandığı katlanabilir defterler, leporello’lardan videolarına kadar şiirlerinin de eşlik ettiği 112 eser yer alıyor. Adnan yeni dillere, kültürlere merakla yaklaştığı gibi yaklaşır yeni sanat pratiklerine, her öğrendiği teknik ve malzemeyi dahil eder üretimine. 96 yaşındaki sanatçı eser ve geleceğe dair yeni projeler üretmeye devam ediyor. Hala bir çocuk naifliği ile doğaya, dünyaya neşe içinde, merakla ve umutla baktığını söyleyebiliriz. Çalışmalarında güneş, ağaçlar, dağ, dünya, ay, gök cisimleri, kısaca doğa, uzay, evren yer alır. Onun üretimi mimesis, doğayı taklit üzerine gelişmez. O her an oluş, değişim ve yenilenme içinde olan doğada değişmeyenin peşindedir. Sonluda sonsuzu, belki de yaşadığımız her eşsiz anı, o andaki doğayı yansıtma çabasındadır. Cézanne için nasıl ki defalarca resmettiği Sainte-Victoire bir dağ olmaktan çıkmış, bir mutlağa, bir resme dönüşmüşse, Kaliforniya’da yaşadığı evinin penceresinden görünen, tüm bölgeye hakimTamalpais Dağı da onun için bir eve dönüşmüştür. Yaşamı için bir referans noktası olarak alır onu. Her an değişen dünyamız, çevremiz ve bedenimizden farklı değişmeyen bir gerçeklik olarak her pencereyi açışında karşısında durur.Zeytin ağaçları, ağaçlar, babası ile izledikleri gökyüzü, gök cisimleri çocukluğundan referanslar taşır. Çocukluğunda insanın seyahat etmesininimkansız olduğuna inanılan Ay ise imkansızın olanaklılığına işaret eder belki de. Onun için ev, varlığını her an hissettiği, sanatının ana teması, doğa olabilir. Ne kadar uzak kalıp ayrılsak da dönüşün mümkün olduğu… Albüme değil HipHop’a katkı
Gizem ERTÜRK İsmini, Afrika kültüründeki halk ozanları, kültür mirasını kuşaktan kuşağa aktaran kişilerden alan DJ Sivo’nun uzun zamandır beklenen albümü “Griot” müzikseverlerle buluştu. Battle, trap, arabesk, drill gibi pek çok tarzı içeren albüm hem Türkçe sözlü rap müziğin yıldızlarının buluşması hem de Z kuşağının bir sentezi olması özelliğini taşıyor. Albümün bir süredir aklında olan bir proje olduğunu söyleyen DJ Sivo, “Ancak böyle bir albüm yapmak için ciddi bir zaman gerekiyor. Sürekli konserlerde bulunmaktan yeterince zaman ayıramıyordum. Pandeminin yaratmış olduğu büyük boşluğu Griot albümünü yaparak değerlendirdim” diyor. Albümde Ceza, Gazapizm, Khontkar, Ben Fero, Cashflow, Zen-G, Defkhan ve Yener Çevik gibi rap müziğin önde gelen isimleri yer alıyor. Müzisyen albümün oluşum aşamasını şöyle anlatıyor: “Albümümde bulunmasını istediğim sanatçılara ulaştım, çok isteyip dahil edememekten ziyade yoğunlukları nedeniyle yetişemeyen sanatçı arkadaşlarım oldu Hayki gibi. Pandemi sürecinin başlangıcıyla beraber 6 ay boyunca alt yapılarla uğraştım. O süreçte Ankara’daki evimdeydim, biliyorsunuz bakkala bile gidemiyorduk. Stüdyo ortamında olamayınca mecburen, beatmaker arkadaşlarımla telefondan işi bitirmeye başladık.” BAKKALA GİDEMEZKEN ALBÜM YAPMAK ZAFER DJ Sivo, pandeminin yarattığı ruh durumunu ise, “Pandemi nedeniyle biraz zor oldu tabii. Açıkçası herkes gibi bizim de moraller bozuktu, hayat durmuştu. Sanatçı arkadaşlarımızla birlikte motivasyonumuzu hiç bozmadık ve bütün olarak albüme odaklandık. Düetlerin yarısı uzaktan, diğer yarısı ise aynı şehirde olan arkadaşlarla stüdyo buluşmalarında kaydedildi. Bakkala gidemezden bu albümü yapabilmek bana büyük bir zafer gibi geliyor açıkçası” şeklinde ifade ediyor. 1986 Berlin doğumlu olan müzisyen aynı zamanda Ceza ve Gazapizm’in resmi turne DJ’i… Sivo, Berlin’deki hayatını şu sözlerle özetliyor: “Berlin gerçekten bir kültür şehri. Orada genç yaşımda her tarzı gördüm. Bu durum erkenden neyi istediğimi farkedip hızlıca hiphop seçmeme etki etmiş olabilir.” Gagnstaların içinde büyüdüğünü belirten DJ Sivo; aynı zamanda MTV müziklerinden çok şey öğrendiğini ayrıca büyük bir Michael Jackson hayranı olduğunu söylüyor. DJ Sivo, “Griot” albümünde yer alan isimler için, “Hepsi benim için büyük sanatçılar ve sevdiğim sanatçılar, hepsine saygım sonsuz. Albüme değil de HipHop’a katkıda bulunduk hepimiz. Bu çocuklar hakkını verdiler, original her şey” diyerek sözlerini noktalandırıyor. The Offspring, Covid-19 aşısı olmayan davulcusu Pete Prada'yı gruptan çıkarttı
ABD'li dünyaca ünlü müzik grubu the Offspring, davulcusu Pete Prada'yı Covid-19 aşısı olmadığı gerekçesiyle gruptan çıkarttı. Ayrılığı sosyal medya hesabında duyuran Prada, aşı olmamak için geçerli tıbbi sebeplerinin bulunduğunu ancak grup üyelerinin bu koşullarda stüdyo kayıtlarında ve konserlerde birlikte çalmanın riskli olduğunu söyleyerek kendisini gruptan çıkarttığını belirtti. Parada, aşı olmama kararını doktorunun önerisiyle aldığını, uzun yıllardır bir bağışıklık sistemi rahatsızlığı olan Guillain-Barré Sendromu yaşadığını açıkladı. Instagram hesabından açıklama yapan müzisyen, aşı yaptırmadığı sürece grupla kayıt yapmasına ya da turneye çıkmasına izin verilmediğini, diğer üyelerin stüdyo kayıtlarında ve konserlerde birlikte çalmak istemediğini söylediğini ifade etti. "Grubuma karşı herhangi bir olumsuz duygu taşımıyorum" diyen davulcu, "Onlar kendileri için en iyisinin ne olduğunu düşünüyorlarsa onu yapıyorlar, ben de öyle yapıyorum" dedi. Pete Parada (@peteparada)'in paylaştığı bir gönderi Parada, dinleyicileri ve grup arkadaşlarını çok özleyeceğini de aktarırken The Offspring grubu konuya dair henüz bir açıklama yapmadı. Dünya turnesine hazırlanan grubun son albümü 'Let the Bad Times Roll' nisan ayında çıkmıştı. Hayvanın içindeki insan
“Ne zaman bir hayvana dikkatlice baksanız, içinde bir insan olduğunu ve sizinle dalga geçtiği hissine kapılırsınız” (E. Canetti, Hayvanlar Üzerine, Sel). O hayvan benim. Sokakta ne zaman bir hayvanla karşılaşsam, içimdeki hayvanın dışarı çıktığını ve geride bıraktığı boş kabuğun karşısına geçip kafa bulduğu hissine kapılırım. İçimizdeki hayvanlar, insan denilen boş kabukların soyut mekânlardaki saçma sapan hareketlerine dışarıdan bakabilirler. Kinikler de toplumsal, ahlaki, kültürel değerleri yargılamak için köpeğin gözlerinden bakmışlardı kente ve insana. İnsanın içinde matruşka misali, yeryüzünün tüm formları var. Evrim sürecini maddenin kendi üzerine katlanma süreci olarak tanımlarsak, maddenin katlanmasıyla ortaya çıkan yeni formlar yeryüzünün tüm katlanma tarihini içerir ve insan denilen form, bu tarihte incecik bir katmandır. İnsandan diğer katmanları, tek hücrelileri, ağaçları, hayvanları çıkarınca ne kalır geriye? Doğanın içinden çıkmış insanın içini, uygarlaşma sürecinde ateşe verdiler; içi boşaltıldı. İnsandan doğa çıkınca geriye kalanın neye benzediğini hiç düşündünüz mü? Bizlere benziyor. İçi iktidarlar tarafından durmadan doldurulan, bir an önce kurtulunması gereken nükleer bir kabuk. Nükleer atıklar gibi insandan da kurtulamıyoruz. Gömseniz bile çevresine zarar vermeye devam ediyor. ***  Ne zaman evcil bir hayvana baksanız, içinde bir insan olduğunu ve size kederli gözlerle baktığı hissine kapılırsınız. Evcil hayvanlarla aynı kederi ve kaderi paylaşıyoruz; gözlerimizde hep aynı hüzünlü bakış. Evcil hayvanların içlerindeki insanlar bizleriz. Aynı evcilleştirme sürecinin ürünleri; içlerinde efendinin sesinin yankılandığı boş kabuklar. “Köpeklere fısıldayan adam” Cesar Millan iyi bir eğitmendir, köpeklerin ne istediklerini bilir: “Köpeklerin arzuları basittir: Düzenli egzersiz, istikrarlı lider”. Naziler de, düzenli egzersizin, çalışmanın ve istikrarlı liderin gerekliliğini savunmuşlardı. Toplama kamplarının girişlerinde “Arbeit macht frei” yazıyordu: “Çalışmak özgürleştirir”. Zorunlu çalışma oyuna dönüşmüşse özgürlük yanılsaması yaratabilir. Cesar Millan oyun oynatarak köpeğe itaat etmeyi öğretir: “Yakalama oyunu gibi çeviklik kazandıran ya da ödül odaklı oyunlar oynatarak itaat etmesini sağlayın”. En büyük tuzak, zorunlu çalışmanın oyun gibi algılanması. İktidar bizleri, birbirimizle yarıştırarak, birbirimize kırdırarak evcilleştiriyor. Çoğumuz aynı tuzağa düşüyor, oyun oynadığımızı sanıyor ve iliklerimize dek sömürülüyoruz. Oyun, tutsaklığımızı perdeleyip özgürlük hissi yaratabilir ve özgür irademizle bizi seven liderimizi seçeriz, çünkü “köpeklerin bir lidere ihtiyacı vardır”. Cesar Millan bu işi çok iyi biliyor: “Sevginizi… köpeğiniz davranışlarını sizin istediğiniz yönde değiştirdikten sonra ya da emirlere itaat ettikten sonra gösterin”. Millan’ın önerdikleri, bildiğiniz talim ve terbiye yöntemi.   ***  Şimdi boş kabuklarda sadece efendinin sesi yankılanıyor. Evcilleştirme süreci, içimizdeki yabani olanın evcilleştirilmesi sürecidir, içlerin boşaltılması. Artık etrafınızdaki hangi hayvana dikkatlice baksanız, kendinizle karşılaşacaksınız, kendinizden kaçmanız mümkün değil. Bırakın kendi dışımıza çıkıp kendimizle dalga geçmeyi, karşılaştığımız her hayvanla birlikte hüzünleniyor, birlikte ağlıyoruz. Yabani hayvanlarla karşılaşmak umuduyla Afrika’da foto safariye çıksanız bile yabani olan değil, Afrika’nın kültür ve turizm elçileri karşılayacak sizi. İçleri boşaltılan varlıklar, kültür ve turizm varlığına dönüşüyor. Küba’ya düzenlenen kültür turlarında da yabani olanla, devrimle karşılaşmayı umanları, devrim turizmi bekliyor.   Sokakta ne zaman bir köpekle karşılaşsam o ilk karşılaşma ânı ete kemiğe bürünür; kurt ve insanın o ilk karşılaşmasını hatırlarım. Önce çatışmalı bir karşılaşma, ardından uzlaşma ve dostluk ve en sonunda her ikimizin de efendilerin kölesine dönüşmemiz. Tarihimiz ortak bizim; faşizm tarihi. Köpekle aynı kaderi ve kederi paylaşıyoruz. Her ikimizin gözlerinde de aynı kederli bakışlar. Her ikimizin tavırlarında da, bir parça ekmek için efendilere yaranma çabası. Tek farkımız: Köpekler hâlâ kuyruk sallıyor, bizler kuyruk sallamayı çok şık hâle getirdik, kültürü icat ettik. Mahalle yanarken saçını tarayanlar
Bir toplumu oluşturan maddi ve manevi unsurlar vardır. Manevi unsurların içinde ise kültür birliği ve ülkü birliği de yer alır.  Kültür Birliği’ni özetlersek: Tarihsel süreçte bir arada yaşayan insanlar ortak bir kültürü de yaratırlar. Kültür, bir toplumun sahip olduğu maddi ve manevi kıymetlerden oluşan bir bütündür. Kültür, bir toplumu diğer toplumlardan ayırt eden özel bir hayat tarzını da belirler. Toplumsal değerler, normlar bu kültürle gelişir, değişir ve aktarılır. Bireyler, bu süreç içerisinde toplumsal kimlik geliştirirler. Kültür birliği, sağladığı dayanışma ile milletin oluşmasında ve varlığını devam ettirmesinde önemli etkenlerden biridir. Ülkü Birliği de kısaca şöyle: Ülke çıkarları her zaman kişi ve grup çıkarlarından önce gelmelidir. Bağımsız yaşamak, ilerlemek milleti oluşturan insanların ortak hedefidir. Ülküler insanları ideallere yöneltir. İnsanlar milletlerinin geleceği için ortak amaçlar etrafında toplanırlar. Milleti oluşturan insanların gelecekle ilgili amaçlarının aynı olması ülkü birliği kavramı ile ifade edilir.   FELAKET KARŞISINDA BİLE BİR OLAMADIK  Yaşadığımız son yangın felaketleri gösterdi ki bu iki kavramdan gittikçe uzaklaşıyoruz. Göz göre göre günlerdir binlerce futbol sahası büyüklüğündeki ormanlarımız içindeki binlerce can ile birlikte yandı gitti. Ve de mevcut hükümet olaya müdahale etmekte çok ama çok geç kaldı. Bu yüzden milyonlarca Twitter kullanıcısı “We need help” etiketi ile kampanya başlattı. Hemen ardından ise sayı olarak çok düşük de olsa iktidar yandaşları “We dont need help” etiketi ile arz-ı endam eyledi. Yani bir felaket karşısında bile ortak hareket edemedik.   Her kriz sonrasında vatandaşına hesap numarası verip ondan yardım isteyen aciz mi aciz bir iktidar böylesine büyük bir felaket karşısında duyarlı vatandaşların başlattığı kampanyayı hem de Cumhurbaşkanlığı İletişim Başkanı’nın ağzından şu sözlerle cevapladı: “Bu akşam itibarıyla yurtdışından ve tek merkezden organize edilen sözde yardım kampanyası ideolojik saiklerle, devletimizi aciz göstermek, devlet-millet birlikteliğimizi zayıflatmak amacıyla başlatılmıştır.”  Vatandaşına böylesine ağır suçlamalarda bulunan, eleştiriye tümüyle kapalı, ülkenin değil sadece kendi itibarını düşünen başka hükümet var mı bilemiyorum ama ülkenin bütünlüğüne tehdit oluşturma bahanesiyle ülkeyi bugün geldiği bu kutuplaşmaya iten kim acaba?  Yani ortada çok ama çok büyük bir felaket var o oranda da bu felaketi yönetmekte beceriksiz bir hükümet var -Özellikle iktidar demiyorum. İktidar olmak başka özellikler gerektirir.- Vatandaş böyle büyük bir felaket karşısında ortak bir iradeyle hareket ediyor ama ne yazık ki aldığı karşılık bu. Partizanlık ve tek adam rejimi tüm değerleri altüst etti.  OLAN YİNE MÜZİK SEKTÖRÜNE OLDU  Ve de olan bu süreçte yine her zaman olduğu gibi müzisyenlere ve de canlı müzik sektörüne oldu. Henüz bir aydır kapasitesinin çok altında da olsa konserlerle can bulmaya çalışan sektör yine alınan keyfi idari kararlar sonucu iptallerle, ertelemelerle karşı karşıya kaldı. Afet bölgesindeki iptaller anlaşılır olsa da bölgeyle uzaktan yakından ilgisi olmayan konser ve festivallerin iptalini anlamak mümkün değil, Trakya Müzik Festivali’nin iptali gibi. Bu belirsizlik yüzünden mekânlar ve organizasyon firmaları konser işine girmekte büyük tereddütler yaşıyorlar. Zira Açıkhava ve performans salonlarının kiraları, konaklama-ulaşım bedelleri ses-ışık sistemi kiraları, sanatçı ücretleri kimseyi böyle bir risk almaya zorlayamıyor.  Bu belirsizlik yüzünden seyircilerin de bilet almaktan çekinmeleri yüzünden sektörün pandemi döneminin en ağır günlerine geri dönme olasılığı en büyük korkumuz. Bu yüzden özellikle valiliklerden ve kaymakamlıklardan talebimiz yüz binlerce kişinin evinin ekmek kapısının bu konserler olduğunun unutulmaması! Normalleşme sonrası sinemada en çok izlenen filmler belli oldu
2020 yılından itibaren yeni tip koronavirüs (Covid-19) tedbirleri kapsamında sinema salonları faaliyetlerine de ara verilirken, Türkiye’de normalleşme sürecinin başlamasıyla 773 bin 392 seyirci ile en çok izlenen film Hızlı ve Öfkeli 9 oldu. Ajans Press’in, Box Office Türkiye verilerinden elde ettiği bilgilere göre, normalleşme sonrası sinema istatistikleri belli oldu. Pandemiden en çok etkilenen sektörlerin başında gelen sinemalar, normalleşme sürecinin başlamasıyla 1 milyon 782 bin 296 seyirci ağırladı. 773 bin 392 kişi ile en çok izlenen film ise Hızlı ve Öfkeli 9 oldu. İkinci sırada 322 bin 564 izleyici ile Black Widow yer alırken, üçüncü sırada 122 bin 742 izleyici ile Korku Seans: 3 Katil Şeytan, dördüncü sırada 84 bin 728 izleyici ile Sessiz Bir yer 2, beşinci sırada ise 66 bin 684 izleyici ile Arınma Gecesi: Sonsuza Dek yer aldı. Normalleşme sürecinin başladığı temmuz ayından itibaren 31’i yeni olmak üzere toplam 53 film çıktığı gözlendi. İLK 10 FİLMDEN SADECE 2’SİNİ YERLİ YAPIMLAR OLUŞTURDU Medya takip kurumu Ajans Press, sinema ile alakalı basına yansıyan haber adetlerini inceledi. Ajans Press’in dijital basın arşivinden derlediği bilgilere göre geçen yıldan bugüne sinema ile alakalı basında çıkan haber adedi 67 bin 609 olarak görüldü. Aynı dönem içinde sadece sinema salonları ile alakalı çıkan haber adedi ise 3 bin 34 oldu. Haber içerikleri arasında sinemaların Covıid-19 tedbirleri kapsamında kapanması ve bazı sinema filmlerinin gösteriminin ertelenmesi yer alırken, Türkiye’de en çok izlenen Hızlı ve Öfkeli 9’unda sürekli ertelenmesi medyanın gündeminde yer edindi. Hızlı ve Öfkeli 9’un yazılı basın ve online mecra olmak üzere hakkında çıkan bu yılki toplam haber sayısı ise 827 olarak kaydedildi. Öte yandan normalleşme sonrası, en çok izlenen ilk 10 yapımın sadece 2’sini yerli filmler oluşturdu. Sesli kitaplar en iyi arkadaş oldu
Işıl ÇALIŞKAN Uçsuz bucaksız kaynağa sahip bir kütüphane düşünün. Arabada, vapurda, yolda kısacası zaman mekân ayrımı olmaksızın her daim sizinle… Elbette sesli kitap uygulamalarından bahsediyoruz. Aziz Nesin’den Victor Hugo’ya, Sabahattin Ali’den Dostoyevski’ye Türkiye ve dünya edebiyatından binlerce yazarın başka seslerden dinlenebildiği teknoloji son dönemde tartışmaları da beraberinde getirdi. Kitap, “Elle tutarak, gözle görerek okunur!” diyenler de var. Bunun pratik bir çözüm olduğunu söyleyen de… Ülkemizde de oldukça ilgi gören sesli kitap uygulamaları dünyasına girdik. Hem seslendirenlere hem de yazar/şairlere sorduk. Işıl Yücesoy, Beyti Engin, Buket Uzuner ve Haydar Ergülen’den dinledik.  TÜRKÇENİN DOĞRU KULLANIMI KRİTİK  Işıl Yücesoy Storytel’de Mina Urgan’ın Bir Dinazorun Anıları ve Bir Dinazorun Gezileri kitaplarını seslendirdi. Yücesoy, kitap seslendirme tecrübesini şöyle anlatıyor: Işıl Yücesoy - Oyuncu, Müzisyen, Seslendirme sanatçısı Dünyanın en keyifli şeylerinden biri ama çok zor bir şeymiş. Teknik olarak sanki bir tiyatro oyunu gibi aldım anı olduğu için. Sanki karşımda Mina Urgan varmış ve seyirciye Mina Urgan varmış gibi…” Yücesoy, sesli kitaba bakışını ise, “Zaman kaybetmiyorsun. Eğer iyi bir Türkçe ve iyi bir vurgu ile sunulursa çok güzel bir tecrübe oluyor. Evet o kokuyu almak, o sayfaları görmek çok güzel bir şey olmakla birlikte zamanınız yoksa sesli kitap sayesinde o kitapla ilgili bir fikriniz oluyor. Okumaya büyük oranda katkısı olacağını düşünüyorum. Ekonomik olarak da daha avantajlı” diye anlatıyor.  SESLİ PERFORMANS BAMBAŞKA DENEYİM  Seslenen Kitap ile başlayıp Storytel’de sesli kitabı okumayı sürdüren Beyti Engin, Ahmet Hamdi Tanpınar’ın Beş Şehir’i, Sabahattin Ali’nin İçimizdeki Şeytan’ı, Zülfü Livaneli’nin Bir Kedi, Bir Adam, Bir Ölüm’ü gibi eserleri seslendirdi. Engin, seslendirme tecrübesini şöyle anlatıyor: Beyti Engin - Oyuncu, Seslendirme sanatçısı “Benim için hikâyeyi anlatmak çok önemli. Oynuyormuş gibi bir yerden okumayı tercih ediyorum. O yüzden yazarın anlatmak istediği rotadan sapmadan dinleyenin de zihninde canlandıracağı şekilde okumaya gayret gösteriyorum ama zahmetli ve yorucu bir iş. Bir hikâyesi olan kitaplarda ben de daha rahat ediyorum. Sesli olarak performans sergilemek bambaşka bir şey. Çünkü orada sesinizle bir duyguyu hissettirmeye çalışıyorsunuz. Bir kitabı seslendirmeniz 12-13 gün sürebiliyor. Bütünlüklü bir iş çıkarmanız biraz zaman gerektiriyor.” Engin, kitabı sesli olarak dinleme konusundaki görüşünü, “Görsel, dokunsal ve işitsel anlamda nasıl rahat ettiğinizle alakalı olarak değişiyor. İşitseliniz çok yüksek ise sesli kitaptan daha iyi bir arkadaşınız olamaz” şeklinde ifade ediyor. Buket Uzuner - Yazar Kitapları seslendirilen yazar Buket Uzuner’e sesli kitap uygulamalarını edebi açıdan nasıl değerlendirdiğini sorduğumuzda, “Sesli Kitap Uygulaması, bizim kuşağımızda 1980’lerin sonunda “walkman” denen kulaklıklı kaset-çalarla başladı. Gezi kitaplarımda anlattığım interrail ve diğer uzun tren yolculuklarımda artık sırt çantamdaki kitap sayısını azaltmış, o zamanlar kasetlere okunmuş roman ve öyküleri dinlemeye başlamıştım. Hatırladığım ilk sesli kitap- yani kasetim bir Shakespeare oyuncusunun okuduğu, Virginia Woolf’un “Kendine Ait Bir Oda”sıydı. O kitabı daha önce okumuştum ama dinlemek büyük yenilikti o yıllarda. Benim için sesli kitabın en büyük özelliği seyahatlerde artık çok ağır kitaplar taşımadan kitap okuyabilmekti. Bu pratik bir çözüm. Asıl söylemek istediğim; görmemin ve duymanın iki farklı eylem olduğu. Görerek algılamak bambaşka bir entelektüel algı yaratıyor; o yüzden okumak, dinlemekten her zaman daha bireysel ve özgün” şeklinde yanıtlıyor. Haydar Ergülen - Yazar, şair DİNLEMEK OKURDA ALIŞKANLIK YARATABİLİR  İnce Tren adlı kitabı seslendirilen şair Haydar Ergülen ise, sesli kitap için, “Görmeyenler, okuma yazma bilmeyenler, gözleri eskisi kadar seçmeyenler için iyi. Çocukluğumda Radyo Tiyatrosunu çok severek dinlediğim için bir tür okuma tiyatrosu gibi bakıyorum sesli kitaba. Ama henüz dinlemedim” yorumunda bulunuyor. Ergülen, sesli kitabının okuma oranına etkisi konusundaki görüşünü de şöyle ifade ediyor: “Dinlemek alışkanlık yaratır ve okumaktan çok dinlemeyi yeğlerler gibime geliyor. Ama doğrusu bilmiyorum, dünyada bu konuda yapılmış araştırmalar vardır, bizde çok yeni.” Genç ölmek
Camillo Jose Cela’nın “On Bir Futbol Öyküsü” kitabından aklımda ellenmeden duran epigraflardan biridir: “Ölüm yaşlıları evlerinin önünde, gençleri ise pusuda bekler.” Öyle ya, ölüm, hep hasta yataklarının temiz kokusu, beyaz çarşaflar içerisinde hatırlanır; beyaz periler bir görünür, bir görünmez, kaybolur. Şıpıdık terlik sesi ile kapılar açılıp kapanır. Ölüm her hâlükârda giz dolu telaş içinde gelir, buhur yükselir, tahta sandıklar kilitlenir. Rahvan atlar bilinmeze koşar, meçhule giden bir gemi limandan kalkar. Oysa biz genç ölümlerin ardından büyük isyanlar yaşıyoruz. Yarım kalmış hayatları zihnimizde tamamlamaya çalışıyoruz!  *** Son birkaç gündür sosyal medyada Turgay’ın ( Yıldız) yeni skeçini arıyorum mesela. “Raif Abi, yanıyoruz, uçağa atla gel” diyecekti belki hayatta olsaydı. Bu ülkede, en zalim anlarda trajedimizi alaya alan bir sese ihtiyaç duymamız boşuna değil!  Yıl 2002 olmalı. Turgay, örgütçü yanıyla DTCF Tiyatro Mezunları Derneği’ne yön vermeye çalıştı. Başkanlık için adaylığını koyarken aradı, “Benimle yola çıkar mısın?” diye. Ona işlerimin çok yoğun olduğunu, istediği düzeyde yardım edemeyebileceğimi söyledim. Turgay, okuldaş olduğumuzu, yönetim kurulu için isim olarak yanımda olmasının yeterli olacağı konusunda ısrarcı oldu. Nitekim o Başkan, ben de Başkan Yardımcısı olduk. Ama yanımızda yöremizde çok insan bulamadık. Yıllar sonra hocalarımız okuldan atılınca dayanışmanın önemi daha baskın bir biçimde ortaya çıktı. Turgay’ın belki de derneği bu denli yaşanır kılma arzusunun altında güçlü bir öngörü yatıyordu.  İnatçıydı. İşte bu yüzden hastalığı öne çıkınca ezer geçer sanmıştım. Kötü yıllar yaşadık. Turgay bu dönemin direncinin gülen yüzü oldu.  ***  Temmuz, bizlerin “küçük prensesi” Didem’in de “elveda” dediği ay aynı zamanda. Didem’le Turgay kadar yakın arkadaş değildik. Birbirimizi sever, özellikle de Zeynep Köylü aracılığıyla selam gönderirdik. 2000’li yılların başlarından itibaren önce dergilerde görüp sonra sıkı takibe aldığım bir şiirdi, Didem Madak şiiri. Sözcüklerle oyun oynuyormuş ya da şiirini oyunla kuruyormuş gibi gelirdi bana. Usul bir ezgiyle monologunu geliştirdi. Kanser bedenini gencecik yaşında sarınca umutsuzluğa kapılmıştı. Zeynep, “Eren, Didem son yazdıklarını yırttı, biliyor musun?” diye acıyla aradığında susup kalmıştım. İşin tuhaf yanı Zeynep bir tek, “Silvia, sütünü iç!” dizesini anımsıyordu. Edebiyatın hayatı kurtarmadığını hepimizden önce anlamıştı.   ***  Bundan tam sekiz yıl önce sabaha karşı Ahmet Erhan’ın bizi terk-i diyar eylediğini öğrendiğimde karşı kıyıdaydım. Gelirken bir avuç toprak ve uzo getirdim. Cenazenin akşamında Adnan Azar’lı ve Haydar Ergülen’li masadaydım, yine Express Birahanesi’nde… oradan selam çaktık yukarıya. Sonra bir şairin ölümü sonrasında beklediği oldu: Türkiye ayağa kalkmadı. Sadece onda değil! Yıllarca nice acılar denizinden geçtik. Sırat köprüsü gibi yoksulluk köprülerinden, gazeteci- yazarlarla doldurulan cezaevlerinden, haksızlıklar, hukuksuzluklardan, hedef gösterilmelerden, sıradanlaşan linç defterinden… Türkiye hiç ayağa kalkmadı!  ***  Önceki gün Cüneyt’in (Cebenoyan) bizi yakıp yıkıp, çekip gittiği gündü. Sabah saatleriydi. İsmail ( Saymaz) arayıp Cüneyt’in kaza geçirdiğini söylemişti. Olduğum yere çöktüğümü hatırlıyorum. Cüneyt zekiydi, çevikti, gözü karaydı. İnandığı doğruları vardı. Onlar uğruna başını sonunu hiç düşünmeden dövüşürdü. İsteseydi ailesinin ona sağladığı, kendisinin de üstüne eklediği eğitimle mor binliklerin arasında yüzerdi. Hiçbirine tevessül etmedi. Yıllarca kardeşi Yasemin’in ardından yaşamaya çare aradı. Geriye ince bir sızı kaldı.  ***   Ülkemiz, basiretsizlik ve cehalet iklimi nedeniyle yangınlara yenilirken, yangını söndürmek isteyen gencecik bir evladımızı daha yitirdi. Şahin Akdemir’di adı. Kendi bedenini bu ülkenin kurdu, kuşu, böceği için ateşe verdi. Bir fotoğraf kaldı belleklerimizde.   ***  Dün, gencecik bir kızın bedeni beş parçaya ayrılmış bir şekilde toprak altında bulundu. Annesinin feryadını duydum kulaklarımda. İstanbul Sözleşmesi rafa kaldırılmışken bir kadın cinayeti daha deftere yazıldı.  ***  Bu ülke, gepegenç gömdüğümüz bedenlere verdiğimiz sözlerle doldu taştı. Peki biz bu yükle nasıl yaşayacağız be kardeşim? Game of Thrones'un Jon Snow'u: Dizi nedeniyle akıl sağlığı problemleri yaşadım
Dünyaca ünlü oyuncu Kit Harington, Game of Thrones'un (GOT) bitmesinin ardından akıl sağlığı problemleri yaşadığını ve bunun dizi yüzünden olduğunu söyledi. Dizide canlandırdığı Jon Snow karakteriyle tanınan Harington, cuma günü yayımlanan röportajında, "Dürüst olmak gerekirse, GOT sırasında ve sonrasında bazı akıl sağlığı problemleri yaşadım" dedi. Harington şu ifadelere yer verdi: Bence bu doğrudan dizinin doğasıyla ve yıllarca yaptığım işle ilgiliydi. GOT'den sonra 'Bir yıl boyunca çalışmak istemiyorum' diye düşünerek bir ara verdim. Gerçekten biraz kendime konsantre olmak istedim. Bunu yaptığım için çok mutluyum. Independent Türkçe'nin aktardığı habere göre ünlü aktör, Mayıs 2019'da dizinin finali yayımlanmadan önce stres ve alkol sorunları sebebiyle rehabilitasyon merkezine yatmış, bir ay sonra merkezden ayrılmıştı. George R. R. Martin'in Buz ve Ateşin Şarkısı (A Song of Ice and Fire) serisinden uyarlanan GOT, Nisan 2011'de yayımlanmaya başlamış ve 2019'da sona ermişti. Yapım, büyük bir izleyici kitlesine ulaşarak adını televizyon tarihinin en unutulmaz dizileri arasına yazdırmayı başarmıştı. Jennifer Aniston: Aşı olmayan arkadaşlarımla görüşmüyorum
Oyuncu Jennifer Aniston, Koronavirüs salgını boyunca insanların aşılı olup olmadıklarını söylemek konusunda “ahlaki” bir sorumluluğu olduğunu söyledi. InStyle dergisine konuşan oyuncu Jennifer Aniston, Koronavirüs’e karşı hâlâ aşı yaptırmayan ve bunu reddeden çok sayıda insan olduğunu söyledi. "AŞI KARŞITLARI GERÇEKLERİ DİNLEMİYOR" NTV'nin aktardığına göre; Amerikalı oyuncu, aşı durumları nedeniyle bazı arkadaşlarıyla irtibatı kesmek zorunda kaldığını anlattı. “Hala aşı karşıtı olan büyük bir grup var” diyen Aniston, “Ya da bu insanlar gerçekleri dinlemiyor. Bu gerçekten utanç verici” şeklinde konuştu. Aniston, “Her hafta görüştüğüm bazı insanlarla, aşıyı reddettikleri ya da aşı olup olmadıklarını açıklamadıkları için görüşmeyi kestim. Talihsizlikti” dedi. “Her gün test yaptırmadığımıza göre bilgi vermenin ahlaki ve profesyonel olarak zorunluluk olduğuna inanıyorum” diyen Aniston, “Bu bir aldatmaca. Çünkü herkes kendi görüşünü haklı görüyor ama pek çok görüşün korku ve propaganda dışında bir dayanağı yok” şeklinde konuştu. "AŞI OLMAYANLARIN SARILMA ŞANSI YOK" Aniston, mayıs ayında aşı olmuş, Instagram hesabından aşı olduğu bilgisini vererek aşı sonrası kendini harika hissettiğini açıklamıştı. Ünlü oyuncu, "Aşı oldum ve kendimi gerçekten iyi hissediyorum. ABD’de aşı olma ayrıcalığımız olduğu için çok şanslıyız. Aşı olmayanların arkadaşlarına ve aile üyelerine sarılma fırsatı olmayacağını düşünün” demişti. Sırtımızdaki yükle beyazperdedeyiz
Gizem Ertürk Koronavirüs tedbirleri nedeniyle bir buçuk yıldır kapalı olan sinemalar 1 Temmuz’dan beri seyirciyle özlem gideriyor. Bir buçuk yıldır kapalı olan sinema salonları arasında ekonomik anlamda en çok etkilenen kuşkusuz ki bağımsız salonlar oldu. İşletmecilerin, “Birçok kez galiba bu kez yolun sonuna geldik diye düşündük” cümlesi de bu düşünceyi destekler nitelikte. Bir aydır koronavirüs tedbirleri kapsamında yüzde 50 seyirci kapasitesi ile çalışan sinemaların akıbeti merak konusu. Sinema salonu işletmecilerine bu süreçte yaşadıklarını ve seyircinin salonlarına ilgisini sorduk. Funda Kocadağ - Kadıköy Sineması işletmecisi Seyircinin salonda film izlemeyi çok özlediğini ve kavuşmaktan dolayı çok mutlu olduklarını belirten Kadıköy Sineması’nın işletmecisi Funda Kocadağ, “Almış olduğumuz önlemleri de görünce kendilerini çok daha güvende hissederek film izlediler. Şu an tabii ki yüzde elli kapasite ile çalışmak durumunda olduğumuzdan net bir karşılaştırma yapmak mümkün olamıyor. Uzun bayram tatili de başlayınca İstanbul çok boşaldı ve ilk 2 haftanın sayılarını son 2 haftada yakalayamadık. Bundan sonrasını hep birlikte göreceğiz” diyor. Utku Ögetürk - Beyoğlu Sineması işletmecisi Beyoğlu Sineması işletmecisi Utku Ögetürk, yaşadıklarını şöyle anlatıyor: “Birçok kültür sanat mekânı gibi Beyoğlu Sineması da kapalı kalmanın getirdiği tüm zorlukları yaşadı. Birçok kez galiba bu kez yolun sonuna geldik diye düşündük. Bu süreç içerisinde Beyoğlu Sineması’nın dostu kişi ve kurumların büyük destekleri oldu. Düzenlediğimiz kampanyalar beklediğimizden daha büyük yaraları sardı. Vizyon programı, özel gösterimler ve alternatif etkinlikleri bir araya getirdiğimiz programımız ile devam ediyoruz.” Hande Kara - Beyazperde.com Genel Yayın Yönetmeni AÇILIŞ HAYLİ GECİKTİ  Beyazperde.com Genel Yayın Yönetmeni Hande Kara ise, perdelere olan özlemini ifade ederek başlıyor söze. Kara, sektörün içinden biri olmasına rağmen, durumu izleyici açısından değerlendirmeye daha yakın olduğunu ifade ederek ekliyor: “Sinemaların açılış tarihinin hayli geciktiğini düşünüyorum. Ancak bir noktadan sonra bu elbette işletmenin kararı olarak görünse de aslında farklı dinamikler barındırıyor. Zira dağıtımcılar da bu denklemde büyük yer kaplıyor. Dağıtımcının filmi vizyondan çekip ertelerse, sinemalar da elbette beklemek isteyecektir. Dönüşü önümüzdeki günlerde göreceğiz.” Cüneyt gideli çok oldu, fakat özlem baki
KÜLTÜR SANAT SERVİSİ BirGün yazarı gazeteci, film eleştirmeni Cüneyt Cebenoyan 2’nci ölüm yıldönümünde unutulmadı. Geçirdiği trafik kazasında 61 yaşındayken yaşama veda eden Cebenoyan’ı sevenleri sosyal medya paylaşımlarıyla hatırladı. O paylaşımlardan bazıları şöyle:  Metin Solmaz: Bugün günlerden Cüneyt! İki yıl önce bugün canımın parçası Cüneyt Cebenoyan öldü. Bir taneydi. Çok özeldi, kıymetliydi. Nefis bir insandı. Çok eğlenceliydi. Çok vicdanlıydı. Huysuzdu da elbette. İyi ki yaşadı. İyi ki hayatıma girdi. Özge Mumcu Aybars: Cüneyt gideli çok oldu, özlem baki…  Murat Meriç: Bugün o gün. Cüneyt, iki yıl önce bizi bırakıp gitti. Onu somurtan bir fotoğrafla anmak olmaz çünkü biz hep güldük. Huysuzluğumuz, kavgalarımız bile buna engel olmadı. Düşündüğümde yüzüme oturan gülümseme bundan.  Eren Aysan: Cüneytcim... Bizi dağlayarak gittiğin gün bugün...  Uzun yıllar gazetemizde köşe yazarlığı yapan Cüneyt Cebenoyan, sinema yazıları ve film eleştirileri yazdı. Bir dönem oyunculuk da yapan Cebenoyan, aynı zamanda Sinema Yazarları Derneği (SİYAD) üyesi bir yazardı. Yıkıma karşı yas…
Daha yeni tatilden dönmüş, şimdi yanan o ormanların içinde yürümüş, balıklarla birlikte o denizlerde yüzmüşken… Milyonlarca ağacın göz göre göre yandığı, yanan ağaçların karşısında bir şey yapabilmek için çırpınan yöre insanının çaresizliğine ve öfkesine tanık oldukça… Bir taraftan katliamlar, bir tarafta kaybolan genç kadınlar ve cinayet haberleri… Daha önce maske var mı yok mu tartışılırken, şimdi de uçak var mı yok mu tartışmasına tanık olmak… Sürekli tekrarlayan bu örüntü, bize aynı şeyi söyleyip duruyor: Pek çok şey için çok geç olsa da, ağaçlar, kuşlar ve ırmaklar hatırına, mış gibi yapmayı bırakıp ülkenin bütün güzel ve iyi yürekli insanları, bir araya gelin! RILKE’NİN HÜZNÜ Kurgusal bir hikâye vardır Freud’la ilgili, güya Rainer Maria Rilke ve Lou Andreas Salome’yle birlikte Dolomit dağlarına tatile gitmiştir. Freud, Rilke’nin doğanın güzelliğine hayran kalsa da zevkini çıkaramadığını görür, şaire göre bütün bu güzellik, insanın elinden çıkma bütün güzel ve muhteşem şeyler gibi yok olmaya mahkûmdur ve bu ona dayanılması zor bir hüzün veriyordur, zamanın bütün bu güzelliklerle birlikte geçip gitmesi… Gördüğü bütün bu güzellikler, ağaçlar, ırmaklar, doğa, bir gün yok olup gidecektir. Hakikaten de bu kurgusal hikâyeye göre, bu seyahatin hemen ardından I. Dünya Savaşı çıkar ve bütün o güzel doğa yakılarak yok edilir. Freud, ölüm karşısında insanın iki türlü tepki vereceğini söyler: Biri, Rilke gibi acı verici bir umutsuzluğu kucaklamak, diğeri aşikâr olan gerçeği inkâr etmek. Bugün yaşamın her alanında yaşanılan bu yıkım, insanları bu iki tercih arasına sıkıştırmış gibi görünüyor. Ama doğru olan, ikisi de değildir Freud’a göre. Rilke ve Salome, Freud’a göre “yas’a başkaldırdıkları” için, bu umutsuzluğu ve hüznü yaşarlar. Yas’a başkaldırmak, bir tür tüm güçlülük yanılsamasını sürdürme çabasına denk düşer, ölümsüzlük arzusuna, imkânsız olduğunu bile bile… İnkârda olduğu gibi ölüm gerçeğinden kaçmaz, tam tersine ölüme teslim olur umutsuzlukla. Freud, büyük yıkımların ardından, sağlıklı bir biçimde işleyen her yas sürecinde olduğu gibi, libidomuzun elimizde kalanına sıkıca bağlanmamızın öneminden bahsetmişti. I. Dünya Savaşı’ndan sonra, insanların ülkelerine olan sevgisinin, en yakınında olanlara bağlılığın, ortak değerlere sahip çıkmanın birden güçlendiğini yazmıştı. Bu güçlenmenin hemen ardından yeni bir dünya savaşı yaşanacak olsa da… ELİMİZDEKİ TEK ŞEY Yas sürecinde olduğu gibi, umutsuzluk ve hayal kırıklıklarıyla baş etmeye çalışırken elimizdeki tek şey, diğer insanlarla aramızdaki bağlardır. Bu bağlar, her ne kadar karmaşık ve bazen yıpratıcı olsa da… Marmaris’te yangına müdahale etmek için elden ele taşınan su kapları, sadece yangını söndürme işlevi görmüyor, insanların felaket karşısında direncini de arttırıyor. Ian Craib’in dediği gibi, eğer ‘kötülük’ diye bir şey varsa, bu ancak diğer insanlarla bağların kasten koparılmasıdır. Kötücül iktidarların bugün yeryüzünde yapmaya çalıştığı şey, tam da bu, bağları koparmak… DİRENÇLER Sadece insanlarla değil, diğer canlılarla da yeni bağların kurulmasına bugün büyük ihtiyaç olduğu ortada. Doğal dünyanın ritminden, doğal psikolojik zamandan koptuğumuz için yas tutmak da, hayal kırıklıklarıyla baş etmek de, ilişki kurup o ilişkilerde derinleşmek de zorlaştı artık. Üstelik, her büyük felaket ve yıkımın ardından, o felaket ve yıkım sanki hiç olmamış gibi inkâr ederek eskisi gibi yaşamaya devam etme eğiliminde oluyor çoğunluk. Bu ülkenin yaşadığı felaketleri düşünürsek… İçimizde ve dışımızda karşılaştığımız dirençler, öyle çeşitli ve güçlü ki… Kendimizle ve yaşadığımız toplumla yüzleşebilmek, bir kayıp duygusunu ve acıyı da peşinden getirecek muhtemelen. Bunun kolay bir şey olmadığı bir gerçek. Ayrıca, çoğunluk, bırakalım bu tür sorgulama ve yüzleşmeleri, hayatta kalabilmek için günü kurtarmaya yetecek gücü bile bulmakta zorlanıyorken… Hepimizin, komplo teorilerinden, kötücül ya da iyicil fantezilerden uzak, gerçek ve uygun korkularla yaşamayı öğrenmesinden ve bir arada bu korkuları aşmaya çalışmasından başka bir çare yok. Yüzüklerin Efendisi dizisinden ilk görsel ve yayın tarihi paylaşıldı
Sinema tarihinin en efsane serilerinden birisi olan Yüzüklerin Efendisi, dizi olarak izleyicinin karşısına çıkmaya hazırlanıyor. Amazon bünyesinde çıkış yapacak olan Yüzüklerin Efendisi dizisi, ilk olarak 2017’de duyurulmuştu. Amazon ilk kez dizinin yayın tarihini açıkladı. Seri gibi Yeni Zelanda’da çekimleri yapılan dizi, paylaşılan duyuruya göre 2 Eylül 2022 tarihinde izleyicileriyle buluşacak. Amazon, Yüzüklerin Efendisi dizisinin tarih duyurusuyla birlikte dizinin ilk görselini de yayınladı. Görseldeki mekanın Valinor şehri olduğu belirtiliyor. Paylaşımda, “2 Eylül 2022'de yeni bir yolculuk başlıyor” ifadeleri kullanıldı. On September 2, 2022, a new journey begins. pic.twitter.com/9tnR7WqDoA Dizinin, The Hobbit ve Yüzüklerin Efendisi serilerinden binlerce yıl önce geçen olaylara odaklanması bekleniyor. TOLKİEN EVRENİNDE VALİNOR Valinor (Sindarin Elfçesi'nde Valannor) ya da Ölümsüz Topraklar, J.R.R. Tolkien evreninde hayalî bir mekandır. Orta Dünya'nın ve Arda'nın en batısındaki kıtadır. Arda yaratıldıktan sonra, Valar ve yardımcıları Maiar Arda'ya inerek kendileri için ve Ilúvatar'ın çocukları için Valinor'u yapmıştır. Valinor'un kralı olarak Taniquetil'de oturan Manwë ve eşi Varda tahtlarından dünyayı yönetmişlerdir. Başkenti Valmar, Taniquetil'in batısında yer alır. Daha sonra Elflerden birçoğu bu kıtaya ulaşarak kendileri için yerleşim yerleri kurmuşlardır. Orta Dünya'dan gelen bu halkın yaşadığı yerlere Eldamar denmiştir. Tirion, Valimar ve Alqualondë şehirleri Eldamar'ın en ünlü yerleşim yerleridir. İnsanlar tarafından Valinor, Arda tanrılarının yaşadığı yer olarak bilinmektedir. Valar bu topraklara sadece Elfleri davet etmiştir. Birçok elf belli bir süre Orta Dünya'da kaldıktan sonra Ölümsüz Topraklar'a gitmiştir. Melkor, Öfke Savaşı'nda yenildikten sonra Valinor, Arda'dan ayrılıp gizlendi ve Orta Dünya halklarının ulaşamayacağı bir mekan haline geldi. Yüzük Kardeşliği sona erdiğinde, Yüzük Kardeşliği'nin mensuplarından ilk önce Gandalf ve Frodo, bir süre sonra Samwise Gamgee, Aragorn'un ölümünden sonra Legolas ve Gimli Valinor'a yelken açmıştır. Denir ki, Bu yolculukarında onlara Valinor'u elflerin yol gösterici yıldızı Eärendil'in ışığı yardım etmiş. Meselem neyse onu anlatıyorum
Işıl ÇALIŞKAN Onu ilk olarak Kaybedenler Kulübü’nün film müzikleriyle tanıdık. My Woman, Reviens gibi şarkılarıyla hafızalara kazındı sesi. Gülce Duru dediğinizi duyar gibiyim. Ayrıca rap müzisyeni Ozbi ile yorumcu/besteci olarak yer aldığı Seri Albümleri’nde de büyük etki uyandıran Duru, şimdilerde ilk solo çalışması olan “Kuzgun” ile dinleyici karşısında. Müzik kariyerinin on’uncu yılında olan Duru ile yeni şarkısını ve müzik serüvenini konuştuk.  Uzun zamandır müzik sektöründe yer alan bir müzisyen olarak solo çalışması için neden bu kadar beklediğini sorduğumuzda yaptığı her şeyi hakkını vererek, emekle, titizlikle ve kendinden emin olarak yapmak istediğini belirten Duru, film müziklerinin üretim sürecinde, profesyonel müzik hayatının başlayacağını öngörmediğini ifade ediyor. “Kendimi çok uzun bir süreden sonra sahnede buldum, bir baktım ki aradığımı bulmuşum, diğer kariyer yolculuğumu bırakıp yola koyuldum. Acelem yoktu, yavaş ve emin adımlarla ilerliyorum” diyor müzisyen. ŞARKILARIM HAYATLARIN FİLM MÜZİĞİ OLSUN  Solo kariyerinizin ilk şarkısı olan Kuzgun’a getiriyoruz sözü. Şarkısının hikâyesini sorduğumuz Duru, şarkı yazarının şarkıların ne ifade ettiğini anlatmasından yana olmadığının altını çizerek ekliyor: “Şarkının üretimden sonra yerini bulduğu, anlamlandığı yer dinleyicinin kendine has ruh ve deneyim dünyası. Tamamlanma bu şekilde gerçekleşiyor. Umarım pek çok dinleyen şarkılarımda kendi hikâyelerinden izler bulur, özdeşlik kurabilir ve onları içselleştirir, hayatlarında yer verirler… Şarkılarımı yeni deneyimlerinde hayatlarının film müziği eylerler.”  Kaybedenler Kulübü Film Müzikleri ile tanınan müzisyene, bir filmin müzikleriyle bu kadar etki uyandırmanın bir müzisyen için ne ifade ettiğini sorduğumuzda, “Filmi tamamlayan, hikâye evreninin bir parçası haline gelen, hatta bağımsız olarak kendi duyusal evrenini yaratabilen şarkılar yapmış olmak ve bunun geniş kitlelerce tanınır olması beni çok mutlu ediyor. Umarım başka film müziği projelerinde de yer alabilirim” diye yanıtlıyor. Rap müzisyeni Ozbi ile işbirliğinde bulunan Duru, Rakılı Live 1. 2. ve 3. Seri Albümleri’ndeki performansıyla da ses getirmişti. Günümüzde içinde rakı geçen şarkılara az rastladığımızı hatırlatarak sanatın politik boyutuna getiriyoruz sözü. Duru, düşüncelerini şöyle aktarıyor: “Bahsi geçen albümler günümüzde ülkemizin yönetimi ve yaşantısı bağlamında birer başkaldırı ve bildiri niteliği taşıyordu. Ben de bu yaklaşımı kendime çok yakın bulduğum için mutlulukla dâhil oldum. Sanat tercihen ya estetiği ya da işlevselliği, ya bireyselliği ya da toplumu ön plana koyan biçimlerde yapılabilir. Yapılmalı da. Her bir duruş ve pratiğe ihtiyacımız var bence.  Söyleyecek lafı, meselesi olan, ilkesini bu yönde oluşturmuş sanatçılar politik içerikli sanat yapacaklardır. Başkaları da daha çok duygulara, bireyselliğe yönelik üretimlerde bulunacaklar. Ben ikisini birden yapıyorum. Toplumsal barışı, farklılıklara rağmen beraber var olabilmeyi vurgulayan “Bir Oldukça”, Gezi sonrasında yazdığım, kaybettiğimiz genç kardeşlerimize bir ağıt olan “Umutlar”, iktidar zorbalığına bir başkaldırı, bir manifesto niteliğinde olan “Buradayım Hala” adlı şarkılarım var. Her biri çeşitli internet mecralarında mevcut. Politik bir mesajı olan şarkılarımın sanatsal olarak da kuvvetli olmasına özen gösteriyorum. Açık seçik sloganlar yerine imgesel ve şiirsel ifadeler tercih ediyorum. Bunların yanı sıra aşka, yalnızlığa, var oluşa dair şarkılar yazıyorum. Meselem neyse onun hikâyesini anlatıyorum. Söyleyecek sözüm yoksa yazmıyorum. Üretimde nitelik benim için nicelikten daha önemli.”  PANDEMİDE TAKI TASARLAYIP SATTIM  Pandemi sürecinde yaşadıklarını ise, “İşsizlik, geçim kaygısı, gelecek kaygısı, ümitsizlik, depresif haller, sorgulama, çaresizlik hissi” sözleriyle ifade ediyor Duru. Bu süreçte birçok müzisyen gibi farklı meslek gruplarına yöneldiğini belirten Duru, “Müzikal üretkenliğim azaldı, hayattan izole olmak beni olumsuz etkiledi. Yaratıcılığımı daha içe dönük bir uğraşa, takı tasarımı ve yapımına yönlendirdim. Hobim yeni bir meslek haline geldi, “BizuBiju by Gülce Duru” ismiyle kendi markamı kurup üretimlerimi satmaya başladım. Solo projem için planlama yaptım ve daha önceki üretimlerimi yayınlamak için çalıştım. Olumlu getirileri bunlar olmuştur” diyor. Oğlum Mustafa’nın Bu Neleri?
Kapı çaldı, Varlık dergim geldi. Ne yazsam diye düşünüyordum o sırada. Hemen dergiye el attım (aslında kardeşim hatırlattı). Şairin Hikâyesi’nin şairi kim acaba? Cahit Irgat’mış. Erol Gökşen; Gülten Akın ve Oktay Rifat’tan sonra onu seçmiş. Hikâyenin adı “Kambur”. Cahit Bey esasen şair ve aktör olarak bilinirdi. Oysa roman ve hikâyeleri de vardır. Gökşen “Kambur”un onun ilk hikâyesi olduğunu düşünüyor. Anlatıcısı, mahpushanedeki bir arkadaşını, doğurdu doğuracak hamile karısı ve arkadaşlarıyla ziyaret eden bir adam. Mahpusta koşullar kötü, hava berbat olduğu için suyu gelen eşi hastaneye yetiştirmekte zorluk çekiyorlar. Sonunda da yazar, akşam vakti “Son Saat” satan çocuğu, “Sil burnunu öyle sat gazeteleri” diye azarlıyor. Kambur çocuktan cevabını da alıyor. Böylece mahpushane koşullarının ardından sokak çocuklarının durumu ile de karşı karşıya geliyoruz. Zaten Irgat’ın “hikâye kişileri” kötü durumdaki insanlardır daha çok. İleriki yıllarda Irgat’ın adı daha çok ikinci eşi Cahide Sonku ile olan çalkantılı ilişkisi nedeniyle anılacaktır. Ama ben onun adını ilk evlilik yıllarında duymuş, şiirlerini (büyük ihtimalle gene Varlık‘ta) okumuş, kendisini o sıralarda sahnede görmüş, yıllar boyu da sinema filmlerinde izlemiştim. Çok da beğenirdim. ***  “Kambur”da kocası ve onun arkadaşlarıyla hapishanedeki arkadaşı ziyarete giden hamile eşi ise tanımıyordum, adını duymamıştım. Daha doğrusu, sonraları duyacaktım da, artık ayrılmış oldukları için kendi soyadını kullandığından, arada bir bağ kurmak aklıma gelmemişti. En sevdiğim hocalarımdan, insanlarımdan biri olan canım Mina Urgan’mış oysa. İlk tanıştığımızda (YKY’ye yaptığı düzeltileri götürmüştüm evine), “Ben sizin öğrencinizdim hocam,” demiştim. “Olamaz!” demişti. “Öğrencim olsan mutlaka hatırlardım”. “Görmediniz ki,” demiştim. “Devamsızlıktan atıldım.” Ama çok gönlüme yakın bir şair olarak bildiğim Mustafa Irgat’la bu bağı kurmuştum. Zaten bence babasına benzeyen bir fiziğe de sahipti. Onun gibi aksiydi, dışarıya kapanıktı. Mustafa, Cahit beyin hapishane ziyareti sırasında doğmasına ramak kalan, sonra da Erol Gökşen’in Varlık’taki “Şairin Hikâyesi 3: Cahit Irgat”ta söz ettiği Mustafa’ydı: Gökşen, “1949 yılında “Rüzgârlarım Konuşuyor” kitabından ötürü uğradığı kovuşturmada 2 ay hapishanede kalan Irgat’ın “Oğlum Mustafa’nın Bu Neleri” başlıklı şiirinde” diye başlayıp “Kambur”dan da bahsediyor. Mustafa Irgat benim için ise arkadaşlarımın arkadaşı olan, ama Yapı Kredi Yayınları’nda ikimiz de editör olarak çalışırken (Ahmet Cemal ve Selâhattin Özpalabıyıklar da vardı. Vay ki vay!) bir nedenle, daha yakınlaştığımız şairdi. O neden de gene Mina hocamdı. Çevirileri okuyup uyarıyordu, bazen düzeltiyordu. O sıralar Mustafa ile dargınlarmış, ben bilmiyordum. Ama aklı benim elimden geçen bu ‘edisyon’larda kalan Mustafa, “Sen şunları sonra bana ver de bir bakayım,” derdi asık suratla. “O artık bunamıştır.” Bir nevi dargın evlat sitemi işte. Yoksa Mina Urgan akli melekeleri hiç etkilenmeden öldü. Yaptığı düzeltmeler/uyarılarda da hata yoktu. Okunması pek güç, örümcek ağı gibi yazısı sayılmazsa… Ama benim hafızamda bir Irgat daha var: Arkadaşım, bir dönem Moda’daki evlerine hayli sık gittiğim, edepsiz kedim Marmo’yu onlara verdiğim sevgili Zeynep Irgat! Erol Gökşen bu arada şairin diğer hikâyelerinin önümüzdeki aylarda KırmızıKedi’den yayınlanacağını da müjdeliyor. “Oğlum Mustafa” vesilesiyle hayırlı bir haber! Rapçi Şehinşah'tan 'Erdoğan' göndermesi: Konserde çay fırlattı
Başka bir masal hâlâ mümkün
OĞUZCAN ÜNLÜ Sözlü kültürün önemli ürünlerinden olan masallar, günümüzde özellikle çocuklar için önemini korumaya devam ediyor. Ancak masallar kimi zaman egemen iktidar ilişkilerini yansıtabiliyor ve bu ilişkileri yeniden üretebiliyor. Sosyolog Sezai Ozan Zeybek, Sürdürülebilir İyi Ebeveynlik Bilim Kurulu Önerisi armasına sahip “Masallar Konuşmak” adlı kitabında bazı masallara eleştirel gözle bakarak onları yeniden yazıyor ve bizleri farklı bir masal dünyasına götürüyor. Sezai Ozan Zeybek’e öncelikle masalların neden önemli olduklarını ve neleri yansıttıklarını sorduk. Zeybek farklı ekollerden bahsederek sorumuza cevap verdi: “Masalların neleri yansıttığı hâlâ ihtilaflı bir konu. Erich Fromm, Bruno Bettelheim gibi masalları psikanalitik bir yaklaşımla ele alan; masallar yoluyla toplumların bilinçaltını analiz eden araştırmacılar var. Yahut aklıma Amerikan yerlilerinin mitolojilerinden yola çıkarak o toplumlardaki toplumsal düzenin izini süren Antropolog Lévi-Strauss geliyor. Muazzam bir dikkatle masallardaki/mitlerdeki ortak ögeleri takip ediyor ve insanın düşünce yapısına dair tarih-üstü diyebileceğimiz bir analiz geliştiriyor. Bu tarzdaki yapısalcılığa mesafeli duran, masalları daha ziyade dönemin koşullarıyla, tarihsel süreçlerle açıklayan başka çalışmalar da var. İlk grubu ilgiyle takip etmekle birlikte, ben sanıyorum bu ikinci gruba daha yakınım. Kitapta da bilindik kimi masalların kolonyalizmle, tekstil atölyeleri ile veya oradaki çalışma koşulları ile nasıl ilişkili olabileceğine değiniyorum. Sözlü kültürü de bu bağlamda ele alıyorum: Hem dönemini anlatan bir arşiv hem de topluluk kuran, insanları birleştiren bir araç olarak.” Masallar Konuşmak masalların değiştirilebilir kurmaca metinler olduklarını vurgulayan bir kitap. Zeybek’e masallardaki egemen iktidar ilişkilerinin masalları nasıl etkilediğini ve masalların yeniden yazımlarında nelere dikkat edilmesi gerektiğini sorduk. Zeybek, “Eski masalları unutma veya unutturma peşinde değilim. Oradaki birikimin ve tarihin izini sürmemiz gerektiğine inanıyorum. Ancak çocuklarıma okuduğum pek çok masalda cinsiyetçi, açıkça ırkçı unsurlara denk geliyorum. Nasıl ki geçmişin toplumsal düzenini, misal köleciliği devam ettirmiyorsak o dönemden süzülerek gelen sözlü kültür ürünlerini de günümüze aynen aktarmak zorunda değiliz. O yüzden kitapta kızların prenses, oğlanların sultan olmadığı; sonu evlilik veya şöhret dışında başka kapılara açılan masallar anlatıyorum” diyerek sorumuzu yanıtladı. Sezai Ozan Zeybek Masallara Konuşmak kitabının bir bölümünde, “Masallar hayatın içinden gelirler. Tertemiz olmak zorunda değiller” diyor. Zeybek’e bu cümlesini hatırlattık ve bu konuyu biraz daha açmasını istedik. Zeybek, şöyle anlattı: “Çünkü sadece bugünün hassasiyetleri ile yazılmış masalların da başka dertleri var. Sanıyorum cinsiyetçi, ırkçı masallardan uzak durabilmek adına yakın dönemde temiz, macerasız hikâyeler ağırlık kazandı. Ben kitapta bu yoldan gitmiyorum. Kurtlara sebze yedirerek kötülüğü bertaraf etmeye, herkesin ‘kardeşçe’ yaşadığı dünyalar kurmaya çalışmıyorum. Çünkü hayatta (ve masallarda) kötülüğün, ihtirasların, yalanların, kıskançlığın da yeri var... Bir şekilde bunları (bilhassa çocuklarla) konuşabileceğimiz güvenli alanlara ihtiyacımız var. Masallar bunun için harika araçlar.” FARKLI SESLER VAR Sezai Ozan Zeybek kitabında Şehrazat gibi masalları uç uca ekleyerek ‘çok sesliliğin’ sağlanabileceğinden bahsediyor. Kendisine masallardaki çok sesliliğin ne anlama geldiğini ve çocuklar için hangi öneme sahip olduğunu sorduk. Zeybek, bir anlatı türü olarak masalı tarif ederek sorumuzu yanıtladı: “Masallar tür olarak romandan farklılar. İç sesler çok daha az kullanılıyor, karakterler derinleşmiyor, betimlemeler az, hikâye daha ziyade fiillerle/eylemlerle ilerliyor. Bunun da sebebi masalların sözlü kültürden gelmeleri. Ancak bu, masallardaki çok sesliliğe engel değil. Masalları başka karakterlerin gözünden yeniden anlatmak, hakikatle hikâyenin bağlantısını sorgulamak hâlâ mümkün. Kitapta bunun bir örneğini gösteriyorum. Maksat, çocukları farklı seslerin olduğu bir dünyaya hazırlamak. Üniversitede verdiğim sosyoloji derslerinde bunun ne kadar elzem olduğunu görüyorum. En az iki yıl doğru bellenen klişe hikâyeleri bozmakla geçiyor. Bunun daha az çaba gerektirdiği, başka seslere daha açık bir toplum nasıl mümkün olabilir?” Masallarla Konuşmak değerli çizimlere sahip bir kitap olarak dikkat çekiyor. Sezai Ozan Zeybek’e son olarak kitaptaki çizimler hakkında neler söylemek istediğini sorduk. Zeybek çizimler hakkında, “Kitabın beş çizeri var. Her biri farklı bir masalı çalıştı. İzninizle isimlerini saymak ve kendilerine yeniden teşekkür etmek istiyorum: Canan Barış, Elif Meryem Aktaş, Esra Uçmak, Sevde Uçmak ve Seda Antlı. Bir de her resmin yeriyle, tonuyla; yazının imlâsıyla, akışıyla ilgili geniş bir ekip hayli mesai harcadı. Bu zor zamanlarda bir kitap vesilesiyle bu kadar insanın kafa kafaya vermesi bile bana çok iyi geldi açıkçası” dedi. Köprüler, sular, köprüler...
3 Ağustos 2019’da  kaybettiğimiz kıymetli insan  Cüneyt Cebenoyan’ın  anısına saygıyla… İyi ki yaşadın Cüneyt! Slovakya’nın başkenti Bratislava’nın şehir merkezinde, kenti ikiye bölen Tuna Nehri’nin üstünde tam beş köprü var. Slovaklar, üstü köprülerle dolu Seine Nehri’ni ya da Tuna’nın ikiye böldüğü bir diğer başkent olan Budapeşte’yi örnek almıştır belki de. Ama güncel nüfusu iki milyon olarak tahmin edilen Budapeşte’nin en merkezi yerinde yedi köprü varken, Budapeşte’nin dörtte biri kadar nüfusa sahip küçücük bir kent olan Bratislava’da, her birinin arasındaki mesafe en fazla 1 km. olan beş köprü yapılmasını ilginç buluyorum. Yayalar da geçebilmesine rağmen aslında araç trafiği için yapılan bu köprülerin çoğunun tarihi ve estetik bir değeri olduğu da söylenemez -sadece biri 1891’de inşa edilmiş, diğer dördü 1966’dan sonra yapılmış. Hatta bırakın tarihsel değere sahip olmayı, bu köprülerden SNP (Slovak Ulusal Şahlanış Köprüsü) 1966’da yapılırken, başta Neolog Sinagogu olmak üzere Yahudi Mahallesi’nin değerli tarihini acımasızca yıkıp geçmişler -nedense sinagogun hemen arkasındaki kocaman Aziz Martin Katedrali’ne hiç dokunmamışlar. Bir zamanlar Mağrip tarzı mimarisiyle öne çıkan iki kuleli sinagogun bulunduğu yerde, şimdi soykırımla ilgili bir heykelden başka tarihe ilişkin tek bir taş bile yok. Yahudi düşmanlığını Nazilerin yükselişine paralel bir şekilde kurumsallaştıran Slovak Devleti’nin tarihle ilişkisinin epey sıkıntılı olduğunu boşuna söylemiyorlar.  2018 yılının 21 Şubat günü, biri eski asker diğeri eski polis olan iki kiralık katil, bu köprülerden arabayla 40 dakikalık mesafede bulunan bir evde, 27 yaşındaki gazeteci Jan Kuciak ve nişanlısı Martina Kusnirova’yı öldürdü. Slovakya’da öldürülen ilk ve tek -şimdilik- gazeteci olan Kuciak, Çekoslovakya’nın dağılmasından sonra hızla yükselen yeni kapitalistlerden birinin hükümet, mafya ve polisle uygunsuz ilişkilerine dair haberleriyle biliniyordu. Cinayet emrini de bu patron, yani ilk kez 1998’de Slovak Gizli Servisi’ndeki bağlantılarının da yardımıyla Markiza TV adlı yayın kuruluşuna çökme operasyonuyla -Türkiye’deki Paramount Otel hikâyesine çok benziyor- gündeme gelen, 2017-18 döneminde de vergi dolandırıcılığı yapan büyük patron Marian Kocner vermişti.   AYNI SUDA YIKANIYOR  Hükümet istifa etti, katiller hapse girdi, Bratislava köprülerinin altından çok sular aktı, ama Slovakya aynı suda defalarca yıkanmayı başarıyla sürdürüyor hâlâ. Slovak yönetmen Ivan Ostrochovsky’nin Servants/Hizmetkarlar adlı filminde bunun izlerini görmek mümkün.  2020 tarihli bu filmde, 1980 yılında Bratislava İlahiyat Fakültesi’nde yaşanan bir olay anlatılıyor. Tam da Aziz Martin Katedrali’nin arkasında yer alan, yani SNP Köprüsü’ne birkaç dakika mesafede bulunan bu fakültenin ilan panosunda bir gün daktiloyla yazılmış bir yazı bulunur: “İncilleri okuyup da Hazreti İsa’ya yakından bakanlar, bir papazın asla herhangi bir ideolojiye veya çıkar grubuna yakın duramayacağını anlar. Bu yüzden de Vatikan, ruhbanlarına doğrudan veya dolaylı, açık veya kapalı politik hedefler peşinde olan örgütlerle işbirliği yapmamasını öğütler.”   Gizli Servis bu yazı hakkında hızla bir soruşturma başlatır. Onlar okuldaki tüm daktiloları toplayıp metnin hangisiyle yazılmış olabileceğini araştırırken, yönetici rahiplerden biri, günah çıkarma sırasında itirafta bulunan bir öğrencinin söylediklerini polise aktarır. Böylece acımasız bir cadı avı başlar. Gencecik öğrenciler baskılara ne kadar dirense de, sonunda ‘ya ölüm ya işbirliği’ ikilemine saplanırlar.  KAYGI HER KAREDE  Eski bir görüntü formatıyla (4:3) ve siyah-beyaz çekilen filmin öyle müthiş bir görsel kompozisyonu var ki, korku ya da gerilim filmi olmamasına rağmen, karakterlerin olabildiğince sıkışmış biçimde gösterildiği filmin her karesinden kapkara bir kaygı hissi yükseliyor.  Film, görünürde komünist Çekoslovak rejimiyle işbirliği yapmayı reddeden rahiplerin yaşadığı baskıyı anlatıyor. Ama yapıldığı dönemin toplumsal koşullarına, Slovakya’da olup bitenlere bakıldığında asıl söylem belirginleşiyor: Mesele komünizm değildir; mesele her zaman çıkar gruplarının devletle ilişkileridir. Şiddet sarmalını büyüten şey budur. Köprü yapmakla gizlenemeyecek, tarihi yok etmekle gizlenemeyecek, zulmü görünmezleştirerek gizlenemeyecek o şey, budur. Memleketim ‘Şahdamarım’
Yüreğimiz yanıyor, ülkemizin dört bir yanındaki yangınları, sel felaketlerini izlerken... Doğaya karşı işlenen suçlara doğanın verdiği bir cevap sanki… Toplumun bir bölümü gerekli önlemleri almakta yetersiz kalan siyasal iktidarı sorumlu tutarken, diğer bölüm sosyal medyada bir linç kampanyası başlatıyor, yangınları Kürtlerin çıkarttığı yönünde. Ortada hiçbir kanıt yokken…   Toplumu ayrıştırıcı söylemlere karşı çıkanlar da var elbet, ama resmi makamlar bu kışkırtıcı kampanyayı kınamak yerine suskun kalmayı seçiyor. Bunlar yetmezmiş gibi, Konya’da Kürt bir ailenin yedi ferdi birden öldürülüp, evleri yakılıyor. Evin dışında, bir adam avaz avaz bağırıyor: “Tek bir Kürdü bile yaşatmayacağız burada…” Nasıl baş edeceğiz bu ırkçı kafalarla… Kendi çıkarları için toplumu bölmekten kaçınmayanlarla? Toplumu sükûnete davet etmek yetmez. Irkçılığın ne menem bir şey olduğunu, tarihten örneklerle anlatmak gerekiyor. İktidar yapmıyorsa, muhalefete düşüyor bu görev. Başvuracağımız en güçlü silah ise sanat… Edebiyat, tiyatro, sinema… Bu hafta sonu sanat etkinliklerine ara veriyor CHP’li yerel yönetimler. Ama, hayat devam edecek… Bu karanlık günlerde, sanata sığınarak acımızı hafifletmeye çalışacağız. Bugün, şiirle tiyatroyu buluşturan oyunlardan söz etmek istiyorum. Tiyatromuzun ustalarından Genco Erkal’ın Ahmet Arif’in şiirlerinden oluşturduğu yeni oyunundan yola çıkarak.   MISRALARDAN SAHNELERE  Genco’nun tiyatro serüveninde büyük sanatçılarımızın yaşamları ve yapıtları üstüne oyunların özel bir yeri vardır. “Azizname” ilk örneği olsa gerek. Sonraları, şiirimizin ustalarına yönelir; Nâzım Hikmet, Can Yücel… Şimdi de Ahmed Arif şiirinden bir oyunla karşımıza geliyor: “Şahdamarım”a gelmeden önce, benzer çalışmalar yapan sanatçılarımıza değinmek isterim. Müşfik Kenter, Murathan Mungan’ın yazdığı “Bir Garip Orhan Veli” adlı tek kişilik oyunu uzun yıllar boyunca oynamıştı. Yönetmen-oyuncu dostumuz Kemal Kocatürk de, Nâzım’ın, Can Yücel’in ve Ahmet Arif’in şiirlerini sahneye taşıyan bir başka tiyatrocu oldu. Genco Erkal’ın oyunlaştırdığı “Can”ı bir de onun yorumundan izlemiştik. Nâzım’ın şiirinden yapılan oyunlaştırmalar ise çok daha fazla Rutkay Aziz’in “Kurtuluş Savaşı Destanı”, Zeliha Berksoy’un “Taranta Babu’ya Mektuplar, Jakond ile Siyau”, Mehmet Ulusoy’un “Benerci Kendini Niçin Öldürdü?” oyunlarının yanı sıra, Metin Belgin, Özgür Başkaya, Orhan Aydın, Müjdat Albak ve Yaşar Gündem’in Nâzım şiirlerini yorumladığı oyunlar şiirimizin tiyatro ile buluşmasının güzel örnekleri arasındadır. Unuttuklarım vardır mutlaka… Tabi, Edip Cansever’in uzun şiirinden Cüneyt Çalışkur tarafından sahneye uyarlanan “Ben Ruhi Bey, Nasılım” da bu listede yer almayı hak eden yapımlar arasında.   İstanbul Tiyatro Festivali’nin özgün bir prodüksiyonu olan “Nâzım’a Armağan”dan söz etmeden bu bahsi kapatmak olmaz. 2002 yılında (şimdi sahnesinin ortasında bir mescit olan) Rumlihisarı’nda Genco Erkal’ın rejisiyle sahnelenen oyunda Yıldız Kenter, Ayla Algan, Işık Yenersu, Zeliha Berksoy, Zuhal Olcay, Jülide Kural, Tilbe Saran rol almıştı. Unutulmayacak bir yıldızlar geçidi… Nâzım, tiyatrocularımız için vazgeçilmez bir ilham kaynağı olmuştur. Nilüfer Kent Tiyatrosu Beliz Güçbilmez’in yazıp, Uluç Esen’in yönettiği “Beni Bekleme Kaptan”ı sahnelemişti. Mersin Büyükşehir Belediyesi Şehir Tiyatrosu da, Haluk Işık’ın yazıp, Murat Atak’ın yönettiği “Aslolan Hayattır”la perdelerini açıyor.   ŞAİRİM, NAMUS İŞÇİSİYİM  Sahnelerimizde şairlerimizin eserlerini yorumlayan (yöneten ve/ya da oynayan) sanatçılar arasında hiç kuşkusuz Genco Erkal’ın çok özel bir yeri vardır. Onun yorumunda yorumcu şairi yalnız bırakmaz. Erkal’ın özgün oyun stili damgasını vurur yapıma. Canlandırdığı şairi taklit etmek yerine, onu kendince yorumlar. Gene de, Nâzım, Can babayı ya da Ahmed Arif’i yorumlarken, performansına onların ruhunu yansıtmaktan geri durmaz. Can Yücel’in dünyaya bakışındaki mizahı, Ahmed Arif’in işkencede çektiği acıları duyumsatır izleyicisine. “Hani kurşun sıksan geçmez geceden”…  “Şahdamarım”ı izlerken bir kez daha hayran oldum, Genco’nun oyun yazarlığına. Ahmed Arif şiirinden böylesine mükemmel bir yapıt çıkartmak her babayiğidin harcı değil. Platonik düzeyin ötesine geçmeyen, geçemeyen tutkulu bir aşkla, Anadolu insanına, Anadolu kültürüne duyulan hayranlık iç içe geçiyor. “Akşam erken iner mahpusaneye” sözcükleri ile trajik bir yaşam öyküsünün perdesini aralıyor. Ama koca şairin dünyası o dört duvarla sınırlı değil, Çukurova’nın sıcağından, Diyarbakır’ın kalesine Anadolu’yu yaşıyor dolu dolu. “Uçan kuşum, akan suyumsun” derken, bir yandan Leyla’sını düşünüyor, diğer yandan Anadolu’yu, Anadolu insanını. “Biz bu halkı sevdik, işte bağışlanmaz korkunç suçumuz…”   “Yurdum benim, şahdamarım” sözcükleri Ahmed Arif’in yaşadığı tüm işkencelere, mahpusluklara karşın yurt sevgisini ve Anadolu insanına duyduğu inancı yitirmediğini gösteriyor. Çevresindeki çıkarcıları, hainleri ise affetmiyor. “Dört yanım puşt zulası / Dost yüzlü, /Dost gülücüklü / Cıgaramdam yanar / Alnım öperler / Suskun, hayın, çıyansı. / Dört yanım puşt zulası, / Dönerim dönerim çıkmaz. / En leylim gece ölesim tutmuş./ Etme gel, / Ay karanlık…”   “Hasretinden prangalar eskittim”… “Yokluğun , Cehennemin öbür adıdır”… “Umudum sende, anlıyor musun” diye seslendiği platonik sevgilisi Leyla Erbil midir, yoksa “Öyle yıkma kendini, / Öyle mahzun, öyle garip… / Nerede olursan ol, / İçerde, dışarda, derste, sırada, / Yürü üstüne – üstüne / Tükür yüzüne celladın, / Fırsatçının, fesatçının, hayının… / Dayan kitap ile /Dayan iş ile. / Tırnak ile, diş ile, / Umut ile, sevda ile düş ile. / Dayan rüsva etme beni.” diyerek beklentisini dile getirdiği halkı mı? Genco’yu izleyin… Bir büyük yazarla bir büyük yönetmen-oyuncunun buluşmasında bu sorunun yanıtını bulmaya çalışın…   “Yaşamaya Dair”de Nâzım’ın şiirlerinden yapılmış şarkıları yorumlayan Tülay Günal ile mükemmel bir birliktelik kuran Genco Erkal, bu kez da sahnede iki müzisyenle birlikte… Ercan Çağıran ve Gökhan Çağıran oyuna çok ciddi bir katkı sunuyorlar. Rahmi Saltuk, Ahmet Kaya ve Grup Ekin’in birkaç bestesi dışındaki tüm şarkıların bestelerini onlar yapmış, güçlü sesleri ve sazlarıyla yorumluyorlar. Duygu Sağıroğlu’nun yalın ve işlevsel sahne tasarımı da, Genco Erkal’ın rejisini destekleyen bir başka öge oluyor... “Şahdamarım”ı, ağustos ayında İstanbul’da Selamiçeşme Parkı’nda, İzmir’de Bostanlı Suat Taşer’de, Altınoluk, Ören, Artur ve Ayvalık’ta izleyebilirsiniz. Önümüzdeki kış aylarında tiyatroya gitmekten korkacağımız günler gelebilir yeniden... En iyisi, bu yazı, açıkhava tiyatrolarında oyun izleyerek geçirmek, tiyatroya özlemimizi bir ölçüde de olsa gidermek galiba… Memleketimizin dağlarına bahar geleceği günleri bekleyerek… Theotokia Kültür Buluşmaları 22 Ağustos'ta başlıyor
Felsefeye çiçekli giysiler giydirme
Genellikle rahatsız edici, bazen gülünç ve tamamen özgün olan The White Lotus isimli enteresan mini diziyle ilgili olumsuz yorumlar, seyircilerin hiciv izleme konusunda tembelleştiğini gösteriyor olabilir. Ciddi olan ile komiğin bir arada kullanıldığı düşünce yapısı stoacılara ve kiniklere kadar uzanır gider. Spoudogéloion (σπουδογέλοιον) kelimesi de direkt olarak bu üslubu anlatır. M.Ö. 7. yüzyılda yazılan taşlama olarak çevirebileceğimiz Iambus/iambik şiirleri de bunlara eklenebilir. Roma döneminde bu anlatım türleri sıklıkla tekrarlanır durur. Romalı satirist Gaius Lucilius’un M.Ö. 150’lerde, yozlaşmış devleti işaret ederek iktidara saldırması, çürümüşlük içinde yer alan insanlara “ahlaksızlar, hırsızlar” diye hitap edişini belki bir yerlerden okumuşsunuzdur. Arkeoloji yüksek lisans tez aşamasındayken Yunan filozofları ile ilgili derinlemesine araştırma yaptığım dönemde, önce köle olarak satılan, serbest bırakıldıktan sonra Atina’da felsefe okullarında felsefe okuyan, hicivleriyle insanların aptallıklarını ortaya saçan, dine saldıran Borysthenes’li Bion isimli kinisist Yunan felsefecisini her zaman ayrı bir yerde tutmuşumdur. Eratosthenes’in en çok etkilendiği isim olan Bion’u, felsefeye çiçekli giysiler giydiren adam, diye tariflemesi aklıma kazınmıştır. Bu noktada şunu anlamak gerek; mizahçıların aslında filozofların yapmak istediklerini kolaylaştıran kişiler olduklarını düşünebiliriz. Felsefenin zihni yoran mesajları ve okuyucunun aklında kalıcı biçimde oturmayan düşünceleri, mizahçı tarafından mizah yoluyla okuyucuya daha rahat benimsetilebilir. İşte bu tarz insanlar felsefeye çiçekli giysiler giydiren insanlardır. İNSANAT BAHÇESİ Geçmişi işte bu kadar eskilere dayanan hiciv bir tür müdür yoksa bir anlatım hali midir tartışmasını da bir yana bırakacak olursak, hiciv, meddahtan, ortaoyunlara oradan sinemaya kadar günümüzde hâlâ devam ediyor . Türkiye’de BeinConnect’te yayınlanan HBO yapımı yeni mini dizi The White Lotus Hawaii'de seçkin bir otelde tatil yapan misafirlerin bir haftasını konu alan altı bölümlük drama. Anlatımındaki hiciv tutumu ile çiçekli elbiseler içinde insanlar, muhteşem manzara içinde geçirdikleri günlerde karanlık karmaşalar ortaya çıktıkça kendi tonunu açık eden bir yapım. Dizinin anlatım tutumunun sonucunda izleyici adeta 2021 yılında açılmış insanat bahçesindeki insan türünü izleyerek eğleniyormuş hissine kapılabiliyor. Bu arada biliyorsunuz insanat bahçesi (human zoo) denilen yerler 19. yüzyılda gerçekten vardı, sözde “ilkel” dedikleri insanların sergilendiği yerlerdi bunlar.  BECKETT HİCVİ Dizide Beckett’in varoluşçu yaklaşımını hissettiren eleştirinin şiddeti bulunuyor. Dizinin, 10 esas karakterinin her birini, içine soktuğu pozisyonlarla gülünç göstererek, insanın ve toplumun aksayan yönlerini ortaya koyma kapasitesi oldukça kayda değer. Var olma sorunsalı ile modernleşme serüveninin çakıştığı alanları aynı Beckett’in Watt romanında kullandığı yöntemle ele alarak, yaşamın tekdüzeliğini ve insanın monotonluğunu anlatısına yerleştirebilen bir dizi. İnsanın güç, iktidar, zenginlik gibi kazanımlar elde etmeye çalışırken gösterdikleri eylem ve eylemsizlikleri başarıyla hicveden bir yapım The White Lotus dizisi. İlk bölümde dizinin neye meylettiğinin biraz bulanık olduğu anlarda, kulağınıza zamanla oturan tema müziği, sizi hiciv tutumu içinde felsefi bir yoğunlaşmaya iten en büyük güç. Besteci Cristobal Tapia De Veer’in “Aloha!” isimli bu tema müziğinin manüpilatif gücü o kadar yüksek ki senaryo içinde başlı başına bir unsur. Onu çıkarırsan her şey sarsılırcasına büyük bir etki payı var. VEGAN KALEMLER Vegan kalemlerin ve yönetmenlerin Hollywood’da çoğalmasına çok seviniyorum. Bu isimlerin el attıkları her işte hayvanlarla, gezegenle, yaşam ile ilgili olumlu anlamda bir katman illaki oluyor. İlk yönetmenlik deneyimini, benim de daha önce sizlere tavsiye etmiş olduğum, Köpeğini Kaybedenler Kulübü (Year of Dog 2007) filmi ile yapan ve bu filmden sonra vegan aktivizminin içinde yer alarak PETA ile projelerde yer alan Mike White dizinin hem yazarlığını hem de yönetmenliğini üstlenen isim. Kendisi, Jennifer Aniston’lı The Good Girl, Jack Black’li Hababam Rock (School of Rock) ve Nacho Libre gibi sevilen filmlerin yazarı. Laura Dern’in başrolünü oynadığı, Enlightened isimli ilginç dizinin de yaratıcısı, yazarı ve yönetmeni. Salma Hayek’in başrolünde oynadığı Beatriz Akşam Yemeğinde filminde Trump karşıtı, avcı düşmanı ve hayvan haklarına dair ince dokunuşları olan senaryosunun da sahibi. Bu filme de bir bakın derim. The White Lotus, bana kalırsa şu an yayınlanan en kaliteli dizi. Henüz 3 bölümü yayınlandı, diğer 3 bölümde tökezlemezse ödül sezonunda ismini duyacağımıza eminim. O yüzden siz şimdiden izleyin derim. Salgının müziğe etkisi nasıl oldu?
Geçenlerde ilk kez 9-10 Temmuz günlerinde KüçükÇiftlik Park’taki Duman konserlerine gittiğimi yazmıştım. O çok özlediğim kulis ortamında takıldım, Duman ekibiyle muhabbet ettim. Gruptan önce sahneye çıkıp DJ’lik yaptım. Ve bir karar verdim. Bundan sonra konserlere gittiğim mekanlardaki yıllardır tanıdığım mekan yöneticisi, organizatör, eşle dostla muhabbet edip konuştuklarımızı köşeme taşıyacağım. Çünkü pandemi sırasında mekanlar çok zor durumda kaldı. Sektör bileşenleri olarak dayanışmamız gerekiyor. Ve sanırım konser yazılarına da dönmem gerekecek. Duman öncesi boş mekanda gezindim. Tanıdığım güvenlik çalışanlarıyla selamlaştım. Güneşin altındaki sahnede rodiler çalışıyor. Soundcheck sesini bile özlemişim. Trampete her vurduklarında keyiften yüzüm gülüyor. Sonisphere 2’de 15 bin metrekarelik alana 17 bin kişi sığmıştı. Salgın tedbirleri sebebiyle bu konserin kapasitesi en fazla 2 bin, 2 bin 500 gibi bir sınıra çekilmiş. Eylül-Ekim için ise bir şey söylemek şu anda mümkün değil, çünkü dünyada da bir belirsizlik hakim. Sahneye, mekana, kapasiteye koltuklara ve her yere asılı olan salgın tedbir bildirilerine baktıktan sonra KüçükÇiftlik Park’ın sahibi ve işletmecisi Naz Kavran’la muhabbet etmeye yanına gittim. Soundcheck’i dinleye dinleye konuştuk. 14 Şubat 2009’da Nilüfer konseriyle açılan mekan İstanbul’un bana kalırsa en önemli konser ve eğlence mekanı. Neil Young, Portishead, Stevie Wonder, Mastodon, Alice Cooper, Gojira, Megadeth, Wiz Khalifa gibi acayip isimleri burada izledim ve bazılarını hala hatırladığımda yüzüm gülüyor. Mekanın denize, şehir merkezine olan yakınlığı dolayısıyla ulaşımı rahatlığı tartışmasız harika bir özellik. Parkorman, Kuruçeşme Arena, Santral İstanbul gibi mekanlar elimizden alındığından beri İstanbul’un göbeğinde neredeyse hiçbir festival, eğlence, konser alanı kalmadı. Kavran’ın duruşu gayet değerli ve sağlam. Çünkü kendisi bir müziksever ve konu iş olunca çok inatçı. Ekibinin yarısından fazlası da kadın. Bu maskülen sektörde bu duruşu çok önemli buluyorum, temizlik, salgın önlemleri konusundaki titizliklerini de biraz buna bağlıyorum. “Dünyanın en güzel şehirlerinden birinde şehrin göbeğinde çok değerli bir kültür sanat, ve eğlence faaliyeti yürüttüğümüze inanıyorum. Bunu da gücümüz yettiğince sürdürmeyi hedefliyorum. Şartlar zorlaşabilir” diyor Kavran. Pandemi başladığından beri aklımdaki “küçük ve orta ölçekli iş yapan organizatöre ne olacak sorusunu” yöneltiyorum Kavran’a, o da hiç durmadan devam ediyor: “Sürekli kısıtlamalarla karşılaşan ve üvey evlat konumundaki bu sektör olarak bu bizi kaç yıl geri götürdü bilemiyorum. Bu süreçte başka işler yapmış ve dolayısıyla enstrümanından uzaklaşıp geri nasıl döneceğini bilmeyen müzisyenlere çok üzülüyorum. Büyüklere pek bir şey olmuyor ama küçük ölçekte iş yapan herkes çok kötü durumda. Orta ölçekli gruplar için bence biraz daha rahat bir dönemdeyiz; küçük ve orta kaşeli gruplar için uygun ortam var. Hatırlarsan dövizin en sorunlu olduğu dönemlerde daha küçük kaşeli yerli gruplara yönelinmişti. Ve bunu besleyecek de şahane bir bağımsız müzik sahnemiz var. Kısacası yine bu grupların güçlenerek devam edebileceğini düşünüyorum. Bu arada tüm kaşelerin de arttığını söylememiz gerekiyor. Kaşesini sabit tutan isimler var, düşüren çok az, seneye artıracağını söyleyen gruplar da var. Ama Orta ve küçük ölçekli organizatörler seneyi nasıl görecek bunun da tam bilemiyoruz.” KüçükÇiftlik Park bu süreci birlikte iş yaptığı ‘promoter’lara destek çıkarak değerlendirdi. Geçen yıl konserlere güvenlik ve sağlık sebebiyle ara verdiklerinde, yıllardır müzik festivalleri sebebiyle yapamadıkları tiyatroya ağırlık verdiler. Dolayısıyla buradaki tüm çalışanlar işlerine devam edebilmiş oldu. kendi ekosistemlerini ayakta tuttular. Geçen yıl başladıklarından beri 20 oyun yapıp 14 tiyatro oluşumuna 580 bin lira gelir sağlamışlar. Safları sıklaştırmışlar kısacası. Bu arada tüm organizatör tanıdıklarını arayıp mekanda kiralama yapmayacaklarını tüm etkinliklere ortak olacaklarını söylemişler. Birlikte kazanmayı amaçlamış, zarar varsa da -ki bu sektörde zararsız iş yoktur- bu zararın altına girmeyi teklif etmişler. Naz ile konuştuğumda dobralığından mı yoksa kendine güveninden mi bilmiyorum ama geleceğe dair biraz umutlandığımı itiraf etmeliyim. Bu iş özellikle Türkiye’de çok zor. Pek çok organizasyon firması, mekan, mekanlara işçi sağlayan kuruluş zorda. Konser kaşeleri, mekan kiraları artarken gelir azalıyor ve üstüne üstlük hiçbir maken tam kapasite çalışmıyor. Bu herkes için zor ve bilet fiyatlarına da elbet yansıyor. Hala en ufak felakette ilk ipi kesilsin istenen sektör müzik ve eğlence oluyor. Bu alışkanlıktan elbet bir gün kurtulacağız ama daha çok yolumuz var. KüçükÇiftlik Park’ta bugün Park’ta Rock kapsamında Pentagram izlenebilir. 1 Ağustos Pazar günü ise Sattas, Bosphoroots ve Atlas RB sahne alacak. Pandemi bahanesiyle sanat düşmanlığı
HABER MERKEZİ İktidarın sanat düşmanlığı bitmiyor. Pandemi döneminde sanatı ve sanatçıyı yalnız bırakan, yüzlerce sanatçının intiharına göz yuman iktidar yine pandemi bahanesiyle bir festivali iptal etti. Edirne’nin Keşan ilçesine bağlı Erikli Sahili’nde 4 - 8 Ağustos tarihleri arasında yapılması planlanan Trakya Müzik Festivali Erikli 2021, pandemi bahanesinin altına sığınılarak kaymakamlık tarafından iptal edildi. Keşan Kaymakamlığı İlçe Hıfzıssıhha Meclisi tarafından dün yayımlanan kararla pandemi tedbirleri gerekçe gösterilerek yine müzik ve konser kısıtlaması getirildi. İlçede artan Covid-19 vakalarına vurgu yapılan kararda, “Konser ve festivallerin fazla olması hastalığın yayılımını artıracak” denildi.  Covid-19 vaka sayıları azalana kadar konser ve festivallerin ertelenmesine karar verildi. Kararda, gerekçe olarak ise 1593 Sayılı Ummumi Hıfzıssıhha Kanunu’nun 27’nci Maddesi gösterildi. Oy birliğiyle kabul edilen karara, sanatçı ve yurttaşlar ise tepkili. Festivale katılacak olan sanatçılardan bazıları şöyleydi: Duman, Yeni Türkü, Hayko Cepkin, Moğollar, Melek Mosso, Haluk Levent, Manga, Edip Akbayram, Mehmet Erdem, Ceylan Ertem, Hey Douglas ve Ece Mumay.  Melis Karaduman, 'Zamansız' ile dinleyici karşısında
İstanbul’un animasyon festivali: ANİMİST
GÜLCE KAPKIN TEKİN Festival hangi amaçla düzenleniyor? ANİMİST, animasyonla ilgilenen profesyonel, amatör, öğrenci, eğitmen yediden yetmişe herkese hitap eder. Hedefi animasyon sektörünü, animasyon eğitimi veren kurumları ve animasyonla ilgilenenleri, birbirleriyle buluşturacak, ilham verecek, ufuklarını açacak, animasyonu sanat ve iletişim formu olarak görünür kılacak bir platform oluşturmaktır. Ayrıca animasyonun kültürel ve ekonomik değeri; kapsadığı, değdiği alanlara dair farkındalık yaratmak ve Türkiye'de sektörün gelişimine katkı sağlamak gibi bir amacı vardır. Bu seneki festivalin katılımcıları kimler? ANİMİST 2021’in başlıca konukları arasında; Birleşik Krallık’ta animasyon dünyasındaki kadınları destekleyen Animated Women UK danışmanı, animatör, ve eğitimci Helen Piercy ve bu seneki festival afişini tasarlayan Kozmonot TV’ nin kurucusu ve animasyon yönetmeni Serin İnan bulunuyor. Ayrıca Güney Kore ve Kanadalı animatör ve eğitimci Namkook Lee ve bu sene kurulan GEAS - Görsel Efekt ve Animasyon Sanatçıları Derneği temsilcileri ile uzun yıllar sektörde önemli projelerde imzası bulunan 1000 Volt ekibi konuklarımız arasında olacaktır. ANİMİST 20/21’de meraklılarının çok olacağını düşündüğümüz iki belgesel gösterimi de yer alacak: “Fantastik Türk Sineması Ses ve Görüntü Efektleri” (Sinan Demirtaş, 2019) ve Dublajla Düzelir (Sinan Demirtaş, 2021). Ayrıca görsel efekt tasarımı ve post prodüksiyon sektörü gibi konuların ele alınacağı bir oturum, portfolyo etkinliği ve “Gençler Stop-Motion Öğreniyor” başlıklı bir atölye planladık. Bir de şahane bir girişim olacağını umduğumuz bir yarışmanın sürpriz duyurusunu açılış partimizde yapacağız. British Council’ın #KültürdeKadınGücü Destek Programı işbirliği ile gerçekleştirilen ANİMİST 20/21’e çevrimiçi ve kısmi olarak yüz yüze hepinizi bekliyoruz. Festivalin, animasyon bölümü öğrenciler üzerindeki katkısı nedir? Bu festival genç-yaşlı, öğrenci ya da öğrenci adayı, amatör ya da profesyonel çok geniş bir kitleye hitap ediyor. Öğrenciler bağlamında hedefimiz mesleklerinin önemini ve değerini anlamaları. Ona daha da çok sarılı, sevip saymaları. Olumlu ve destekleyici bir kültürel ve ekonomik ilkimde kendilerine bir sosyal ağ ve mesleki-sanatsal habitat kurabilmeleri. Bu nedenle tanışmaları, buluşmaları, birlikte öğrenemeleri ve üretmeyi çok önemsiyoruz. Burada akademisyenler dahil hepimizi öğrenci olarak görüyorum-görmek istiyorum. Hevesli ve meraklı öğrenciler. Animasyonun sinema üzerindeki etkisi nedir? Animasyonu geniş bir şemsiye olarak tanımlarsak, sinemada artık animasyona değmeyen filmin pek de olmadığını fark ederiz. Zira görsel efekt, hareketli grafikler, modellemeler, konsept tasarımları, storyboard, ön görselleştirme, post prodüksiyon, vb. hepsi animasyonun kapsadığı alanlar. Pandemi sürecinde de gördük ki animasyon üretimi durmadan devam edebildi. Bu anlamda da hikaye anlatımına katkı sağladı. Animasyonla beraber doğan sinema şu anda da onunla beraber büyüyor. Sadece çocuk içeriği olarak değil, yetişkinler için de üretiliyor. Kıymetinin anlaşılması, bilinmesini ve özellikle ülkemizde gelişimine destek olmasını umuyor ve diliyorum. Festival ile ilgili daha fazla bilgi için: anim.ist Ferhan Şensoy: Anılarımın üzerinden dozerle geçildi
Neredeyse tüm hayatını Beyoğlu’nda geçiren usta oyuncu Ferhan Şensoy, semtin son haline üzüldüğünü söyledi. Evinden hiç çıkmayan Şensoy, “Eğilip bükülme devrinde değiliz. Türkiye’yi aydınlığa çıkarma gibi bir mesuliyetimiz var! Belki o gün gelirse, Beyoğlu yine bir kültür sanat merkezi olur, ben de tekrar sokağa çıkarım” dedi. İstanbul Büyükşehir Belediye’sinin üç ayda bir çıkan ‘İST’ isimli dergisi için Tolga Akyıldız’a konuşan Şensoy, Beyoğlu’nun çöküşünü büyük bir hüzünle izlediğini ifade etti. Şensoy, “Esasen Beyoğlu’nda yaşıyorum, yıllar var ki Taksim Meydanı’na çıkmadım. Zaten İstanbul’dayken artık mümkün mertebe evden de çıkmıyorum. İstanbul, özellikle Beyoğlu benim çocukluğumun, gençliğimin çok güzel platosuydu. Şimdi baktığımda bana o güzel yılları anımsatan hiçbir şey yok! Anılarımın üzerinden dozerle geçildi” diye konuştu. Şensoy’un açıklaması şöyle: “Çarşambalıyım ama Beyoğlu benim diğer anavatanım. Çocukluğum Galatasaray Lisesi’nde geçti. Büyüdükçe Beyoğlu’nun barları, meyhaneleri, büyülü tiyatro salonları, sinema salonlarıyla tanıştım. Tiyatro serüvenim; Küçük Sahne, Ses-1885... Beyoğlu benim için dünyadan ayrı bambaşka bir evrendi. Bu evrenin çöküşünü büyük bir hüzünle izledim. Beyoğlu yaşanılası bir yer olmaktan çıktı; Geriş’e iltica ettim. Ses-1885’i korumak gibi bir görevim olmasa İstanbul’a, Beyoğlu’na ayak basmam! Orta yolcu biri değilim; sanatta da gündelik hayatta da böyle bir tavrı kabul etmiyorum. Sağ parti seçmeninden oy devşirmeye çalışan politikacıları çok gördük, bugüne dek başarılı olduklarına tanıklık etmedik. Eğilip bükülme devrinde değiliz. Türkiye’yi aydınlığa çıkarma gibi bir mesuliyetimiz var! Belki o gün gelirse, Beyoğlu yine bir kültür sanat merkezi olur, ben de tekrar sokağa çıkarım.” Müzik ve ritim hayatın kendisi
Işıl ÇALIŞKAN Uluslararası müzik kariyerini sürdüren, şarkıcı, söz yazarı ve besteci Olcay Bayır, dört şarkılık yeni albümü ‘İçerde’yi (Inside) müzikseverlerle buluşturdu. Tüm dünyayı derinden etkileyen pandemi döneminin ürünü olan Bayır’ın bu üçüncü albümü, farklı coğrafyalardaki müzisyenlerin bir araya gelmeden yaptıkları kayıtların sonradan birleştirilmiş olması özelliğiyle öne çıkıyor. Sanatçının üçüncü albümümün sözleri halk ozanı Karacaoğlan’a, müziği Olcay Bayır’a, düzenlemesi Deniz Mahir Kartal’a ait olan ‘Ela’ adlı çıkış şarkısının yanı sıra, ‘Asude’, ‘Kayıp Çocuk’ ve ‘Yalnızlık’ adlı parçalardan oluşuyor. Guardian’da eleştirmenler tarafından “Britanya dünya müziği sahnesinin en iyi ve en ilgi çekici seslerinden biri” olarak nitelendirilen Bayır, sahnede Türkçe dışında, Rumca, Ermenice, Arapça ve Kürtçe olmak üzere beş dilde şarkılarını seslendiriyor. Bayır ile dünden bugüne müzik yaşamına ve yeni albümüne dair konuştuk. Bayır ile sohbetimize öncelikle müzik serüvenini dinleyerek başlıyoruz. 22 yıldır Londra’da yaşadığını belirten Bayır, müzik yaşantısının da Londra’da şekillendiğini söylüyor. Londra’da Middlesex Üniversitesi Klasik Batı Müziği, Opera bölümünü bitiren müzisyen, kariyerinin devamını şu sözlerle anlatıyor: “6 sene kadar opera, müzikal tiyatroyla uğraştıktan sonra müziğe dair ilk hayalim olan projemi oluşturup ilk albümüm ‘Neva’yı (Harmony) 2014 yılında çıkardım. Ardından Kalan Müzik etiketiyle ‘Rüya’ ve yeni albümüm ‘İçerde’ ile beraber üç solo albümüm var. Müzisyen bir aileden geliyorum ve bu nedenle hayatımda hep müzik oldu. Babam, abim ve anne tarafımdan müzisyenlerin, sanatçıların olduğu bir ailem var. Ancak eğitim almak ve profesyonel olarak yapma fikri üniversite ile başladı. Kendimi bildim bileli babam saz çalar, söyler, müzikli muhabbetler içinde yer alırdı. Kendine ait besteleri ve birçok yaşıtları olan halk ozanlarıyla aynı sahneyi paylaşmış bir yerel ozan. İlk ilham kaynağım o. Halk müzikleri, geleneksel müzikler her zaman ilgimi çekti ve benim için merak konusu oldu. Hiçbir zaman ana akım müzikler pop, rap, rock, türleri ilgi odağım olmadı.” Müziğin kendini ifade ediş yolu olduğunu belirten Bayır, “Hayattaki en büyük tutkum ve yaşadığım ve gözlemlediğim her şeye karşı ifadem. Müzik ve ritim hayatın kendisi aslında” diye konuşuyor. Bayır, çift kültürlülüğün kendisinde nasıl bir aidiyet hissi yarattığı sorumuzu, “İçinde doğduğum topraklara karşı büyük bir özlem ve aidiyet her zaman taşıyorum. Ancak çok uzun yıllardır Londra’dayım ve buranın kişisel kimliğimin oluşmasında büyük etkileri var. Aslında arada olma hali var tabi ama sınırların olmadığı bir dünya belki de gelecekte daha önemli olacak diyebilirim” şeklinde yanıtlıyor. Çift kültürlülüğün müziğine yansımasını ise “Yaşadığımız çok eski, zengin ve sancılı bir geçmişe sahip Anadolu coğrafyasının bir çocuğu olarak, yaptığımız müziği ve kendimi Anadolulu olarak tanımladım. Müziğim de hep bu harmoninin bir yansıması oldu” diye anlatıyor. Müzisyene yeni albümü ‘İçerde’ için New York Music Daily’deki “Büyüleyici, unutulmaz, döneme çok uygun yeni bir albüm. Yılın en iyi mini albümü” sözlerini hatırlatıyoruz. Bayır albümünün oluşum sürecini anlatarak sözlerini noktalıyor: “Pandemi süreci, oluşturduğu gelgitler ve tabii ki bu dönemdeki ruh halim ve nasıl üretken olabilirim arayışlarından sonra ortaya çıkan, müzisyenlerle uzaktan uzağa yaptığımız kayıtların bir bütünü bu albüm. Albümdeki şarkılardan biri abim Erdoğan Bayır’a, diğer üç şarkı bana ait. 4 ayrı prodüktörle çalıştım bu nedenle. Her şarkının ruhuna uygun soundu yapan farklı prodüktörlerle, müzisyenler ve prodüktörler ile hiç bir araya gelmedik, uzaktan yapıldı her şey, birçok Zoom, WhatsApp, görüşmeleriyle evden kayıtlar yaparak oluşturduk, Londra’da geçirdiğimiz iki karantina döneminde, albüm bir proje olarak Help Musician UK ‘karantina döneminde 41 müzisyenin çalışmalarına destek veren bir kuruluş’ tarafından beğenilip seçilerek ve onlardan aldığım destek fonuyla hayata geçirildi.” Örtü: Kandırılmış olmanın hazzı
Örtü, sanıldığının aksine gizler gibi yaparak gösterir. Örtmek ve örtüsünü kaldırmak, aynı çözümleyici hareketin iki kutbu. Örtülü olan gizlenmiştir, ama aynı zamanda merak uyandıran bir araştırma nesnesidir de. Örtü, görünmeyene, görünmez olana işaret etmenin, gösterilemeyeni göstermenin en etkin yolu. Mesela, Orta Doğu geleneğinde tanrıyı çıplak göremezsiniz; kendisini ışıktan bir örtüyle gösterir. Kamusal mekânlara yerleştirilen anıtlar ve heykellerin de, kamuya açılışlarından önce üstlerinin örtülmesi âdettendir. Örtünün altında ne olduğunu merak edenler, açılış törenine katıldıklarında striptiz gösterisi izleyeceklerini bilirler. Örtüsü sıyrılıp da görünür hâle gelen nesne birden tüm gizemini yitirir. Çok geçmeden kamusal mekân içinde hareket edenler artık onun varlığını fark etmeyeceklerdir bile. O yüzden en etkili anıt hep örtülü olandır; gizemini koruyan. Çıplak nesnelerin yerine örtülü olanları tercih etmemizin nedeni, kandırılmanın hazzı olabilir: “Kısmen kandırılmış olmanın hazzı, insanı çıplak hakikat yerine kılık değiştirmiş hakikati tercih etmeye yöneltir” (Quatremére de Quincy). Örtü; görülmeye değmeyecek olanı çekici kılmaya, var olmayanı varmış gibi göstermeye yarayan çok eski bir numara. Tarihçi Plinius’un anlattığına göre İ.Ö. 5. yüzyılda, dönemin sanatçıları Zeuxis ve Parrhasius resimlerini yarıştırmaya karar verirler. Kim daha yeteneklidir? Yarışma günü gelir; her iki resmin de üzeri örtülüdür. Önce Zeuxis kendi resminin örtüsünü kaldırır; resmi o kadar gerçekçidir ki üzümleri gerçek sanan kuşlar resmi gagalamaya başlar. Ardından Zeuxis, Parrhasius’tan resminin örtüsünü kaldırmasını ister. Oysa Parrhasius örtünün kendisini resmetmiştir. Bunun üzerine Zeuxis, “Ben kuşları kandırdım, ama sen beni kandırdın” diyerek yenilgiyi kabullenir. Çıplak nesneler yerine örtülü olanlara her yöneldiğinizde örtü tarafından yenildiğinizi kabul edin. Hepimiz kandırılmış olmanın hazzını yaşıyoruz. İllüzyon gösterilerinin, tüm zamanların vazgeçilmez seyirliği olduğunu düşünürsek, kandırılmak bize müthiş haz veriyor. Üzümleri gerçekten daha gerçek resmeden sanatçı ancak kuşları kandırabilir. Oysa örtü, kuşları kandıranları bile kandırabilir. Örtü ne büyük bir kandırmaca? Gözler örtülü olana kilitlenir; çırılçıplak hakikatin karşısındaysa körleşiriz. “Güzel olan her şey karşısında, örtüsünü kaldırma düşüncesi örtüsünün kaldırılmazlığı düşüncesine dönüşür. Örtüsü kaldırıldıktan sonra o nesne kendini son derece göze çarpmaz olarak gösterebilir” (W. Benjamin). Metaları ambalajlarından çıkarın; çok geçmeden cazibelerini yitirip diğer sıradan nesnelerin arasına katılacak ve fark edilmez olacaklar. Fakat kimi örtüler vardır ki kaldırılmaları yasaklanmıştır, tanrının örtüsü gibi. Hükümdarlar, tanrı-krallar, tanrının örtüsünü geçirirler sırtlarına; tanrının yeryüzündeki temsilcisi olma iddiasıyla kendilerini tanrısal niteliklerle donatmışlardır. Tanrının örtüsü kralın örtüsüne, örtünün kaldırılması düşüncesi de örtünün kaldırılmazlığı düşüncesine dönüşür. Kralın örtüsü hem kutsal hem dünyevi yasalarca korunmuştur. Kimin haddine örtüyü kaldırmak, gösterilmeyeni görmeye cüret etmek? Tebaa örtüyü çok sever. Kralın tanrısal örtünün altına yerleştirilmesinde tebaasının payı büyük, “şeyh uçmaz, müridi uçurur”. Ev içlerindeki mobilyalar gibi en sıradan nesneleri bile dantel örtülerle süsleyenlerin, efendilerini tanrısal örtülerle süslemelerine hiç şaşırmamak gerek. Çıplaklığa tahammül edemeyenler, örtülü hakikatler icat edenlerdir. Hakikatin örtünün altında olduğu düşüncesi yerini, örtünün hakikat olduğu düşüncesine bırakır. İnsan çıplak hakikate körleşirken, örtünün karşısında büyülenir. O yüzden önce, örtüden haberler getiren şamana inandı ve teslim oldu, ardından da ruhban sınıfına. Ruhban sınıfı; krala janjanlı tanrısal örtüler tasarlayan haute couture sınıfı. Kralı bir soyabilsek dünya bambaşka gözükecek gözümüze. Ama o örtü yok mu, kandırılmış olmanın hazzı? Hakikatin örtüsünü mü arıyorsunuz? Çıplaklığınıza yönelin, hakikat tendedir. Tenleriniz asla kandırmaz sizi. Çıplak tenlerin altında yaşamın gizemi ve kudreti saklı. “Dünyanın gizemi görünür olandadır, görünmeyen de değil” (Oscar Wilde). İktidarın İstanbul’dan özrü bu film
İnsanları mutsuz eden bir sürü faktör var. Bunların bazıları gerçekten de yaşanmış olaylardan kaynaklanırken birçoğu da hiçbir somut nedene dayanmayan kuruntular, şüpheler ve dedikodular. Son yıllarda sosyal medya da bu mutsuzluğumuzun en büyük sebebi. Hepimiz birbirimize laf yetiştirmeye çalışıyoruz. Ülkenin siyasi alandaki kutuplaşması özellikle Twitter’da bireysel arenaya dönmüş durumda. Özel hayatlarında yakından tanıdığım insanlar bambaşka bir profille karşıma çıkıyor bu sanal ortamda. Kaba saba biri yazdıklarıyla bir centilmene, sivrisinekten bile korkan biri bir cengavere, demokrat geçinen biri birden ahlak bekçiliğine dönüşebiliyor. İnsanların iyi niyetle yazdıkları, objektif kriterlerden ziyade, bu etkileşimden alacakları beğenilerin hesabını yapan iflah olmaz bir eleştirmenler korosu tarafından yerden yere vuruluyor. Cevap versen bir türlü cevap vermesen bir türlü. Bir defa hemen hemen her yorum, kimsenin kontrol altına alamadığı “benim dediklerim doğrudur” düşüncesinden kaynaklanıyor. Müzikte de böyle, sinemada da, siyasi konularda da. Son günlerde özellikle göçmenler konusunda eleştiri dozu tavan yaptı. Faşistlik, ırkçılık, kafatasçılık’la suçlanmak almış başını gidiyor. Bu konuda Afgan ve Suriyeli göçmenlerin artık ülkelerine dönmelerini istemek neredeyse insan hakları ihlaliyle özdeş oldu. Göçmenlik çok zor. Kimse isteyerek göçmen olmuyor. Yeni bir yaşam umuduyla teknelerle azgın denizde mücadele etmek ya da kapalı tırlarda havasızlıktan boğulma tehlikesiyle bilinmedik ülkelerin bilinmedik topraklarına ayak basmak hiç de kolay değil. Bir de gittikleri yerlerde karşılaştıkları hem kültürel hem ekonomik zorluklar da işin cabası. Ama Türkiye bunu sadece yardımseverlik için değil de Avrupa Birliği’nin zorlaması ve belli bir ücret karşılığında yapınca bir vatandaş olarak ben de bu durumdan memnun değilim. Dileğim bir an evvel ülkelerindeki şartların normalleşmesi ve ülkemizde zorunlu ikamet eden bu insanların yerlerine yurtlarına, vatanlarına geri dönmeleri. Gündemi işgal eden bir diğer konu ise Türkiye Turizm Tanıtım ve Geliştirme Ajansı’nın hazırladığı ‘İstanbul’ filmi. Kültür ve Turizm Bakanlığı’nın yaptırdığı ikinci tanıtım filminin de yine büyük bir tepkiye yol açması. Ben şunu anlamıyorum bu bir belgesel değil. Her ülke ya da şehir tanıtımını turist çekmek için yapar. Siz Mısır’ın tanıtımında piramitlerin girişinde sürekli para isteyen dilencileri gördünüz mü? Ya da Hollanda’da parkta vücutlarına eroin enjekte eden eroinmanları. Tamam çok ütopik ve her birimizin imrenerek izlediği bir şehir var ortada. Oyuncular tipleriyle kılık kıyafetleriyle tam bir Avrupalı. Şehir tertemiz trafik yok. Neşe var eğlence var dans var hatta bale var. Yurt dışında yaşayıp İstanbul’u görmek isteyen olası turistler, kara sakallı sarıklı adamlar, çöp toplayan insanlar, feci bir trafik ve her tarafı betonlaşmış bir şehir görselerdi gelmek isterler miydi İstanbul’a? Sinema sihirdir dostlar. Ve de beyazperdede gördüğümüz hiçbir şey ‘belgesel değilse’ gerçek değildir. Zaten sihri de buradadır. Senaryo, oyuncular, kamera açıları, diyaloglar, kostümler, ışık, ses, görüntü, hareket ve nihayetinde yönetmen bize bu dünyayı sunar. Aslında bana sorarsanız bu film aslında bir özeleştiri de. AKP iktidarının İstanbul’u ne hale getirdiğinin, nelerin gösterilmemesi gerektiğinin özeleştirisi. Filmde iktidarın çok övündüğü yollar, viyadükler, köprüler, gökdelenler yok. Özlediğimiz İstanbul var aslında bu filmde. Ben bu ‘hayal ürünü’ filmi çok sevdim. İstanbul’u bu hale getirenler eğer yurtdışında yalancı konumuna düşmek istemiyorlarsa bir an evvel göz bebeğimiz İstanbul için çözümler üretmeli ve bu mirası yeniden tüm dünyanın kültür sanat ve turizm merkezi yapmak için harekete geçmelidirler. ZZ Top'ın bas gitaristi Dusty Hill yaşamını yitirdi
Assos’ta tarih doğa ve müzik
Kültür Sanat Servisi Türkiye’nin tarihi ve doğal turizm bölgelerinin başında gelen Çanakkale’nin Ayvacık ilçesi sınırları içerisindeki Assos Antik Kenti Kadırga Koyu mevkiinde bu yıl birincisi yapılacak Assos Müzik Festivali 20-21 Ağustos tarihlerinde gerçekleşecek.  Ayvacık Belediyesi’nin kapılarını festival için açtığı Kadırga Koyu’ndaki günübirlik tesislerinde yapılacak festivalde iki günde üç muhteşem konser Assos Kadırga Koyu’nun atmosferinde müzikseverlerle buluşacak. LATİN ESİNTİLERİ  Alanında usta müzisyenlerden oluşan, Latin ve dünya müziklerinden en güzel seçkileri rumba altyapısı ile düzenleyen enstrumantal müzik grubu Rumba Quartet festivalin ilk konserinde müzikseverlere neşeli anlar yaşatacak.  GRUP GÜNDOĞARKEN  Türkiye’nin en özel gruplarından olan Grup Gündoğarken birbirinden güzel şarkılarıyla ilk günün finalinde müzikseverlere unutulmaz bir gece yaşatacak.  FİNAL EFSANE GRUP İLE  50 yılı aşkın bir süredir müzik tarihimize damga vurmakta olan efsane grup Moğollar, festivalin finalinde sevenlerine her biri birbirinden güzel eserlerini seslendirerek festivalin bu yılki finalinde yer alacak.  PANDEMİ ŞARTLARI  Kadın Oyunları Festivali, Köy Enstitüleri Fikir ve Kültür Günleri gibi birçok prestijli ve nitelikli kültürel etkinliklere imza atan Atölye Kültür Sanat organizasyonu ile ve TC. Kültür ve Turizm Bakanlığı, Ayvacık Belediyesi ve artıbir’in katkıları ile gerçekleşecek festivalin direktörü Hasan Aldemir, pandemi şartlarına uygun olarak birincisini gerçekleştirecekleri festivali iki günde üç konser ile sınırladıklarını söyleyerek, festivalin bu yıla mahsus bu şekilde yapılacağını sonraki yıllarda festivali bölgenin tarihi, kültürel ve doğal dokusuna uygun olarak daha da ileriye taşımak niyetinde olduklarını söyledi. Ayvacık Belediye Başkanı Mesut Bayram ise, böyle bir festivale katkı sunmaktan ve tesislerini açmaktan son derece mutlu olduklarını, Assos’un ve Ayvacık bölgesinin önemini kültür ve sanat yoluyla tüm dünyaya duyurmak istediklerini söyleyerek, kültür, sanata desteklerinin artarak devam edeceğini sözlerine ekledi.  KONSERLER ÜCRETSİZ  Festival direktörü Hasan Aldemir, bu yıl pandemiden kaynaklı ülke olarak toplumun her kesiminin çok fazla yıprandığını, bu sebeple ellerini taşın altına koyarak festivalin ilk olmasına özel tüm konserlerin ücretsiz olacağını, bu sebeple festivale katkı sunan tüm kurum ve kuruluşlara sonsuz teşekkür ettiklerini söyledi.  FESTİVAL PROGRAMI  20 Ağustos: 20.30 Rumba Quartet;   21.45 Grup Gündoğarken.   21 Ağustos: 21.30 Moğollar Biz öncü kadınlara alışkınız, bayım!
Birinci Dünya Savaşı’nın sonunda Berlin’de dünyaya geldi. Babası Almanya’da askeri ateşelikte görev yapan Hasan Cemil Bey’di. İki ablası bir erkek kardeşi vardı. Cumhuriyet’in kurulmasının ardından yeni kurulan ülkeye, Türkiye’ye taşındılar. Halet, idealizmle alnı açık bir biçimde yetişti. Daha sonra üniversite eğitimi almak için Fransa’ya gitti. Sorbonne’da arkeoloji alanında okudu. Üniversitede okurken en büyük tutkusu eskrimdi. Ders aralarında sürekli olarak eskrim çalışıyor, kendini geliştiriyordu. 1936 yılı gelip çattığında Berlin Yaz Olimpiyatları’na ülkenin aydınlık yüzü olarak katılabilecek bir kadın sporcu arandı. Atatürk’ün aklına yakın arkadaşının kızı Halet geldi. Halet, akıllıydı, çevikti, eskrim çalışıyordu. Dahası bir kaç dil biliyordu. Büyük bir gururla Atatürk’ün teklifini kabul etti. Böylece ilk defa olimpiyatlara katılan kadın sporcumuz oldu. *** Hitler, 1933’te seçilmiş, kendi iktidar alanını genişletmek için olabildiğince faşist yöntemleriyle önce kendi ülkesinde etkin olmanın yöntemlerini aramaya başlamıştı. Ama 1936 Yaz Olimpiyatları, Nazi diktatörlüğünün ırkçı ve savaşçı karakterini gizleyen bir reklam aracına dönüşmüştü. Hitler, yahudi karşıtı gündemini ve bölgesel genişleme planını yavaşlatarak olabildiğince barışçıl bir atmosfer görüntüsü çizmişti. Hatta 1936 Olimpiyatları’nın boykot edilmesi talebini reddeden büyük devletler zamanında bazı gözlemcilerin iddia ettiği üzere, Hitler’i duraklatabilecek ve Nazi tiranlığına karşı uluslararası direnişi güçlendirebilecek bir duruş sergileme şansını kaçırmıştı. İşte böyle bir dönemde Halet Çambel, ülkesini temsil etmek için ilk defa bu kadar çok ülkenin katıldığı olimpiyatlara katılmıştı. Tam da bu sırada mihmandarı aracılığıyla Hitler’in görüşme talebi geldi. Ancak Halet Çambel, sekiz yaşında döndüğü İstanbul’da Yahudi, Rum ve Ermeni arkadaşlarıyla büyümüştü. İçindeki ses ona Hitler ile asla karşılaşmaması gerektiğini söyledi. Hitler’in Yahudilere uyguladığı ırkçı politikayı bahane ederek bu görüşmeyi reddetti. O, gencecik yaşında artık önemli bir tarihin parçasıydı. Hiçbir zaman azla yetinmedi. Kendine biçilen mirası yemeyi reddederek ülkenin ilk kadın arkeologu oldu. Karatepe kalıntılarına imza attı. Kocası Nail Çakırhan; Nâzım’ın dostu, hapisane arkadaşıydı. Dönem değişince bu defa yargılananlar arasına katıldılar. Halet Çambel iki satıra sığmayacak bir hayatı taşıdı. Onun yaptığı çalışmalar hem arkeolojik hem de mimari alanda bize dev adımlar attırdı. 21 Ocak 2014’te hayata gözlerini yumduğunda bütün uluslararası basın, onun öncü rolünden söz ediyordu. The Telegraph’tan BBC’ye, Le Figaro’ya kadar onu olimpiyatlara katılan ilk Müslüman kadın sporcu olmasının yanında Hitler’i reddeden kadın olarak sayfalarına taşıyordu. *** Geçenlerde, A Ulusal Kadın Voleybol Takımımız Tokyo 2020 Olimpiyatları’nda, tam üç kez olimpiyat şampiyonu olmuş Çin’i hiç set vermeden yendi. Doğal olarak hepimiz çok sevindik, gurur duyduk. Şimdiye kadar, bir ulusal spor neticesinde elde ettiğimiz başarılardan dolayı sevinen bir ülkeydik. Bu defa gurur tablomuzun utanç olarak algılandığına, dahası bu yönde algılatma operasyonu yapılmasına tanık olduk. Birilerinin kadın voleybolculara takması kendi karanlıklarının yansımasıydı kuşkusuz. Ama keşke sorun bu kadar basit olsa… Sorun, Kadını eve kapatan, perde aralarına saklayan, eğitimsiz, cahil bırakmaya çalışan, IŞİD kafasının itibar görebilecek bir mevzide yer alması. Çünkü yolda, sokakta, çarşıda, pazarda, evde, işyerinde, sosyal medyada güvende değil kadınlar. Uluorta gülmenin ayıp sayıldığı, yalnızca anne olanın takdir edildiği, evde oturmanın meşrulaştırıldığı, bedeninin utanılacak bir nesne olduğu bir coğrafyada soluk almaya çalışıyoruz her birimiz. Ama unuttuğunuz bir şey var, halayın başında biz yer alıyoruz. Sahiciliğin, içtenliğin, doğallığın, karşılıksız sevginin, yalınlığın incelikli ezgisi bizden yayılıyor dünyaya… Kimse kadınlık onuruna ateş açamaz. Sosyal medya hesaplarında mesaj kutularını ucuz kahramanlık gösterileriyle sıvayamaz. Gömdüğümüz kadın dostlarımızın acısıyla birlikteyiz. Ağıdımızı sevinçli bir ezgiye dönüştürmesini de biliriz. Çünkü Halet Çambel soyundan geliyoruz. İBB’den 3 günlük Serçeşme Hünkâr Hacı Bektaş Veli Festivali
İstanbul Büyükşehir Belediyesi (İBB), Serçeşme Hünkâr Hacı Bektaş Veli Festivali düzenleyecek. 30 Temmuz – 1 Agustos'ta Yenikapı Etkinlik Alanı'nda yapılacak Festivalde, 45 sanatçı İstanbullularla buluşacak. Festivale CHP Genel Başkanı Kemal Kılıçdaroğlu da katılacak. Hacı Bektaş Veli’nin “Gelin canlar bir olalım” ve “İlimden gidilmeyen yolun sonu karanlıktır” mesajlarının işleneceği festivale, Alevi-Bektaşi dernek ve federasyonları da katılacak. Festivalde, Arif Sağ, Musa Eroğlu, Moğollar, Cengiz Özkan, Yeni Türkü, Tolga Sağ, Ender Balkır, Kardeş Türküler, Muharrem Temiz, Fuat Saka, Sadık Gürbüz, Dertli Divani, Şevval Sam, Gülcihan Koç, Ahmet Aslan, İlkay Akkaya, Mikail Aslan, Grup Abdal, Cem Adrian, Özlem Taner, Nilüfer Sarıtaş, Metin-Kemal Kahraman, Ali Rıza-Hüseyin Albayrak, Özlem Taner, İhsan Er, Tayyar Erdem, Volkan Kaplan, Cem Erdost İleri, Erkan Tekçi, Gülseven Medar, Hüseyin Korkankorkmaz, Ayfer Vardar, Gani Pekşen, Yılmaz Çelik, Ayhan Aydın, Erkan Akalın, Burak Aykaç, Peyda Yurtsever, Ali Kaya Arı, Özge Çam, Cem Doğan, Mahir Kutlutürk, Hüseyin Beydilli, Özgür Polat ve Serdar Kemal İstanbullularla buluşacak.  Festivalde, belgesel film gösterimleri yapılacak. Festivale özel olarak hazırlanmış video-ışık gösterileri gerçekleştirilecek. Alanında uzman araştırmacı ve yazarların katılımıyla paneller ve söyleşiler düzenlenecek. Çocuklar için atölye çalışmaları yapılacak. İMAMOĞLU’NDAN FESTİVALE DAVET İBB Başkanı İmamoğlu da kameralar karşısına geçerek, “Tüm canları bu festivale davet ediyorum” dedi. İmamoğlu, şöyle konuştu: UNESCO Hacı Bektaş Veli yılında, göz bebeğimiz İstanbul'da büyük bir Hacı Bektaş Veli festivali yapmaktan gerçekten büyük mutluluk duyuyoruz. İstanbul'un bu kapsamda yapılmış ilk Hacı Bektaş Veli etkinliğinde kalp kalbe, gönül gönüle olacağız. Tüm canları bu festivale davet ediyorum.  UNESCO, düşünce ve öğretileriyle asırlardır sevgi, birlik, beraberlik ve barış öğütleyen Hacı Bektaş Veli’nin vefatının 750. yılını hünkarı anma yılı ilan etti.  Yenikapı Etkinlik Alanı 30-31 Temmuz-1 Ağustoshttps://t.co/kNFrWnT6aX pic.twitter.com/d9rU4jBxuP PROGRAMIN DETAYLARI - 30 TEMMUZ CUMA - 17.15 - Nilüfer Sarıtaş 17.55 - Dertli Divani 18.40 - Mikail Aslan 18.25 - Grup Abdal 20.15 - Şevval Sam 21.15 - Mapping ve Işık Gösterisi 21.30 - İBB Başkanı Ekrem İmamoğlu’nun Konuşması 22.00 - Musa Eroğlu - 31 TEMMUZ CUMARTESİ - 13.45 - Ayhan Aydın, Erkan Akalın, Burak Aytaç 14.05 - Peyda Yurtsever 14.25 - Ali Kaya Arı 14.45 - Özge Çam & Cem Doğan 15.05 - Mahir Kutlutürk 15.25 - Hüseyin Beydilli & Özgür Polat 15.45 - Serdar Kemal 16.05 - Özlem Taner 16.25 - İhsan Eş 16.50 - Ali Rıza & Hüseyin Albayrak 18.00 - Metin & Kemal Kahraman 19.00 - Tolga Sağ & Cengiz Özkan, Muharrem Temiz 19.45 - Kardeş Türküler 20.45 - Fuat Saka 21.30 - Mapping ve Işık Gösterisi 21.45 - İBB Başkanı Ekrem İmamoğlu’nun Konuşması 22.00 - CHP Genel Başkanı Kemal Kılıçdaroğlu’nun Konuşması 22.15 - Arif Sağ - 1 AĞUSTOS PAZAR - 13.30 - Tayyar Erdem 13.50 -Volkan Kaplan 14.10 - Cem Erdost İleri 14.30 - Erkan Tekçi 14.50 - Gülseven Medar 15.10 - Hüseyin Korkankorkmaz 15.30 - Ayfer Vardar 15.50 - Gani Pekşen 16.15 - Mercan Erzincan 16.45 - Sadık Gürbüz 17.10 - Gülcihan Koç 17.50 - Yılmaz Çelik 18.20 - Ender Balkır 19.00 - İlyas Akkaya 20.25 - Cem Adrian 21.10 - Mapping ve ışık Gösterisi 21.25 - Yeni Türkü 22.25 - Moğollar Slipknot'un kurucularından baterist Joey Jordison hayatını kaybetti
ABD'li heavy metal grubu Slipknot'un kurucu üyelerinden eski bateristi Joey Jordison 46 yaşında hayatını kaybetti. BBC'nin haberine göre, ailesi, Jordison'ın uykusunda ölü bulunduğunu duyurdu. Joey Jordison'ın ölüm nedenine ilişkin ise açıklama yapılmadı. Slipknot, 1995 yılında kurulmuş, grup, 4 yıl sonra kendi adlarını taşıyan bir albüm çıkarmıştı. Dünyada albümleri milyonlar satan Slipknot, Grammy ödülü de kazanmıştı. Grubu Shawn Cruhan ve Paul Gray ile kuran Jordison, Slipknot'dan 2013 yılında ayrılmıştı. Joey Jordison, daha sonraki yıllarda kendisine multipl sklerozun bir türü olan transvers miyelit teşhisi konduğunu açıklamıştı. Jordison aynı zamanda Metallica ve Korn gruplarıyla ve Rob Zombie ile aynı sahneyi paylaşmıştı. Joey Jordison'un ölümünün ardından müzik dünyasından ünlüler paylaşımlarda bulundu. ABD'li rock grubu System of a Down üyesi Serj Tankian, Jordison'un harika bir baterist ve çok iyi bir insan olduğunu söylerken, Slipknot'un vokalisti Corey Taylor sosyal medyada siyah ekran görüntüsü paylaştı. Grubun diğer kurucu üyelerinden Paul Gray de 2010 yılında aşırı dozda uyuşturucudan hayatını kaybetmişti. Umut her daim var
Sercan MERİÇ Müzisyen Şenay Lambaoğlu, beşinci albümü Hayat Defteri'nde dinleyicilerini uzun bir yolculuğa çıkarıyor. O yolculukta pandeminin etkisi, bir türlü aşamadığımız marazlar, kadın cinayetleri de var, Yunus Emre, Yaşar Kemal gibi edebiyatımızın kutup yıldızları ile geleceğe dair umut da... Lambaoğlu, 8 şarkının yer aldığı albümde yeni arayışlara girişmekten de çekinmemiş. Daha cesur, daha özgün bir sound'un peşinde koşan müzisyen, diyalogların sertleştiği, birbirini anlamanın zorlaştığı günümüz dünyasına müziğiyle bir karşılık veriyor. Lambaoğlu ile son albümünü konuştuk... Beşinci albümünüz Hayat Defteri dinleyicilerle buluştu. Bu kez defterde nelere yer verdiniz? Hayat Defteri albümü; içimde biriken öfke, kaygı, özlem ve isyanı anlatırken hiç azalmayan umudu da var etmeye çalıştığım bir dönemde hazırlandı. Çokça soru, çokça bilinmezlik onca kaygı, ve korkuya rağmen derinlerde korumaya çalıştığım tek şey yaşama olan o delice tutku oldu. Bu duyguyu şarkılarımda hep yer vermeye çalışıyorum. Her şarkı yazarı için kaleme aldığı hikayeler kendinden izler taşır. Yaşadığım, gördüğüm dinlediğim hikâyeler de beni besliyor, değiştiriyor, ilham veriyor. Hayat defterimde temize çektiğim çok şey. Dinleyen herkesin kendinden bir parça bulacağını düşünüyorum. Bu albümde tepkilerimizin de sertleştiğine dair atıfta bulunduğunuzu söylüyorsunuz. Bu sertlik sizin müziğinize, beste yapma sürecinize nasıl etki etti? “Hayat Defteri” pandemiyle birlikte yaşadığım tüm duygusal sürecin bir yansıması. Tüm olan bitenin içimde yarattığı tahribatı isyan ederek müzikle anlattım. Çünkü müzik susunca benim için dünya sustu. Evde üreterek yeni şarkılar yazarak var etmeye çalıştım kendimi. Müzik yapmak sadece bir meslek ve para kazanma yöntemi değil ki. Bir yaşam biçimi. Karanlığın içinde beliriveren o ışık nasıl aydınlatıyorsa geceyi müzik de en zor zamanlarda bana hep yol göstermiştir. Hayattaki varlık sebebimi sorguladığımda sıkıca sarıldığım ve şifalandığım şey müzik oluyor. Belki de yaşamın akışı içinde sabit tutabildiğim tek şey olduğundandır. “Hayat Defteri” beşinci albümüm. Her çalışmamda başka bir Şenay’la tanışsın istiyorum dinleyenlerim. Tekrara düşmekse en büyük korkum. Değişmek, gelişmek, söze dökülmemiş duygulara dokunmak istiyorum. Daha cesur ve zamanın ruhunu yansıtan şeyler var bu albümde. Ayrıştırılmadan, sınıflandırılmadan bir janr arayışındansa progresif bir bakış açısıyla hem kendimi hem de müziğimi yenileyerek özgürce müzik yapmaya çalışıyorum. Çünkü yaptığınız müziği bir şeylere uyumlamaya çalıştığınızda ödün vermeye başlıyorsunuz. Yordun Beni Dünya'da Yaşar Kemal'e atıfla "Demirin tuncuna kaldım" diyorsunuz. "Olacak Olacak" şarkınızda Yunus Emre etkisi ortada. Edebiyatla müzik arasında kurduğunuz ilişkiyi öğrenebilir miyiz? Kelimelerin gücüne inananlardanım ben de. Benim de hafızama kazınan birtakım sözler şarkılarımın içinde parlamaya başlıyor. Bu beni de şaşırtan ve heyecanlandıran bir durum. Coğrafyamızın en değerli hazinelerinden Yaşar Kemal ve Yunus Emre benim de beslendiğim kaynaklar arasında.  Edebiyatın zenginliklerini müziğin içinden çıkardığınızda ise geriye kurak bir toprak parçası kalacağı düşüncesindeyim. Müziğin içine söz girdiğinde anlatacak, düşündürecek, sarsacak, bizi bir parça değiştirecek şeyler olmalı. Müzik ve edebiyat ya da diğer sanat dallarında olsun sanatı üretenler eserlerinin kişinin duyularına dokunsun yaşamın anlamı konusunda da sorgulanmasına fırsat versin ister. Tüm sanat disiplinlerine yaklaştığımızda derinimizde kendimizi ve çevremizi buluruz. Bu yüzden bazı yazarlar, ozanlar müzisyenler bize toprağımızı, sokağımızı, pencere önümüzü hatırlatır.  İSTANBUL SÖZLEŞMESİ’NE ‘EYVAH’ ÇIKIŞI  Kadın cinayetleri ne yazık ki bir türlü bitmek bilmiyor. “Eyvah” şarkınızda da bu konuyu işliyorsunuz. Bu problemle ilgili şarkı yapmaya nasıl karar verdiniz? Sizce kadın cinayetlerini sona erdirmek nasıl mümkün olur? “Eyvah” şarkım kadın cinayetlerine karşı yaktığım bir ağıt. Ülkemizin kanayan yarası kadın cinayetleri beni de her kadın gibi derinden etkiliyor. 2020 yılı raporuna göre 300 kadın öldürülmüş, 171 kadın şüpheli şekilde ölü bulunmuş mesela. Buna nasıl sessiz kalınabilir. Çocuk istismarı zaten başka bir acı. Özellikle pandemi döneminde bu rakamlar ciddi bir artış göstermiş durumda. Gidecek yeri olmayan, sığınacak bir yakını olmayan kadınların evde maruz kaldıkları şiddet ve ölüm. Bu konuda acil olarak başka ülkelerle de işbirliğine ihtiyacımız var. Ayrışmaya ve ayrılmaya değil. İstanbul Sözleşmesi’nin geri çekilmesi sanırım “Eyvah” şarkımın çıkış noktası oldu. Çocukların, kadınların ve hayvanların acı çekmediği bir dünya kuramadıkça insanlığımızdan utanmaya devam etmeliyiz. Satır aralarında baş harflerini okuduğunuz isimler. Sıradan ölüm haberlerine dönüşen hikâyeler. “Eyvah” diyorum bu sessizliğe. Şarkılarınızda umutlu olmaya dair de sözlere denk geliyoruz. Gelecek adına siz umutlu musunuz? Nasıl bir Türkiye hayal ediyorsunuz? Umut hep var. Var olacak. Başka nasıl yaşar insan? İyiliğin karşılık bulduğu bir dünya hayal ediyorum. Güçlünün zayıfı ezmediği. Bilimin ve sanatın değerini bulduğu, üreten her kesimin hakkını alabildiği ve her anlamda eşit yaşam ve eğitim koşullarının sağlandığı bir dünyada yaşamak ütopya olmamalı. Doğanın, çocukların, kadınların ve hayvanların korunmak zorunda olmadığı bir yer var etmek bence mümkün. ‘Saul Goodman’ karakterini canlandıran Bob Odenkirk sette fenalaşarak hastaneye kaldırıldı
DIŞ HABERLER SERVİSİ "Better Call Saul” dizisinde Saul Goodman'ı canlandıran Bob Odenkirk, Salı günü dizinin New Mexico'daki setinde fenalaşarak hastaneye kaldırıldı. Odenkirk'e yakın olan ancak konu hakkında açıklama yapma yetkisi olmayan bir kişinin Associated Press'e verdiği bilgiye göre, 58 yaşındaki yıldız, geceyi set çalışanlarının çağırdığı ambulansla kaldırıldığı hastanede geçirdi. Odenkirk'in fenalaşmasının neden kaynaklandığı ve hastanede ne kadar kalacağı kesin olarak belli değil. "Breaking Bad" adlı dizinin öncülü niteliğinde olan "Better Call Saul" ekibi, üzücü olay gerçekleştiğinde, dizinin altıncı ve son sezonunun çekimleri için setteydi. BETTER CALL SAUL DİZİSİNİN KONUSU Better Call Saul dizisinin başlıca konusunu küçük çaplı bir avukat olan Saul Goodman karakterinin hayatı oluşturuyor. Dizinin odak noktasında olan Saul Goodman kendi halinde yaşayan ve avukatlık yapan birisidir. Breaking Bad dizisinin öncesini anlatan dizide Saul Goodman'ın nasıl ahlak yoksunu bir adama dönüştüğü işlenmektedir. Her sezon farklı bir hikaye anlatılarak olaylar gelişmektedir. 2015 yılında yayın hayatına başlayan dizi 5 sezondur devam ediyor. Dizinin 6 sezon çekimlerine Los Angeles'ta başlandı. Yakalanamayan zaman
Bir süredir tatildeyim, yazılarım da aksadı bu yüzden. Tatil deyince akla boş zaman gelir çoğunlukla. Boş zaman, sanki mutlaka doldurulması gereken bir şeydir. Adı üstünde boş… Zamanın dolu ya da boş olması da ne kadar amaçlı, faydalı, eğlenceli vs. olmasıyla ölçülür. ‘Olmak’tan ziyade ‘yapma’ya koşullanmış günümüz insanı için, boş zaman ürkütücü bir hale de bürünebilir.   Marcel Proust’un doğumunun 150‘nci yılı vesilesiyle bir dergiye yazarken, Proust’un babasının sık sık ona zamanını boşa harcadığı yönünde kızdığını okudum. Babası dünyaca ünlü bir hekimdi ve her zaman yapacak çok mühim işleri olduğu için boşa geçireceği bir zaman yoktu. Bu yüzden oğlunun böyle ona göre boş şeylerle zamanını geçiriyor olmasına çok kızıyordu. Benjamin Taylor, Proust ile ilgili yazdığı ‘Proust-Search’ adlı kitabında bir karşılaşmadan bahseder. 1891’in baharında Marcel Proust, bir toplantıda Andre Gide ile tanışır. Proust, Andre Gide’in yanında sanatsal bazı iddiaları olan sönük bir yazar adayından başka bir şey değildir. Taylor, o gün, bu iki genci yan yana gören hiçkimsenin, Proust’un şimdiki ününe ve edebiyatta Andre Gide’in önüne geçebileceğine ihtimal veremeyeceğini yazmıştı. Ama bugün biliyoruz ki, bütün bu başarısı, özellikle babasının çokça kızdığı o boşa geçirdiği zamanlara aitti; yatağında hayallere dalarak geçirdiği bütün o boş zamanlar, yazarak kendisini dönüştürmesine, kendisini yeni baştan yaratmasına neden olmuştu. Babasının gittiği yolun tam tersinden giderek, babasından daha ünlü ve kendisinden sonraki kuşakları ve edebiyatı etkilemeyi başarmış birisine dönüştürmüştü. Babası, maalesef oğlunun başarısını göremedi.  Deleuze, ‘Proust ve Göstergeler’ kitabında, dolu ve boşa geçen zamanları, ‘yakalanan’ ve ‘kayıp’ zamanlar olarak ele alır. Zaten Proust da yedi ciltlik başyapıtının adını ‘Kayıp Zamanın İzinde’ koymuştu. Yakalanan zaman ve kayıp zaman, asla birbirinin karşıtı değildir, biri olmadan diğer olmaz. Anımsayıp yakaladıkça kaybederiz zamanı. Deleuze, bu yaklaşımı, Proust’un yazdıklarına referans vererek pek güzel açıklar.  DÜNYANIN SONU GELİRKEN  Alain De Botton, ‘Proust Yaşamınızı Nasıl Değiştirebilir?’ adlı kitabında, 1920’lerde ‘L’1ntransigeant’ adlı gazetenin okurlarına bir anket için şöyle bir soru hazırladığından bahseder: “Amerikalı bir bilim adamı, dünyanın sonunun yaklaştı­ğını, en azından Avrupa kıtasının büyük bir bölümünün kesinlikle yitip gideceğini belirtiyor. Felaket öyle ani gelecek ki, yüzmilyonlarca insanın ölümü kaçınılmaz olacak. Eğer bu tahmin kesinlikle doğru olsaydı, felaket haberinin duyurulduğu anla felaket anı arasında geçen süre içinde insanlar haberden nasıl etkilenirlerdi? Ve siz hayatta olduğunuz son dakikalarda ne yapardınız?” Bu soruya dönemin pek çok ünlü ismi ve yazarı yanıt verdi. Bu yanıtlardan en çok ses getireni Marcel Proust’unki oldu:  ÖLÜMLE HER AN YÜZ YÜZE  “Dediğiniz gibi ölüme çok yakın olsaydık hayat gözümüze birdenbire harikulade görünürdü herhalde. Düşü­nün, o -kendi yaşamımız - bizden neleri esirgiyor; projeler, yolculuklar, aşk ilişkileri, yapacağımız çalışmalar, hepsi gelecek günlerden emin olmanın verdiği tembellikle bulanıklaşıyor, sürekli erteleniyor. Ama bunların hiçbirini bir daha asla yapamayacak olsak, her şey ne kadar güzel olurdu! Ah! Şu felaket bir gelmese, ilk işimiz Louvre’un yeni galerilerini görmek, Bayan X'in ayaklarına kapanmak, Hindistan'a bir yolculuk yapmak olacak. Felaket gelmez ve biz bu planları asla gerçekleştirmeyiz, çünkü yeniden günlük yaşamın tam ortasında buluruz, kendimizi. Kayıtsızlığımız, arzularımızı öldürür. Aslında bugünü yaşamayı sevmek için felaket haberlerine gereksinim duymamalıyız, insan olduğumuzu ve ölümle her an yüzyüze olduğumuzu bilmek yeterli olmalı bunu becermek için.”  Marcel Proust’un babasının anladığından farklı bir şekilde hayatı dolu dolu yaşamasının sırrı da bu sözlerde saklı olsa gerek. Salgın, tam da o gazetenin sorduğu soruyu bugün hepimiz için daha anlamlı bir hale getiriyor. ‘Bugünü yaşamayı’ sevmek, felaket haberlerine gereksinim duymadan, insan olduğumuzu ve ölümle her an yüz yüze olduğumuzu unutmadan… Bu bakış açısına sahip olduğumuzda, o felaket senaryolarına karşı da daha hazırlıklı olacağız, kayıtsızlığımızın arzularımızı öldürmesine izin vermeyerek. Türkiye'de geçen yıl 68 bin 120 kitap yayımlandı
Türkiye genelinde geçen yıl 68 bin 120 kitap yayımlandı. Türkiye İstatistik Kurumu tarafından geçen yıla ilişkin yazılı medya ve uluslararası standart kitap numarası (ISBN) istatistikleri açıklandı. Buna göre, gazete ve dergi sayısı, 2020'de bir önceki yıla göre yüzde 13,5 azalarak 4 bin 746 oldu. Bu yayınların yüzde 54,4'ü dergilerden oluştu. Gazete ve dergilerin tirajı, söz konusu dönemde yüzde 20,9 azaldı. Ülkede 2020'de yayımlanan gazete ve dergilerin yıllık toplam tirajı 996 milyon 516 bin 20 olarak hesaplandı, bunun yüzde 94,8'ini gazeteler oluşturdu. Türkiye'de geçen yıl yayımlanan gazetelerin yüzde 91,1'i yerel, yüzde 6,5'i yaygın (ulusal), yüzde 2,4'ü ise bölgesel yayın yaptı. Dergilerin ise yüzde 69,1'i ulusal, yüzde 27,7'si yerel, yüzde 3,3'ü bölgesel yayın gerçekleştirdi. Gazetelerin toplam tirajının yüzde 82,4'ünü ulusal, yüzde 16,9'unu yerel ve yüzde 0,7'sini bölgesel yayımlananlar, dergilerin toplam tirajının ise yüzde 85,6'sını ulusal, yüzde 13'ünü yerel ve yüzde 1,4'ünü bölgesel yayımlananlar oluşturdu. Dergilerin yüzde 21,8'i aylık yayımlandı Gazetelerin yüzde 28,9'u haftalık, yüzde 28,7'si haftada iki-altı gün arası, yüzde 18,5'i aylık olarak yayımlandı. Dergilerin ise yüzde 21,8'i aylık, yüzde 20,7'si üç aylık, yüzde 16,3'ü altı aylık olarak yayımlandı. Gazetelerin yıllık tirajının yüzde 88,6'sını günlük, yüzde 7,8'ini haftada iki-altı gün arası, yüzde 2,2'sini haftalık olarak yayımlanan gazeteler, dergilerin ise yıllık tirajının yüzde 61,1'ini aylık, yüzde 10'unu haftalık, yüzde 9,2'sini üç aylık, yüzde 8,1'ini iki aylık yayımlanan dergiler oluşturdu. Yayınlanan gazetelerin yüzde 89,9'u siyasi, haber, güncel, yüzde 1,8'i sektörel, mesleki, yüzde 1,7'si yerel yönetim içerikli olurken, dergilerin yüzde 17,9'u sektörel, mesleki, yüzde 15,1'i akademik, yüzde 7,4'ü eğitim, sınav içerikli yayımlandı. Basın İlan Kurumunun idari kayıtlarından elde edilen bilgilere göre, 2020 yılında resmi ilan ve reklam bedelleri yüzde 2,6 azalarak 454 milyon 729 bin 980 lira oldu. Yayımlanan materyallerin yüzde 28,2'si eğitim konulu Yayımlanan materyallerin sayısı 2020'de, 2019'a göre yüzde 14,5 artarak 78 bin 500 oldu. Yayıncılar tarafından 2020 yılında 68 bin 120 kitap, 523 elektronik kitap (DVD, VCD, CD), 8 bin 917 web tabanlı elektronik kitap, 494 konuşan kitap (çevrim içi, kaset, CD, DVD) ve 446 diğer olmak üzere toplam 78 bin 500 materyal için ISBN alındı. Yayınlar konularına göre incelendiğinde, materyallerin yüzde 28,2'si eğitim, yüzde 20'si yetişkin kurgu edebiyat, yüzde 19,2'si akademik, yüzde 14,3'ü yetişkin kültür, yüzde 13,3'ü çocuk ve ilk gençlik, yüzde 5'i ise inanç konulu yayımlandı. Satılan kitap bandrolü sayısı geçen sene 2019'a göre yüzde 2,3 artarak 433 milyon 213 bin 632 oldu. AA Yaz Buluşmaları’nın ilk durağı 7 çocuk oyunu ile Fenerbahçe
KÜLTÜR SANAT SERVİSİ Tiyatro Kooperatifi Yaz Buluşmaları, çocuk ve yetişkin oyunlarının yer aldığı programıyla salgın nedeniyle uzun süredir sahnelerden ayrı kalan tiyatroları seyircileriyle yeniden bir araya getiriyor. 2 Ağustos-25 Eylül tarihleri arasında gerçekleştirilecek Tiyatro Kooperatifi Yaz Buluşmaları, Fenerbahçe Parkı, Caddebostan Sahil Amfi Tiyatro ve Ataşehir Deniz Gezmiş Parkı Amfi Tiyatro’da düzenleniyor. 2 Ağustos’ta başlayacak Tiyatro Kooperatifi Yaz Buluşmaları’nın programı kapsamında 11 Ağustos’a kadar Fenerbahçe Parkı’nda çocuk oyunları sahnelenecek. Program, 17 Ağustos’tan itibaren ay sonuna kadar Caddebostan Sahil Amfi Tiyatro’da, eylül ayında ise Ataşehir Deniz Gezmiş Parkı Amfi Tiyatro’da yetişkin oyunlarıyla devam edecek. Müzikli, danslı ve bol gülmeceli oyunlar, Fenerbahçe Parkı’nda 19.00’da farklı yaş gruplarından çocuk izleyicilerle buluşacak.   Tiyatro Kooperatifi Yaz Buluşmaları’nın ilk haftası şöyle:  2 Ağustos Pazartesi: Masal Masal İçinde (Semaver Kumpanya) 3 Ağustos Salı: Sen Yaz Ben Oynarım (Biraderler Yapım) 4 Ağustos Çarşamba: Sessiz Adam ve Sinek (QPerformans) 5 Ağustos Perşembe: Kral’ın Altınları (Tiyatro Mima) 6 Ağustos Cuma: Tavşan Aranıyor (Atta Festival) 7 Ağustos Cumartesi: Beceriksiz Kral’ın Öyküsü (Primat Atölye) 8 Ağustos Pazar: Son Tohum (Mesele Kumpanya) *** Tiyatrolar için dayanışma vakti! Tiyatro Kooperatifi Yaz Buluşmaları’ndan elde edilen gelir, etkinlikte yer alan tiyatrolara aktarılacak. Kooperatif, salgın koşulları sebebiyle sahnelerden ve seyircilerinden uzun süre ayrı kalan tiyatrolara güç vermek ve bu dayanışmanın bir parçası olmak isteyenlere, bilet satın alma aşamasında iki farklı seçenek de sunuyor. Erkek egemenliğe karşı söyledim
Işıl ÇALIŞKAN Opera tadında türküler yorumlayan soprano Selva Erdener, bu kez Erik Dalı yorumu ile müzikseverlerin karşında. Türkünün melodik yapısını bozmadan, incelikli bir karışım yapan Erdener’in yorumunda caz, klasik, funk retro esintileri var. Erdener’e vokallerde, Arda Aktar, Emre Akkuş ve Gürhan Gürgen eşlik ediyor. Piyano ve keyboardta eserin aranjörlüğünü de yapan ödüllü besteci Cem Oslu, perküsyonda ise Burak Çakır imzası var. Erdener ile yeni şarkısını ve müzik serüvenini konuştuk. Erik Dalı’nı yorumlama fikri nasıl doğdu? Düzenlemedeki hassasiyetleriniz nelerdi? Genç besteci Cem Oslu ile tanışmamın ardından, ondan iki türkü aranje etmesini istedim. Türkülerden birisi 12 Haziran 2020’de yayınlanan Bitlis’te Beş Minare türküsüydü, diğeri de Erik Dalı. Erik Dalı türküsünü Cem seçmişti. Yaptığı düzenlemeyi çok beğendim ve kaydetmeye karar verdik. Söyleyiş biçimimde de türkünün “orijinal” haline sadık kaldım.  ANKARA TÜRKÜSÜOLDUĞU YANILGI  Yeni düzenlemede caz, klasik, funk, retro tınılarında bir Erik Dalı ile dinleyiciyle buluştunuz. Bir Burdur türküsü olan Erik Dalı, Ankara türküsü olarak hafızalara yerleşmiş… Türkünün en fazla dinlenen kayıtlarına baktığımızda bir Ankara türküsüymüşcesine ve çoğunlukla erkek şarkıcılarca yorumladığını görüyoruz. Bu yorumlama şeklinin “sanki orijinali böyle yorumlanmalıymış” diye düşündürecek kadar kült bir hal aldığına tanık oluyoruz. Benim yorumumda da, bu türkünün erkek egemen söyleyişe de bir karşı koyuş olmasını istedim. Ülkemizde bir sopranonun türkü söyleyişine pek aşina değiliz. Siz bu algıyı fazlasıyla kırsanız da bir sopranonun Erik Dalı ile buluşmasını sizden dinlemek isteriz… Uzun süredir türkü söylemekteyim, türkülere hiçbir zaman kendimi yabancı hissetmedim. Tüm albüm kayıtlarımda ve konserlerimde halk türkülerimiz mutlaka yer almıştır ve alacaktır. Opera sanatçıları tüm dünyada operalarını da söylerler, halk şarkılarını da seslendirirler ve sorgulanmadan alkışlarını alırlar, sanırım ülkemizdeki operaya bakış açısı bu sorunun sorulmasına neden oluyor. Ben bundan sonraki kayıtlarımda da, konserlerimde de türkü yorumlamaya devam edeceğim, umarım ülkemdeki bu bakış açısı da gün gelir, değişir. Bu sözlerinize istinaden sormak isterim. Opera kültürüne ülkemizdeki bakış nasıl? Nasıl olmasını dilerdiniz? Opera ne yazık ki ülkemizde çok az insan tarafından izlenmekte. Opera şarkıcılarının söyleyiş biçimi, kullandığı teknik ve çıkardığı ses sebebiyle sanki insanüstüymüş gibi bir algı yaratmakta bu da dinleyicilerle aradaki mesafeyi artırmaktadır. Ayrıca buna opera sanatının da dünyada 500 yıllık bir geçmişe sahip olduğunu düşünerek, ülkemizde “100 yıldan az” çok yeni bir sanat olduğunu katarsak ne kadar çok zamana ihtiyaç olduğunu görmüş oluruz. Bu bakışın daha iyileştirilmesinin yolunun, kendi dilimizde operalar üretmek ve sahnelemekten geçtiğini düşünüyorum. Bir soprano olarak sizi Türkiye’de yaşıyor olmak nasıl etkiliyor? Yaşadığım çevreye duyarsız bir insan değilim. Bu çevrenin bana sunduğu zenginlikleri seviyorum ve kendimi farklı bulmuyorum.  HER YAŞIN BİR OPERASI VAR  Opera kariyeriniz uzun yıllara dayanıyor. Operadaki rolleri yaş nasıl etkiler? Her sesin söyleyebileceği roller olduğu gibi, her yaşın da bir operası vardır. Bazı roller gençken, bazı roller de daha olgunken söylenir. Dünyada rollere ilişkin sınıflandırmalar çok net bir şekilde yapılmaktadır. Söz gelimi bir sopranonun hangi yaşta hangi rolü oynayacağı (metindeki vurgulamalar dışında) daha öğrencilik yıllarında şan pedagogu tarafından öngörülür ve bu öngörü sopranonun kariyeri boyunca, özel durumlar dışında mutlaka izlenilmelidir. Opera ve bale konusunda günümüzde devlet desteği nasıl? Opera ve bale konusunda devletin desteğinin artarak devam etmesi gerektiği düşüncesindeyim. Özellikle nitelikli sanatçı kadrolarının ihmal edilmemesinin bu sanatların kökleşmesi ve devam etmesinde çok önemli olduğunu düşünüyorum. İktidarın pandemideki müzisyenlere yönelik reflekslerini nasıl değerlendiriyorsunuz? Pandemi sürecinde kurumsal yapılara bağlı olarak çalışmayan yani serbest çalışan müzisyenler ihmal edildiler kanısındayım. Bu durumun bir an evvel düzeltilmeye ihtiyacı olduğu düşünüyorum, tekraren yaşanmaması diliyorum. Bir zamanlar maziye bak!
Müzikle yeniden buluştuk sayılır. Önümüzde İKSV’nin iki festivali var. Konserler de başladı. Gerçi örneğin rock konserine giden bazı arkadaşlar önce biraz tuhaf olduklarını söylüyor ama, olsun, alışılır. İnsan neye alışmıyor ki? Bir buçuk yıl canlı müziksiz kalabildik, değil mi? İçimiz hayli boşalsa da… Şimdi de sıra tiyatroda. KüçükÇiftlik Bahçe Tiyatrosu 28 Temmuz’dan 22 Eylül’e kadar toplam on üç gösteriyle on oyunu izleyicilerle buluşturacak. 28-29 Temmuz’daki Cyrano de Bergerac’ı (Kumbaracı50-Prömiyer) şunlar izleyecek: Üçü Bir Arada – Davran Tiyatrosu (4 Ağustos), Plastik Aşklar – Anatolia Entertainment Görsel Sanatlar (5 Ağustos), Cimri – Semaver Kumpanya (11-12 Ağustos), Bir Baba Hamlet – Baba Sahne (25-26 Ağustos), Westend / Batının Sonu – Dasdas (1 Eylül), Sevgili Arsız Ölüm Dirmit – Tiyatro HemHal (2 Eylül), Yeni Bir Şarkı – Moda Sahnesi (8 Eylül), Çamlıca’nın Üç Gülü – Kedi Sahne Sanatları (9 Eylül) ve Ben Anadolu – Mam’Art (22 Eylül). Üstelik de mekânları, yetmiş yıldan uzun süren sevindirici bir kader bağımız olan KüçükÇiftlik. Bu sefer, Bahçe Tiyatrosu haliyle. Etkinliğin tanıtımında KüçükÇiftlik’in tarihinden de söz edilmiş. On yedinci yüzyıldan beri şehrin kültür ve eğlence merkezlerinden. Bugüne değin mesire alanı, hasbahçe, gazino ve lunapark olarak İstanbulluları ağırlamış. İlk ikisine yetişemedim ama gazino hâlini de bilirim, lunapark dönemini de. Şimdi de şehrin çok amaçlı bir eğlence merkezi. KüçükÇiftlik Gazinosu, yazları annemin bizi götürmesinden en memnun kaldığım yerlerden biriydi. Dönemin sevilen Türk müziği sanatçılarının belki de hepsi o sahneye çıkmıştır. Gene hemen hepsi radyo sanatçısı olarak tanıdığımız yıldızlardı. Aynı programda çıkmaya da bir itirazları yoktu. Safiye hanım (Ayla), Müzeyyen hanım (Senar), Perihan hanım (Altındağ Sözeri), Hamiyet hanım (Yüceses) ve Sabite hanım’ı (Tur Gülerman) ya da içlerinden iki-üç tanesini aynı gün dinleyebilirdiniz. Münir Nurettin Selçuk’u KüçükÇiftlik’te dinleyip dinlemediğimi hatırlamıyorum ama onu Klasik Türk Müziği konserlerinde çok dinledim. Zeki Müren’i de öyle. Benden on yaş küçük kardeşim 5-6 yaşındayken kendisinin de dinlediğini söylüyor. Çok güzel, yemyeşil, ağaçlar sayesinde esintili bir yerdi. Çocuklar oturmaktan sıkılırsa masaların arasında dolaşabilirlerdi. İnsanların yüzüne gözünü dikip bakmak ayıptı, annem çok kızardı. Senin şirin bir çocuk olduğunu düşünüp masalarına çağıranların davetini kabul etmemizi de pek hoş karşılamazdı. Sonuç olarak, hem büyükleri rahatsız etmeden onlarla müzik dinleme adâbımız gelişti, hem de zaten kapalı salon konserleri ile radyodan iyice temrin ettiğimiz alaturka müziği (ki halen de en iyi bildiğim ve en sevdiğimdir, eski hâlinden söz ediyorum) sahneden efendice icra edilmiş olarak da dinledik. Muhteşem bir fasıl ve sazendeler vardı: Hakkı Derman, Selahattin Pınar, Ercüment Batanay ve Fevzi Aslangil gibi. Erkek şarkıcı olarak Ahmet Üstün (“İlimon ektim taşa”) ile Lütfü Güneri’yi hatırlıyorum. Selma Güneri’nin babası Lütfü Bey boylu poslu, yakışıklı bir beydi. Yüzü hep gülerek ve sahneyi baştan başa kat’ederek şarkı söylerdi. Doğrusu, hanımların da sevgilisiydi. Türkücü deyince de aklıma sahneye mendilini sallayarak çıkan Zehri Bilir hanım ile çok beğendiğim, yakın denecek yıllarda da uzak bir şehirden bana telefon ederek yazılarımı beğendiğini söyleyip içime indiren Muzaffer Akgün hanım geliyor. Onu o kadar beğenirdim ki, birisi beni işletiyor sanmıştım. Sonra benzer bir şeyi Müzeyyen Abla’dan da duydum, şükürler olsun. Suzan Güven ile Suzan Yakar Rutkay’ı da unutmayalım. Ferdi Tayfur da çıkarmış. Onu ben hatırlamıyorum ama Orhan Boran bugün gibi aklımda, kayınvalide fıkralarıyla. Onun da elinde mendil vardı, sözde terini silmek için… Bir de Celal Şahin ve akordiyonu elbette. “Elinde mayosu, Baştan aşağa, cepten kuşağa….” Her şeyin tabi olduğu modaya varana dek. Ben sözde size “Cyrano de Bergerac” da yazacaktım, borcum olsun. Zeki beyin elbiselerinin boncuklarını işleyen ahbabımız Kadriye hanımın, Ferah Aile Gazinosu’nun da adları geçsin bari dedim. Lunapark’ta ilk defa ve arka arkaya on dört kez bindiğim uçan sandalyelerin de… Ne günlermiş! Oyuncu Dieter Brummer, evinde cansız halde bulundu
Avustralyalı aktör Dieter Brummer, evinde ölü olarak bulundu. Bir ihbarı değerlendiren polisler, Sydney yakınlarındaki Glenhaven yolu üzerindeki bir evi kontrol etmeye gittiklerinde karşılarında ünlü dizi oyuncusu Dieter Brummer'in hareketsiz yatan bedenini buldu. Yapılan incelemede, 45 yaşındaki oyuncunun hayatını kaybettiği belirlendi. Polis, ölümün şüpheli görünmediğini ve ölüm nedeninin rapor açıklandıktan sonra öğrenileceğini söyledi. Brummer'ın ailesi tarafından bugün yaptığı açıklamada, “Yakışıklı, yetenekli, eğlenceli, karmaşık ve sevgili Dieter'imizi Cumartesi sabahı kaybettik. Hayatlarımızda büyük bir boşluk bıraktı ve dünyamız asla eskisi gibi olmayacak. Bu korkunç zamanda mahremiyetimize saygı duyduğunuz için teşekkür ederiz” denildi. 1992’DE POPÜLARİTE KAZANMIŞTI Dieter Brummer, 1992 yılında ‘Home and Away’in kadrosuna katıldıktan sonra herkesin bildiği bir isim haline gelmişti.  Dizide Shane Parrish karakterine hayat veren Brummer'ın bu roldeki performansı, oyuncuya, Avustralya'nın Emmy ödüllerine eşdeğer olan Logies'te iki En Popüler Erkek Oyuncu ödülünü kazandırmıştı. Avustralya'da ‘Home and Away’i yayınlayan Seven Network, Brummer'ın ölüm haberinden ‘derin üzüntü duyduğunu’ ifade etti. Netflix'in ağustos içerikleri belli oldu: Yeni dizi ve filmler geliyor
Popüler dijital yayın platformu Netflix, Türkiye'de ağustos ayında yayımlayacağı içerikleri açıkladı. İşte ağustos ayında Netflix'te izlenebilecek içerikler: 44 Kedi (44 Cats) (3. sezon - 1 Ağustos) Şarkı söyleyen kediler Limpo, Milady, Pilou ve Köfte yeni maceralarıyla izleyicilerle buluşacak. Seni Özlemişim: Yönetmenin Kurgusu (I Missed You: Director's Cut) (1 Ağustos) Film, iş bağımlısı bir kadının daha önce sosyal medyada engellediği iki kişinin hayatına yeniden girmesinin ardından yaptığı tercihlere dair hayatını sorgulamasını konu alıyor. Shiny Flakes: 19'unda Uyuşturucu Baronu (Shiny Flakes: The Teenage Drug Lord) (3 Ağustos) Belgesel, Netflix'in "How To Sell Drugs Online (Fast)" dizisine ilham veren hikâyeyi izleyicilerle buluşturuyor. Çok Gizli UFO Projeleri (Top Secret UFO Projects: Declassified) (1. sezon - 3 Ağustos) Peter Vachler'in imzalı belgesel dizide UFO'ların varlığına yönelik komplo teorileri mercek altına alınırken, birçok gizli belge de tartışmaya açılacak. Pray Away (3 Ağustos) Ryan Murphy'nin yapımcılığını üstlendiği belgeselin yönetmen koltuğunda Kristine Stolakis oturuyor. ‘76 (4 Ağustos) Gerçek bir hikâyeden esinlenen film, hamile bir kadını ve Nijerya'daki askeri darbede rol almakla suçlanan eşinin hikâyesini konu alıyor. Cocaine Cowboys: The Kings of Miami (4 Ağustos) Gerçek bir suç hikâyesine dayanan mini dizi, liseyi bırakıp Miami'nin en büyük uyuşturucu baronlarına dönüşen iki arkadaşın hikâyesini odağına alıyor. Cooking with Paris (4 Ağustos) Yemek programı, Paris Hilton ve arkadaşlarının tariflerini ekranlara getirecek. Navarasa: Dokuz Duygu (1. sezon - 6 Ağustos) Antoloji dizisi, Hint estetik teorisindeki 9 duyguyu ele alıyor. The Swarm (6 Ağustos) Fransız yapımı korku filmi, yüksek proteinli besin olarak çekirge yetiştiren bir annenin ters giden planlarını konu alıyor. Shaman King (1. sezon - 9 Ağustos) Kurtlarla Yaşam (Misha and the Wolves) (11 Ağustos) Film, Holokost'tan kaçarak kurtların arasında yaşamaya başlayan bir kadının hikâyesini anlatıyor. İhanetin Beş Yüzü (Gone For Good) (13 Ağustos) Fransız yapımı mini dizi, Harlan Coben'in aynı isimli romanından uyarlandı. The Witcher: Nightmare of the Wolf (23 Ağustos) Animasyon film, Netflix'in The Witcher evrenini genişletecek. İBB’den yeni bir konser serisi: Sahnem İstanbul
Kültür Sanat Servisi İBB, İstanbulluları açık havada kültür sanat etkinlikleriyle buluşturmak ve sanatçıları desteklemek için yeni bir etkinlik serisi başlatacak. Binlerce müzisyen, İBB iştiraklerinin desteğiyle “Sahnem İstanbul” konserlerinde sahne alacak. Bugün başlayacak konserlerle şehir yeniden notalarla buluşacak. İstanbul Büyükşehir Belediyesi (İBB), yaz aylarında İstanbul’un dört yanında kültür-sanat aktiviteleri düzenlemeye devam ediyor. Konserler, tiyatro gösterimleri, çocuk etkinlikleri, sergiler ve daha pek çok etkinlikle şehir sanatla buluşurken, sanatçılara da destekler sağlanıyor. İBB, bu kapsamda gerçekleştirdiği açık hava etkinliklerine, iştiraklerinin iş birliğiyle yeni bir seri daha ekliyor. Bugün başlayacak “Sahnem İstanbul” konserlerinde, binlerce müzisyen İstanbul’un dört bir yanını açık hava sahnesine dönüştürüyor.  “Sahnem İstanbul” projesinde, İBB tarafından Mart 2021’de gerçekleştirilen #İstanbulBirSahne açık çağrısına başvuran müzisyenler yer alıyor. Bu açık çağrıya başvuran yaklaşık 3 bin müzisyen, başvuru sıraları doğrultusunda 5 Haziran-16 Temmuz tarihleri arasında #İstanbulBirSahne konserleri kapsamında İstanbullularla buluştu. Pandemiden en çok etkilenen gruplar arasında yer alan müzisyenlere verilen desteğin artırılabilmesi amacıyla, projenin ikinci fazı olarak İBB iştiraklerinin destekleriyle Sahnem İstanbul projesi hayata geçirildi. “Sahnem İstanbul” konserlerinin sanatçı bilgilerine ve saatlik programına Kültür AŞ web sitesi www.kultur.istanbul üzerinden erişebilir.  Sahnem İstanbul Projesi’nin bugünkü programı şöyle:  Çekmeköy Madenler Meydanı: 13.00 - 20.00 Eminönü Meydanı: 13.00 - 20.00 Maltepe 50. Yıl Parkı: 13.00 - 17.00 Eyüp Otakçılar Parkı: 14.00 - 21.00 Saraçhane İBB Binası Karşısı: 13.00 - 20.00. Kültür Sanat Servisi Çıkışsızlığın tasviri
Murat Tırpan Türkiye sineması ilginç bir seyir izliyor. 2020 Antalya Altın Portakal’ı değerlendirirken yazdığım temaların aynen sürdüğünü bu yılki İKSV Ulusal Yarışma’da da gördük. Orada yepyeni ülke sinemamızın artık distopik bir tona büründüğünü yazmış, bu “dispotik ton” lafını da bir çıkışsızlığın filmlere yansımasını anlatabilmek için kullanmıştım. İstanbul Film Festivali merakla beklenen ulusal yarışma ile gösterimlerini bitirip ödülleri dağıttığına göre şimdi de burada uzun metrajlara bu temanın sürüp sürmediği açısından bakabiliriz. Bu yıl da elbette ebedi derdimiz anne ve babayla hesaplaşmayı ana meselesi yapan filmlerle karşılaştık, Yeniden Leyla, Af, Dirlik Düzenlik gibi böyle filmler bir yana, öte yandan ülkemizin zeitgeist*’inin sinemada son sürat devam ettiğini ileri sürebiliriz.  Bu çıkışsızlık ve distopya tonu üç tematik aks üzerinde ilerliyor: Ataerkil tahakküm, borçlu olma hali ve kentsel dönüşüm ızdırabı. Bu eğilim elbette anlaşılabilir, distopik evrenlerin sinemamızda sık görülmeye başlanması ülkenin içinde bulunduğu umutsuzluk haliyle, boğuştuğumuz sorunlarla çok yakından ilişkili. Azra Deniz Okyay’ın Hayaletler’indeki ya da Sen Ben Lenin’deki dünya arasında fark varmış gibi görünse de yok, ikisi de bu çıkışsızlığın farklı tasvirleri aslında.  Öte yandan bu teşhiste bir sorun yok, zaten bu dertleri bizzat fiilen yaşıyoruz, ilginç olan filmlerin getirdiği kurtuluş reçeteleri... Bu üç meseleye filmler farklı bakışlar ve daha önemlisi çözümler getiriyor. Bana kalırsa İnsanlar İkiye Ayrılır filminin açık seçik dile getirdiği “ya avcı olacaksın ya da av” vurgusu çok önemli. Borçlu, özgürlüklerinden yoksun, ataerkil tahakküme boyun eğmek zorunda kalmış ve umutsuz insanların bir avcıya dönüşerek kendilerini kurtarmaları mümkün elbet. Çevremizde de sık sık bu tür insanları görmekteyiz. Bu yılki festivalde Tunç Şahin’in filminin yanına yine av-avcı meselesini odağa alan Emre Akay’ın Av’ı da eklendiğinde pek de şaşırmadık. Fikret Reyhan’ın Çatlak’ı gibi filmlerse (ben buna geçen yılın Kumbara filmini de ekleyebilirim) daha zor bir iş yaparak, borç ödeyememenin hatta isteyememenin çaresizliğine eğiliyor ve son noktada bizleri o asla ödenemeyecek borçla ortada bırakıyor. Burada avcı olmak cinsinden bir çözüm yok, bir kabullenme, bir halı altına süpürme var. Bir taraf türlü borçlarla yaşamayı öğrenmiş diğer tarafsa verdiği borcu alamayacağını kabullenmiş halde.  Öte yandan bu yılın önemli filmlerinden Tufan Taştan’ın Sen Ben Lenin’i, Tayfun Pirselimoğlu’nun Yol Kenarı’na benzeyen kasvetli bir atmosferden, bir mikro evrenden başka bir çözüm çıkarıyor: Lenin’i kurtarmak. Daha önce Azra Deniz Okyay’ın kurtuluş için “bir hayalete dönüşmek” önerisini övmüştük, ayrıca bu yılın Cemil Şov’unda da buna benzer tonlar mevcuttu. Ama Sen Ben Lenin daha net bir şekilde solu işaret ediyor, bu lanet, bu baskıcı, bu rahatsız edici ruh halinden kurtulabilmenin yolunun Lenin’i kurtarmaktan geçtiğini söylüyor.  Kendi içimize dönüp sorunların üstünü örtmek, bir avcıya dönüşüp kendimizi kurtarmaya çalışmak, bir gece hayaletine dönüşüp direnmek ya da Lenin’i geri çağırmak. Bakalım bu yol nereye evrilecek? Sinemamızın “ne yapmalı?” önerilerini izlemek ilginç olacak.  Zeitgeist: Bir çağın düşünce ve duygu biçimi.  Ne yapmalı? *** Borcunu ödeme, hatta sen de dolandır: İnsanlar İkiye Ayrılır İnsanlar ikiye ayrılır, avcılar ve avlar; zenginler ve yoksullar; alacaklılar ve borçlular... Film sömürülen, borçlu kahramanlarının av olmaktan avcı olmaya geçişini anlatıyor hatta öneriyor. “Düzenin yöntemini kullanarak onu sömürmeyi öğren” öğüdü bu. Hikâyesi itibariyle yeni bir film, öte yandan önerisi pek de yabancı olmadığımız “herkes kendini kurtarsın” şeklinde. Sorunlu, tartışmalı bir öneri ama izleyici için empati kurması kolay çekici bir hikâye. Çatlak Borçla yaşamayı öğren: Çatlak Fikret Reyhan’ın filmi gayet başarılı bir şekilde borcunu reddetmeyen ama ödemeyen bir aileyi resmediyor. Ayrıca borcunu isteyemeyecek kadar çekingen bir genci de. Kaçak katlarla sürekli borç alarak büyüyen bir ülkenin metaforu bu aile. Birbirlerine düşecekler ama kol kırılır yen içinde kalır misali meseleyi halledecek daha doğrusu öylece ortada bırakacaklar. Birçoğumuzun yaptığı gibi. Tanıdık ve çaresiz bir ruh halinin iyi oyunculuklarla taçlanmış başarılı bir tasviri. *** Umut Lenin’de: Sen Ben Lenin Tufan Taştan’ın bir kasabanın kıyısına vuran eski bir Lenin heykelinin aranmasını anlatan polisiye-distopya ve kara film arasında gidip gelen işinin atmosferi kasvetli, biraz fantastik ve tuhaf. Bilerek zaman ve mekânda belirsizlikler bırakan filmde anlatılan aslında açıkça bizim hikâyemiz. Herkesin derdi farklı, uyanıklar ya da bezmişler var filmde, toplumla ya da koltukla derdi olanlar da. Film Lenin metaforu (metafor mu?) ile çözüm olarak solu işaret ediyor, toplumsal ilişkilerin hatta aşkın arasına Lenin’i geri getiriyor. Müthiş bir oyuncu kadrosu eşliğinde konuşmayı unuttuğumuz bir çözüme dair zaman zaman sert, bazen fantastik, bazense esprili bir çağrı. Gönül Yazar, evinde geçirdiği ‘ölümcül kaza’ nedeniyle hastaneye kaldırıldı
Türk sanat müziği icracısı ve sinema oyuncusu Gönül Yazar, evinde geçirdiği kaza nedeniyle hastaneye kaldırıldı. Sanatçının sosyal medya hesabından yapılan açıklamada, evinde geçirdiği kaza sonucu kaburgalarını kırdığı ve hastanede tedavi gördüğü açıklandı. Usta sanatçının sosyal medya hesabından yapılan açıklamada şu ifadelere yer verildi: “Sevgili dostlarımız; Gönül hanım ölümcül bir ev kazası geçirdi. Ve kaburgaları kırıldığından dolayı hastanedeydik. İyileşmeye çalıştığı bu süreçte birisi ‘Herkese yazıyorsun, bana neden cevap vermiyorsun’ diyerek sitemde bulundu. Ben yakınıyım ve şu anda yanındayım. Onun bu mesajlara cevap verecek hali olmadığı için yazılarınızı ben cevaplıyorum. Bayram mesajını bile şahıslara değil, herkesi kapsayacak şekilde yazdık. Gönül hanım sitem sevmez, kendi de sitem yapmaz. Onun isteği üzerine bu yazıyı paylaşıyorum.”  YAZAR'DAN İLK AÇIKLAMA Daha sonra Yazar ise talihsiz kazanın nasıl gerçekleştiğini anlatarak sağlık durumu hakkında da bilgi verdi. Yazar, evinde geçirdiği kaza sonrası şu açıklamayı yaptı: “Kendi evimin banyosunda düştüm. Elimde tepsi vardı ve banyoya bir şey almak için girdiğimde ayağım kaydı ve çok kötü bir şekilde düştüm. O anda yanımda köpeğim Gizmo'dan başka hiç kimse yoktu. Banyo hemen yatak odamın yanında olduğundan, acılar içinde bağıra bağıra, yerde sürünerek yatak odama gittim. Telefonla yakınlarıma haber verdim ve hastaneye kaldırdılar. Kaburgalarım kırılmış. İç kanama olabilir diye 2 gün hastanede yattım. Kırılan kaburgalarım neredeyse akciğere batmak üzereymiş, çok şükür öyle bir sorun olmadı. Ancak şimdi sırtımda çok ağrı var ve yarın tekrar hastaneye gidiyorum. Bana dua edin.” Sembolik-aklın yıkılası gücü (2)
Küçük bir marketteyiz. Kasiyer bir müşteriyi indirimli ürünlerin olduğu noktaya yönlendirirken “Hangi ürünler var?’’ sorusuna cevaben “Maskeler duş jelleri, orkidler, çay bardağı setleri, diş macunu ve diş fırçaları indirimde” diyor. Kadın o reyona doğru giderken kasada kalan eşi, kasiyerin anlattığına bakılırsa, şöyle deyip vurmaya başlıyor: “Bir bayana orkid söylenmez! Sen benim karıma orkid falan söyleyemezsin!”  Dilimize ‘orkid söylemek’ şeklinde yeni bir deyim kazandırabilecek bu trajikomik olay, 21’inci yüzyılın ilk çeyreğini tamamlamamıza az kalmışken, sembolik-aklın hâlâ ne kadar güçlü olduğunu bir kez daha gösteriyor. “Benim bedenim, benim kararım!” sloganının ne denli isabetli olduğunu da gösteren bu olayda, karısının bedenini fazlasıyla sahiplenmiş bir erkeğin sembolik-akıl düzleminde çalışan zihni, regl kanamasına yönelik bir ürünün adını söyleyen bu genç adamın, karısının mahrem yerleriyle bir tür temas halinde olduğu yanılsamasını üretmeyi başarıyor. Regl kanıyla ilgili tabu ve inanışların da katkısıyla, sözün büyülü gücü ortaya çıkıyor. Bir kavgada ya da öfke patlamasında, söylediği şeyi gerçekleştirdiği yanılsamasının verdiği hazzın tadını çıkara çıkara ana-avrat küfrettiğini tahmin edebileceğimiz adam, kadın bedenini sözcüklerle kuşatıyor, büyülü bir sözcük çarşafına sokuyor kadını. Çünkü bu ülkede ‘Herkes kimsenin karısına orkid söyleyemez!’  Seçim sandığı başındaki tavrından bağımsız olarak bu adam, altı yıl önce Üsküdar’da kurulan Kabe maketini tavaf etmek için ihrama giren dinci avukat ve metroda Atatürk’e benzeyen adamı görünce gözyaşları içinde saygı gösterisinde bulunan seküler yolcuyla aynı toprakların ürünüdür. Tam da bu akıl sayesinde RTE, ‘karısına orkid söyletmeyen adam’dan sadece bir gün önce, Kıbrıs’ta ihtişamlı bir beton projesini ‘müjde’ olarak sunabilmiştir. Türkiye’nin irrasyonel ulusalcı/milliyetçi/muhafazakâr iktidarları gücünü tam olarak bu sembolik-akıldan alır; patronların zarar görmemesi için grevlere izin vermediklerini açıkça söyleyen işçi düşmanlarına inatla oy veren işçinin, tarımı bitirmeye and içmiş beton sevdalısına ‘gâvura vurur gibi!’ oy veren çiftçinin aklı…  ***  Küçük bir Hırvat adasındayız. Yıl 1998. Yugoslavya dağılmış, ortaya çıkan diğer küçük devletler gibi Hırvatistan da kendini serbest piyasa ekonomisine teslim etmiş. Arkadaşlarının cenaze töreninde bir grup yaşlı insan görüyoruz. Etrafı kolaçan edip kimsenin görmediğine emin olunca, tabutun üstüne örtmek için kırmızı bir örtü ve mezar taşı için bir kızıl yıldız çıkarıp Enternasyonal’i söyleyerek cenaze törenini sürdürüyorlar. Tam o sırada bir şey oluyor: Arkadaşlarını gömmeye gelen bu yaşlı partizanlar, Mareşal Tito’nun hayaletini görüyorlar. 1999 yapımı Hırvat filmi Marsal, ada halkının işte bu hayaletle kurduğu sembolik-akıl temelli ilişkinin absürd öyküsünü anlatıyor.  Adanın ilk ve tek kapitalist girişimcisi olan belediye başkanı, başta Devrim Müzesi olmak üzere adadaki kamu binalarını özelleştirmiş, fiyatını uygun bulduğu için de hepsini kendisi almıştır. Komünizm düşmanı başkan önce bu hayalet söylentilerinden şikâyetçiyken, ‘Tito’nun ruhu’nu ziyaret etmek için gelen bir grup yaşlı partizanı görünce hemen komünizm turizmine başlar. Dolaplarda tozlanmaya bırakılmış bayraklar, kızıl fularlar vs. ortaya çıkarılır. Adada artık her gün İşçi Bayramı kutlanmakta, geçit törenleri düzenlenmekte, belediye başkanı turistlerin toplandığı alanda en komünist nutukları çekmektedir. Bir sahnede başkan, hayalet olayını soruşturan polis memuru Stepan’a şunları söyler: “Düşünsene, yaşlı komünistlerden 20 grup, her biri 10 bin kuna olsa, bize bırakacakları en az 200 bin kuna. Ve bu sadece başlangıç! Honnecker’in hayaletini de ayarlarız -Alman pazarı para demek! Sonra Stalin’in hayaleti. Ve sonra Mao.120 milyon Rus ve 1 milyar Çinli, yerel düşünüp küresel hareket edeceksin!”  Bu arada, partizanların kumandanı Marinko bunun hayalet olmadığını, çünkü eğer bu bir hayaletse ahiret hakkında söylenenlerin gerçek olabileceğini ve bunun da Marxizm’e ters düşeceğini söyleyerek yeni bir komplo teorisi üretir: Tito’yu devirmek isteyen güçler onun öldüğü yalanını yaymış, Tito’yu da kaçırıp bu adaya saklamışlardır. Sonra hayaletin adadaki akıl hastanesinde kalan ve kendini Tito sanan bir adamcağız olduğunu öğreniriz. Ne yazık ki partizanlar ‘kişi kültü’ etrafında sembolik-aklın gücünü kullanmayı yeğler ve işler iyice çığrından çıkar.  Finalde, kendini Mareşal Tito zanneden adamı, dümeni ve kürekleri olmayan bir kayıkla açık denizde belirsizliğe doğru ilerlerken görürüz. İşte o kayığı başıboş bir şekilde sürükleyen, sembolik-aklın uzak durulası ve yıkılası gücüdür. sembolik-aklın uzak durulası ve yıkılası gücüdür. Nürnberg Türkiye Almanya Film Festivali'nde ödüller sahiplerini buldu
AYŞEGÜL ILGIN / NÜRNBERG 25. Nürnberg Türkiye Almanya Film Festivali'nde Almanya’nın ünlü yönetmenlerinden Dominik Graf’in ‘Fabian oder der Gang die Hunde’ adlı filmi en iyi film ödülünü kazandı. Büyük ilgi gören Festivalde toplamda 9 ödül verildi. Festivalde, En İyi Kadın Oyuncu Ödülü ‘Gipsy Queen’ filmindeki performansı için Alina Şerban’a, En İyi Erkek Oyuncu Ödülü’ ise ‘Nuh Tepesi’ filmindeki rolü ile Ali Atay'a verildi. Jüri ayrıca ‘Kız Kardeşler’ filmi için Emin Alper’e en iyi yönetmen ödülünü verdi. Öngören Ödülü’nü yönetmenliğini Lukas Nathrath’ın yaptığı ‘Kippa’ filmi aldı. Seyirci ödülü ise Barış Atay’ın yönettiği “Aden” filmine verildi. Kısa film yarışmasını “Zweite Haut’ (İkinci yüz) filmiyle Kerem Ergün ve İsmet Ergün kazandı. "ROMAN OLARAK KENDİMİ HİKAYELERDE BULAMADIM"  Hüseyin Tabak’ın yönetmenliğini yaptığı, başroldeki Ali’nin iki çocuğuyla Romanya’daki bir köyden Almanya’daki bir boks ringine uzanan hikayesini anlatan Gypsy Queen filmindeki performansıyla en iyi kadın oyuncu ödülüne layık görülen Roman oyuncu Alina Şerban, ağlayarak yaptığı konuşmasıyla geceye damgasını vurdu. Şerban, “Bu festival, insan haklarını merkezine alan bir festival olduğunu gösterdi. Bu benim için çok önemli. Bir mesajı, anlamı olan hikayeleri anlatmanın zor olduğunu biliyorum. Yapısal ırkçılık hala sanat dünyasına damgasını vuruyor. Bu yüzden size idealist olduğunuz için teşekkür ediyorum. Çeşitliliğin ve hikaye perspektiflerinin az olması gruplar özelinde yanlış temsile neden oluyor ancak bireysel düzeyde bu “reddedilmek, görülmemek, acıtılmak” demek. Ben bir Roman olarak kendimi hikayelerde bulamadım. Romanların gösterilme şeklinden dolayı hep utanç hissettim. Bugün bu görülmeyi mümkün kılan bir filmle olmaktan onur duyuyorum” diye konuştu. 'SİNEMA KÖPRÜ İŞLEVİ GÖRÜYOR' Festival Yönetmeni Ayten Akyıldız, programın yüz yüze, diyalog halinde geçebilmesi için büyük çaba gösterdiklerini belirtti.  Sinema seyircisinin, “Bizleri tekrar bu hayata geri döndürdünüz” içerikli sözlerinin kendilerine umut verdiğini kaydeden Akyıldız, “Festival ile bir köprü oluşturduğumuza inanıyorum. Türkiye için de köprü olduk. Fatih Akın, Tuncel Kurtiz ile Nürnberg’de tanışıp film yaptıysa bu bir köprüdür. Yıllar önce Jüriye aldığımız Arte’den Alexander Bohr, yıllar sonra Emin Alper’in “Kız Kardeşler” filminde yapımcı olduğunu görmem bizim festivalin köprü olduğunun bir ispatıdır. Alman izleyicimizin düzenlediğimiz Kardeş Türküler konserinden sonra, Çağan Irmak’ın filmlerinden sonra ağlayarak sarılmaları, köprü değil de nedir?” dedi. Akyıldız, festivalin ayrıca bağımsız sinemacılar, kendilerini gösterme şansı bulamayan oyuncular, yönetmenler için de köprü olmasını amaçladıklarını ifade etti. ÜNLÜ SİNEMACILAR JÜRİDE Uzun metraj seçici kurulu, Yönetmen ve Yazar Tevfik Başer’in jüri başkanlığında olmak üzere beş kişiden oluştu. Yapımcı ve Yönetmen Martin Rehbock, Federal Almanya Sinema Destekleme Fonu İdari Kurulu Üyesi Christiane Schleindl, Oyuncu ve Yönetmen Haluk Piyes ve Video Muhabiri/ Film yapımcısı Stefan Kleeberger’den oluşan jüri, Türkiye’den 5, Almanya’dan 6 film olmak üzere 11 film izledi ve uzun metraj film yarışması için karar verdi. Kısa film yarışması seçici kurulunda ise jüri başkanı Nuran David Çalış ile birlikte Oyuncu Ruth Reinecke ve oyuncu İrem Sak yer aldı. BAŞER: "FESTİVALİN BÜYÜMESİNİ İSTİYORUM" Toplam uzun metraj 11 yarışma filmini izleyen ve ortak bir kararla ödülleri sahiplerine ulaştıran jüri, festival izlenimlerini BirGün'e aktardı. Uluslararası ödüllü "40m2 Almanya" filminin yönetmeni ve Jüri Başkanı Tevfik Başer, “Pandemi sonrası katıldığım ilk festival, Burada olmak ilaç gibi geldi. İnsanların arasına karışmak, tekrar festivalde film görmek güzeldi. Buraya beşinci gelişim. Burası butik bir festival, burası bir aile. Buraya gelen insanlar bir ailenin içine kabul ediliyorlar gibi görüyorum. Ben de bu ailenin içinde olduğumu hissediyorum. Festivalin daha da büyümesini ve daha uluslararası olmasını çok isterim” diye konuştu. PİYES: "ROTA YENİDEN ALMANYA" Yapımcı Martin Rehbock da "Festival, ulaşılması zor filmleri bize ulaştırıyor. Erişimi ve katılımı arttırması bakımından önemli bir işlevi var” yorumunu yaptı. Ünlü oyuncu Haluk Piyes ise, Nürnberg Türkiye Almanya Film Festivali’nin sağladığı karşılaşma alanlarının önemini vurguladı. Piyes, “Ben ilk filmlerimi burada yaptım. Rotamı yeniden Almanya’ya çevirmeyi planlıyorum. Bu noktada bu festival iyi bir nabız yoklaması oldu. Burada sektörden pek çok kişiyle tanışıyoruz. Çok da uzak fikirlerimiz olduğunu söyleyemem. Bu jüri deneyiminde mesela, hepimiz hemfikirdik. İnsan olarak, duygu olarak aynı pencereden bakıyoruz. Festival de bize bunu hatırlattı” dedi.  Festivalin ilk jüri deneyimi olduğunu vurgulayan yapımcı Stefan Kleeberger, “Dürüst olmak gerekirse ilk başta pek çok ayrı film ve oyuncu arasından ortak bir karara nasıl varacağımızı hayal edemiyordum. Herkesin birbirinin fikrine saygı duyduğu açık bir takım olduk” yorumunu yaparken, Sinema Fonu Destekleme İdari Kurulu Üyesi Christiane Schleindl ise "Unutulmaz. Karşılıklı fikir alışverişlerimiz filmlerin ötesine geçti” diyerek deneyimini aktardı. İstanbul'un Orta Çağ kalma köprüleri yok olma tehlikesiyle karşı karşıya
İstanbul kara surlarının Orta Çağ'dan kalma 4 köprüsü yıkılmaya yüz tutmuş durumda. Ağaçlar, otlar tarafından etrafı sarılan, büfe olarak kullanılan, pantolon, havlu asılan köprülerin son durumu havadan da görüntülendi. Sanat tarihçisi Hayri Fehmi Yılmaz, "İstanbul'un içinde de 5 tane ilginç köprümüz var. Bunların 4'ü günümüze ulaşmış. Bugün izleri duruyor, köprüler duruyor. Fakat ne yazık ki modern kentin dokusu içerisinde kaybolmuş durumdalar, hendekler gibi. Adeta saklı köprüler bugün. Artık hendeği hatırlayanın kalmadığı gibi, köprüleri de kimse hatırlamıyor" dedi. Fatih İlçesi'nde bulunun etrafı surlarla çevrili orta çağdan kalma İstanbul'u 5 adet köprüsü bulunuyor. Bu köprülerin özellikleri ise kara surları önündeki hendeği aşarak şehre geçiş için inşa edilmiş olması. Ancak köprülerden bir tanesi günümüze ulaşmazken, diğer 4 köprü ise yok olma tehlikesiyle karşı karşıya. 5 KÖPRÜDEN 4'Ü AYAKTA 5. yüzyılda inşa edilen toplam 22 kilometre uzunluğundaki İstanbul surları, 5.5 kilometrelik Haliç surları, 7.5 kilometrelik kara surları ve 9 kilometrelik Marmara surlarından oluşuyor. Kara surları boyunca ise dış bölüme kenti korumak için inşası sırasında hendekler yapıldı. Bugün tarım alanı olarak kullanılan hendeklerin genişliği 20, yüksekliği ise 10.5 metre. O dönemde bu hendekleri aşarak şehre girmek için ise 5 adet köprü inşa edildi. Edirnekapı, Silivrikapı, Belgradkapı, Yedikule Kapı ve Altınkapı önünde birer köprü inşa edildi. Bu köprülerden Altınkapı önünde bulunan köprü günümüzde yok olmuş durumda.  "BÜFE DE VAR, KIYAFET, HAVLU ASAN DA" Edirnekapı'daki köprü tahrip olmuş durumda. Köprüyü ağaçlar ve otlarla çevrelemiş, ayrıca yakılan ateş yüzünden içi de kararmış. Köprü etrafını saran ağaçlar nedeniyle neredeyse görünmez olmuş. Silivrikapı'daki köprünün hemen bitişiği araç yolu olarak kullanılırken, köprü ise yaya yolu olmuş durumda. Ancak köprünün altında kıyafetler, havlular asılı halde duruyor. Hendeklerin tarım alanı olarak kullanıldığı bölümde hemen buradan başlıyor. Ardından Belgradkapı ve Yedikule Kapısı'nda da tarım alanları devam ediyor. Yedikule'deki köprünün hemen altı ise burada bulunan bir büfe tarafından kullanılıyor. Köprünün hemen altı ise bir bölüm beton duvar ve bir kapı ile kapatılmış. İçine de burada bulunan büfenin sattığı su, meşrubat şişeleri konulmuş durumda. "ADETA SAKLI KÖPRÜLER BUGÜN" Sanat tarihçisi Hayri Fehmi Yılmaz, köprülerin nasıl inşa edildiği ile ilgili bilgi vererek, "İstanbul kentinin köprüleri de meşhur. İstanbul köprüleri deyince Haliç ya da Boğaz'ın üzerindeki köprüleri hatırlıyoruz veya kentimize doğru gelen tarihi köprüler konuşuluyor ama İstanbul'un içinde de 5 tane ilginç köprümüz var. Bunların 4'ü günümüze ulaşmış. Kentimizin surlar içinde kalan çekirdek kısmı bugün Fatih İlçesi. Burası eski İstanbul yerleşim alanı ve surlarla, duvarlarla çevrili. Haliç ve Marmara kıyılarında surlar deniz kıyısında yapılmış onun avantajını kullanmışlar. Kara tarafındaysa kenti geri kalanından ayıran derin bir hendek var. Bu hendek yaklaşık 20 metre genişliğinde 10.5 metre yüksekliğinde aşağı yukarı Tekfur Sarayı civarından, Edirnekapı'dan başlayıp Marmara Denizi yani Yedikule'ye kadar devam eden bölgede derin bir hendek vardı. Bu hendeğin varlığı kenti korumak için çok önemli. Negatif bir sur gibi aşağıya doğru gidiyor. Ama aynı zamanda kentin dışarıya bağlanan noktalarını, yollarını da kesiyordur. O yüzden her bir kapının karşısına bir geçit, bir köprü inşa etmek gerekti. İstanbul'un en ilginç köprüleri bunlar hendek köprüleri. Adeta saklı köprüler bugün. Artık hendeği hatırlayanın kalmadığı gibi, köprüleri de kimse hatırlamıyor. Ama bunlardan çok güzel bir örnek Edirekapı'da. Hala kapının hemen önünde duruyor. Muhtemelen en eski örneğimiz bu. Surlarla yaşıt olmalı ama Osmanlı Dönemi'nde tamir edilmiş onun izlerini kemerler üzerinde takip edebiliyoruz" dedi.  "MODERN KENTİN DOKUSU İÇERİSİNDE KAYBOLMUŞ DURUMDALAR" Yılmaz, "Benzer bir köprüyü Silivrikapı üzerinde de görüyoruz. Yine biraz daha ileride Belgradkapı'da. Yedikule Kapısı'nın birer köprüsü olduğunu biliyoruz. Eski fotoğraflardan bunları takip etmek mümkün. Bugün izleri duruyor, köprüler duruyor. Fakat ne yazık ki modern kentin dokusu içerisinde kaybolmuş durumdalar, hendekler gibi. Surlarla birlikte inşa edilmiş olmalılar. Bu hendek hemen 5. yüzyılda tasarlandı. Hendek, ön sur ve arka sur 3 bölümlü olarak tasarlanmıştı. Bunda ilk önce hiç şüphesiz hendeğin tasarlanmasıyla birlikte köprülerde tasarlandı. İstanbul surları neredeyse Tunç Çağı'ndan beri gelişen akdeniz coğrafyasında gelişen savunma mimarisinin birçok detayını kendi bünyesinden barındırıyor. Hatta bu birkaç bin yılda gelişmiş savunma mimarisinin en damıtılmış en muhteşem örneği olarak karşımıza çıkıyor. Tam bu örneğin önünde hoş bir detayda karşımıza çıkıyor. Köprülerimiz iki kule arasına yerleştirilmiş kente girişi koruyabilmek için hemen giriş çıkışı sağlıyor. Hem de aynı zamanda güvenlik problemlerine neden oluyor. O yüzden iki kulesi arasına yerleştirilmiş, hemen hendeğe doğru gelen yolda ikinci bir kapı vardı. Onun önünde hendek üzerinde bir köprü vardır ama kapılarla köprü tam karşılıklı değildir. Küçükte olsa bir zikzak yapıp öyle kapıya ulaşılır. Bu Silivrikapı'da çok net görülür. Köprüden dümdüz yürürseniz duvara ulaşırsınız, sola dönüp tekrar sağ yaptığınızda kapıya ulaşırsınız ve oradan şehre girme şansınız var. Böylelikle küçük bir savunma mekanizması geliştirilmiş" şekliden konuştu. Netflix, yılın ikinci çeyreğinde en çok izlenen film ve dizileri açıkladı
Popüler dizi ve film platformu Netflix, 2021'in ikinci çeyreğinde en çok izlenen orijinal içerikleri açıkladı. Listenin ilk sırasında Army of the Dead var. Bu zaman aralığında listenin zirvesinde yer alan ‘Army of the Dead'in (IMDb puanı 5,8) izlenme sayısı 75 milyon. Film, Las Vegas’taki bir zombi salgını sırasında yaşananları konu ediyor. Bir adam salgın sırasında bir grup paralı askeri bir araya getirir ve büyük oynamaya karar verir. Ekip, karantina bölgesine girmeye cesaret ederek gelmiş geçmiş en büyük soygunu gerçekleştirmeye çalışır.  İkinci sırada yer alan orijinal içerik ise ‘Fatherhood' (IMDb puanı 6,7). Komedi-dram türündeki filmin izlenme sayısı 74 milyon. Fatherhood, kızının doğumundan bir gün sonra karısının beklenmedik ölümü ile sarsılan bir babanın, kızını tek başına büyütme çabasını konu ediyor.  Listede üçüncülük koltuğunda ise 60 milyon izlenme ile bu senenin dikkat çeken yapımlarından ‘Sweet Tooth’ (IMDb puanı 7,9) dizisi var. Sweet Tooth, insan ve geyik karışımı bir canlı olan genç Gus’ın maceralarını konu ediyor. Dünyayı sarsan gizemli bir olayın ardından harekete geçen Gus, kendisi gibi melez insanlardan oluşan bir aileye katılır ve birlikte büyük bir komployu keşfetmek üzere zorlu bir maceraya atılırlar.  Listede sıralama şu şekilde devam ediyor: Shadow and Bone (55 milyon izlenme - IMDb puanı 7,7) Leigh Bardugo imzalı romandan uyarlanan fantastik dizi, “Lights Out”, “Arrival" ve "Bird Box" gibi yapımlardan tanınan Eric Heisserer tarafından ekrana taşınıyor. Yazarın ünlü Grisha evreninde geçen "Shadow and Bone" konu olarak, ikiye bölünmüş bir evrende vahşi yaratıklara komşu olarak yaşayan insanları takip ediyor. İki ülkeyi birleştirebilecek sihirli bir gücün varlığını keşfeden bir asker, kendisini zorlu bir savaşın ortasında buluyor.  Lupin – 2. Kısım (54 milyon izlenme - IMDb puanı 7,5) Assane Diop’un hayatı, işlemediği bir suçla itham edilen babasının ölmesiyle altüst olur. Aradan geçen yılların ardından Assane Diop, babasının intikamını almaya karar verir ve bunu yapmak için de kahramanı Arsène Lupin’den ilham alır.  The Mitchells vs. The Machines (53 milyon izlenme - IMDb puanı 7,7) Animasyon, ayaklanan teknolojiye karşı zorlu bir mücadeleye girişen bir ailenin hikayesini konu ediyor. Katie, hayalini kurduğu sinema okuluna girmeyi başarınca mutluluktan deliye döner. Evinden kilometrelerce uzaklıktaki okuluna gitmek için hazırlıklara başlayan Katie’ye bu yolculuğunda ailesi de eşlik eder. Keyifli bir şekilde yola koyulan aile, yolculuk sırasında robotların dünyayı istila ettiğini öğrenir. Teknoloji ayaklanıp, robotlar sokaklarda dolaşmaya başlayınca, aile dünyayı kurtarmak için zorlu bir mücadeleye girişir.  Elite 4. Sezon (37 milyon izlenme - IMDb puanı 7,5) Elite, ülkenin en seçkin okuluna gitmeye hak kazanan işçi sınıfından üç gencin hikayesini konu ediyor. Las Encinas, İspanya’nın en seçkin okullarından biridir. Ülkede yaşanan bir deprem pek çok okulun yıkılmasına neden olur. Açıkta kalan çocuklar bölgedeki diğer okullara dağıtılmaya başlayınca, işçi sınıfı ailelerden gelen üç çocuk da Las Encinas’a kabul edilir. Gençler başlarda bu durumu büyük bir şans olarak görür. Ancak çok geçmeden yanıldıklarını anlarlar. Kaybedecek hiçbir şeyi olmayan üç genç ile her şeye sahip olan okulun zengin öğrencileri arasında büyük bir çatışma başlar. Sınıf arkadaşlarından birinin ölü bulunması ise ortamı iyice karıştırır. Polis tüm öğrencileri sorgudan geçirir. Peki suçlu ya da suçlular kimdir? La Casa de Papel'in başrol oyuncularından María Pedraza, Miguel Herrán ve Jaime Lorente'yi tekrar bir araya getiren dizinin kadrosunda Itzan Escamilla, Miguel Bernardeau, Arón Piper, Ester Expósito, Mina El Hammani gibi isimler yer alıyor. Darío Madrona ve Carlos Montero’nun yaratıcısı olduğu dizinin müzikleri ise Lucas Vidal’a ait.  Who Killed Sara? 2. Sezon (34 milyon izlenme - IMDb puanı 6,4) Alex, kız kardeşinin ölümü ile suçlanan adamdır. Haksız yere 18 sene hapishanede yatan Alex, özgürlüğüne kavuştuğunda adaleti kendi ellerine almaya karar verir. Masumiyetini kanıtlamak için her şeyi yapmaya hazır olan Alex, kardeşini öldüren ve hayatından 18 yılını çalanlardan intikam almak için harekete geçer. Alex, bu sırada gerçek suçluyu bulmaktan daha fazlasını ortaya çıkarır.  The Circle (29 milyon izlenme - IMDb puanı 7,3) Statü ile stratejinin iç içe geçtiği, sosyal deney niteliğindeki bu yarışmada, oyuncular 100.000 $ kazanmak için flört ediyor, arkadaş oluyor ve sahte profil oluşturuyor.  The Sons of Sam (19 milyon izlenme - IMDb puanı 7) 1970'lerin sonlarında "Sam'in Oğlu" vakası, dünyada büyük yankı uyandırır. Amerika’nın en ünlü seri katillerinden biri olan David Berkowitz'in tutuklanması ile son bulan bu dava, gazeteci Maury Terry için ömür boyu sürecek bir saplantı haline gelir. Maury, David Berkowitz'in tek başına hareket etmediğine, cinayetlerin şeytani bir tarikatla bağlantılı olduğuna inanır ve bunu kanıtlamak için yıllarca mücadele eder.  Ne güzel geçti bütün yaz
Netflix’in şu ana kadarki en iyi yerli filminin Geçen Yaz olduğunu düşünüyorum. Bazı filmler sadece güzeldir, onları izlemek keyif verir. Ama bazıları ise o filmin içinde yaşama hissi uyandırır. Çünkü tanıdıktır, samimidir, kısık sesiyle kulağınıza hiç unutmak istemeyeceğiniz sarı sıcak bir şeyler fısıldar gibidir. İşte Geçen Yaz filmi onlardan biri. Özellikle liseli yıllarını 90’ların sonlarında geçirenlerin bu filmi çok seveceğine eminim. O ANLAR Yönetmen Ozan Açıktan imzalı film, Bodrum’da 1997’nin yaz aylarında geçiyor. Ailesi ile her yıl gittiği yazlık, bu sefer 16 yaşındaki Deniz için yeni kapılar açıyor. O yaz aşkı, hayatı, arkadaşlığı ve daha önemlisi kim olduğunu anlamaya çalışıyor Deniz. Çocukluktan beri ilgi duyduğu Aslı’yı takip ederken, ikilinin birlikte yaşadığı deneyimler, Deniz’in gelecekte var olacak olan Deniz’i tanımlamak için yol taşları gibi önüne seriliyor. Hikâyede benim asıl ilgimi Aslı ile Deniz ilişkisinden ziyade, hayat bagajında yükler taşıyan Burak ile Deniz’in arasındaki ilişki oldu. Filmin mükemmel coğrafyayı kadrajlarına taşıma kabiliyeti oldukça güçlüydü. Esen rüzgârı dahi hissettiren manzaraların içine gençlerin dahil olduğu anlarda, sinematografi iyice güçleniyordu. Dramatik açı olan kuş bakışı açısı yani kameranın sahneye tam tepeden baktığı görüntüler, karakterin iç dünyası ile bağlantılıydı ve yerinde kullanılmışlardı. Ozan Açıktan’ın iyi bir yönetmen olduğunu, anlattığı hikâyeye tam anlamıyla hâkim olduğunu hissetmemek mümkün değildi. Kameranın karakterlere çok yaklaştığı anlar da keza öyleydi. Tabii burada oyuncuların da başarısı hemen ortaya çıkıyor. Samimi oyunculuklar ile filmin başrollerindeki Ece Çeşmioğlu, Fatih Şahin, Halit Özgür Sarı filmi çağdaş iyi örneklerindeki oyunculuklar gibi çıtayı yükseltmişlerdi. Senaryoda karakterler için oldukça özenilmiş olduğundan, gördüğümüz gençlerin çoğunda kendinizden, gençliğinizden, hatıralarınızdan birer parça bulmak mümkün olacaktır.  YAZLIK DİSKOLAR Tüm bu anlattıklarımın zirvesi ve benim de bir anlamda içselleştirerek en sevdiğim sahnesi, kayalık sahnesiydi. Hani kendinize bir şey kanıtlamak için denize atladığınız dik kayalıklar vardır ya gençken. Kayalığın ucuna gelince tereddüt ve korkudan kalbinizin hızla attığı ama bir noktada kendinizi bilinmez bir boşluğa bıraktığınız o saniyeler. Atlamayı başardığınızı ancak sudan kafanızı çıkartıp yukarı doğru baktığınızda algılayabildiğiniz o sihirli anın içinde, içinize dolan özgürlük hissi. 97’de Türkiye’nin güneyinde geçen büyüme hikâyesinin anlatıldığı bir gençlik filminin, bana kalırsa en önemli ögelerden biri filmde kullanılan müziklerdir. Hatırlayın, ister rockçı olun ister metalci her yaz birkaç Türkçe pop hit parçası o yazı egemenliği altına alırdı. İsteseniz de istemeseniz de kendinizi yazlık diskoda, sarhoşluğa henüz tam alışamamış bünyenizle bu hit parçalarda coşarken bulurdunuz. Film sizi tam da o anlara da götürüyor işte. Kulağa basit bir işmiş gibi geldiğini biliyorum ama inanın seyirciyi ‘o an’ denilen önemli hatıralara, filmi izlerken götürebilmesi kolay iş değil. Yaşanmışlığı hissettiren bir anlatı, iyi yönetmenlik, karakterlerini yaşayabilen oyunculuklar... Kısacası izlemesi keyifli tatlı bir yaz filmi Geçen Yaz. En sevdiğim Türk şair, romancılardan, kendi tabiriyle ‘hülya adam’ Ahmet Hamdi Tanpınar’ın tılsımlı dizeleri ile Bütün Yaz isimli şiirinde dediği gibi; Ne güzel geçti bütün yaz, Geceler küçük bahçede… Tiyatro sanatçısı Levent Aykul evinde ölü bulundu
Yüzeyselliğe inat: Benimle Yan
Öykü ÖZFIRAT Yeni şarkısı ‘Benimle Yan’ için “Günümüzün yüzeyselliğine inat” ifadelerini kullanan Sena Şener ile konuştuk. Pandemi süreci sizin için nasıl geçti? Herkes gibi iyi olmaya, adapte olmaya çalışıyorum. Pandemi dönemi özlem doluydu ve hayat üzerine düşündüğüm bir süreç oldu. Sevdiklerimle izole olduk. ‘Benimle Yan’da derinlik vurgusu hissediliyor. Nedir sizin için bu şarkının arkasındaki hisler? ‘Benimle Yan’, günümüzün yüzeyselliğine inat cesaretle kül olmaktan bahsediyor. Herkesin korkup incelterek yaşadığı aşk halinin en derinine inmek gibi. Geçen ay İngiliz Dili ve Karşılaştırmalı Edebiyat bölümünden mezun oldunuz. Öğrencilikle beraber müzisyenlik nasıl gidiyordu? Üniversitedeki alanınızla ilgili çalışmayı düşünüyor musunuz? Turnelerle eşzamanlı olarak okula gitmek yorucuydu. Çoğu zaman uykusuz kaldım ama bölümüm itibarıyla şarkı yazarlığım da geliştiği için her şeyiyle yaşamaya değer bir süreçti. Şimdilik müzik kariyerime odaklıyım, zaman neler getirir bilinmez, edebiyat da hayatımda önemli bir yere sahip. Şarkılarınızın dinleyenlerde yoğun duygusal karşılığı oluyor. Yazarken nelerden ilham alıyorsunuz? Hayatı, hayatımı ve hayatları yansıttığımı düşünüyorum. Sanırım bu gerçeklik insanlara dokunuyor. Hâlâ çoğu şarkımı sahnede söylemek, beni duygusal açıdan yoğunluğa sürüklüyor. Hem müzikal hem de genel anlamda yeniliklere açık mısınız? Genç müzisyen olmanın cesaretle nasıl bir bağı var? Yeniliklere açık olduğumu gözlemliyorum çünkü şarkılarımın özü aynı olsa da denediğim düzenlemeler, özellikle ‘Teni Tenime’ ve ‘Affetmem’ gibi şarkılarda, oldukça çeşitlilik gösteriyor. Yenilikçi olduğumu söyleyebilirim çünkü benim için yeni olan gündemde ve popüler olan değil. Bunun genç olmakla doğrudan alakalı olduğunu düşünmüyorum; uzun zamandır müziğimi paylaştığım için belli bir beklenti zaten var. Fakat kendinize dürüst olduğunuzda değişim ve yeniliklerin önüne geçemiyorsunuz. Önümüzdeki süreç için planlarınız nedir? Festivaller ve konserleri dört gözle bekliyorum. İngilizce ve Türkçe yeni şarkılar kaydediyorum, onları içime sinen şekilde sunmak istiyorum. Buraya dokunmayın
Bir bayram daha bitiyor. Bir ay daha. Bir ay sonra bir yaz daha… Bizim ilk albümümüzün adıydı “Bir Yaz Daha Bitiyor”. Gökhan ile benim gitar akorları üzerine çalışırken ortaya çıkan bestemizin üzerine amca’nın sözlerini yazdığı çok özel bir şarkıdır. Yanlış hatırlamıyorsam amca (İlhan Şeşen) şarkıyı dinledikten sonra buna dokunmayın sözlerini ben yazacağım deyip çok kısa bir süre sonra Bursa’dan “Bir yaz daha bitiyor/Gökyüzü bulutlandı/Dalgalar yorgun ağır/Kıyıda soluklanırlar gibi” dizeleriyle başlayıp ikinci dönüşünde “Tatlı sözler vefakâr /Adresler telefonlar/Verilip alındılar/Sanki aranacaklar gibi” diyerek gönderdiği bütün yaz aşklarına selam durduğu bir şarkıdır Bir Yaz Daha Bitiyor. Hangimiz yazlıklarda , seyahatlerde kaldığımız pansiyonlarda kampinglerde yeni tanıştığımız birilerine aşık olmadık ki. Hiç tanımadığımız uzaktan uzağa bakıştığımız insanlar için günlerce ağlayıp ucuz şaraplarla sayısı belirsiz biralarla sarhoş olmadık… Arkadaşlık teklif etmeyi düşünüp de reddedilmek korkusuyla bütün bir yazı; hiç bitmeyecekmişçesine heyecanla geçirip sabah uyandığımızda müstakbel sevgilimizin çoktan gitmiş olduğunun şokunu… Ya da kendisine ve kimseye açılıp konuşamadığımızdan platonik yaz aşkımızın en yakın arkadaşımızla el ele sahilde yürümesinin hüznünü… Şarkılar hayatımıza eşlik ediyor, sevincimize de, hüznümüze de. Yıllar sonra dinlediğimiz eski bir şarkı o anı o atmosferi yeniden yaşamamıza neden oluyor. Ben “Hotel California”yı ne zaman dinlesem Kalkan’da Limasollu Naci İngilizce kampında gitar çalan bir turisti de karşımda görüyorum.” Yağmur”u dinlediğimde Bodrum’da bir lokantanın merdivenlerinden terasa doğru hızlıca çıkıyorum. “Wish You Were Here”ı her duyduğumda turuncu renkli bir kasetçaların “play” tuşuna basıyorum. Köln Konseri’nde ise elimdeki cd’leri Keith Jarret’in imzalamasını heyecanla bekliyorum. Şarkılar kadar o şarkıları icra ettiğimiz mekânlar da çok önemli. Ya da sadece müzik olarak da bakmamalı. Hatta performans mekânı olarak da bakmamalı. Yaşar Kemal’in gittiği meyhane de önemli, Yılmaz Güney’in set aralarında çayını içtiği kahvehane de. Attila İlhan’ın her gün düzenli olarak gittiği pastahane de korunmalı, Adile Naşit’in Hababam Sınıfı’nda elinde zille merdivenlerinden koşarak indiği Adile Sultan Kasrı da. Ama ne yazık ki hoyratça gerçekleşen betonlaşmadan ve de sanata layık görülen ilgisizlikten tiyatro ve sinema salonları açık hava sahneleri de nasibini aldı. Bir zamanlar konserler verdiğimiz Rumelihisarı’nda tam da sahnenin olduğu yere bir mescit konuldu da ne oldu? Yedikule Zindanlarında zamanın cumhurbaşkanının da şarkı söylediği sahne artık yok. Muzır Müzikal oynanırken Şan Tiyatrosu yakıldı, görevli bekçi de içinde acımasızca can verdi. Ne durumda olduğunu bilen yok. 1954 yılından beri hizmet veren ve yazarlar, ressamlar, edebiyatçı ve sinemacıların uğrak yeri Refik kapandı. Beyoğlu’ndaki Markiz Pastanesi, İnci Profiterol kapandı. Kemal Sunal’dan Tarık Akan’a, Yaman Okay’dan Bilge Olgaç’a, Aytaç Arman’dan Bülent Kayabaş’a kadar çok önemli isimlere ev sahipliği yapan Arif Keskiner’in efsane yeri Sinema Sevenler Derneği -Çiçek Bar- bambaşka bir hüviyete büründü. Buralara sadece basit birer işletme olarak bakmamak lazım. Buralar toplumsal hafızamızın en önemli mekânları. Sadece bir örnek vereceğim yurtdışından. Kafka’nın gittiği Prag’daki Cafe Savoy 1893 yılından beri hizmet veriyor. Kimse orayı nargile kafe yapmayı aklının ucundan bile geçiremez. Zira her yıl milyonlarca turist sadece o kafeyi görmek için Prag’a geliyor. Şimdilerde de birçok önemli sanatçıyı yetiştiren Kadıköy Rıhtım’daki İstanbul Üniversitesi Devlet Konservatuarı’nın Göztepe’deki yerleşkeye taşınması için çalışmalar yapılıyor. Yapmayın değerli yöneticiler. Keman, piyano, gitar seslerinin yükseldiği, martıların onlara eşlik ettiği bu güzelim binaya ve sihirli atmosferine dokunmayın. Lütfen… Bari buraya dokunmayın. Tırnaklar ve hayaller
Gün kırıklarla başladı. Sabah, önce sol elimin serçe parmağındaki tırnak kırıldı, ardından hayallerim. Saksıda kuluçkaya yatan kumruyu görme hayaliyle balkona çıktığımda, ne kumru vardı ne de yumurtası. Tırnaklar ve hayaller kırılgandır. Tırnağım kırıldığında bilirim ki vücudumdan bir şeyler eksilmiştir. Kumrulu balkon hayalim ise hayalimden kargaları eksilttiğim için kırıldı. Kargaların kumrulara ve yuvalarına saldırdığını biliyordum oysa. Kırıklar eksilmelerden, eksiltmelerden kaynaklanır. İnsan kırılacağını bile bile niye eksik hayaller kurar ki? Hayaller de tırnaklar gibidir. Bünyenizde yeryüzünün mineralleri eksikse tırnaklarınız kırılır. Hayalleriniz de öyle; yeryüzünün birbirine bağlı unsurlarından sadece tekini bile kurduğunuz hayallerden eksiltirseniz kırılacaklar. Üst paleolitik dönemde üretilmiş, baykuş suratlı, boynuzlu, pençeleri olan, iki ayağı üzerinde dikilmiş, ‘theriantrop’ denilen ucube figürü, ilkel insanın hayal mahsülü diye aşağılayabilirsiniz. Oysa onların hayal mahsülleri, tıpkı toprağın mahsülleri gibi yeryüzüne aitti. Yeryüzünde her beden, ilişkiler ağında bir ilişkidir; diğer bedenlerle ilişki içinde var olabilir ancak. Theriantrop, yeryüzünün ilişkiselliğini gösteriyor, tıpkı farklı bedenlerin parçalarından üretilmiş ejderha figürleri gibi. Mahsülü olduğumuz yeryüzünün ilişkiler ağından kendimizi soyutladıkça, sadece tırnaklarımız ve hayallerimiz değil, varlıklarımız da kırılganlaştı. Varlığınızın kırılmasının nedeni belli; tahliller bünyenizdeki yeryüzü eksikliğini gösteriyor. İyileşmek isteyenler şimdi, ağaçlara, hayvanlara, dağlara, taşlara, derelere, yani yeryüzüne daha önce hiç olmadığı kadar yürekten sarılıyor. Sarıldıkları, ucube olarak aşağılanan theriantroptur. Ve yeryüzüne sarıldıkça kendi üzerine kapanmış egonun çeperleri eriyecek; yeryüzüne karıştıkça sonunda ucubeye dönüşecek. İktidar ise ucubelerle savaşan kahramanlar üretir. Yeryüzünde asıl mücadele, yerin yüzünü temsil eden, yaşamı savunan ucubeler ile kahramanlar arasında gerçekleşiyor. Ucubelerin mi yoksa kahramanların mı yanında yer almak istersiniz? Zor bir seçim. İktidarın serasında yetiştirilen herkes gibi kahraman olmak istersiniz elbet; yeryüzünü temsil eden ucube bedenleri öldürmeniz gerekecek. Kahraman olmak, doğayı, doğanın kuvvetlerini alt etmeyi gerektirir; Dede Korkut masallarındaki Boğaçhan gibi bir yumrukta boğayı öldürmek. Öldürdüğünüz boğa doğadır; ötekileştirdiğiniz yarınız. Tek yumrukta kendinizi öldürdünüz, içinizdeki yaşam sevincini. Yarısı boğa yarısı insan Minotauros sizsiniz. Ve ucubeyi öldüren kahraman Theseus da siz; yeryüzünün ilişkiselliğini, yaşamın kendisini, ucubeleri öldüren bir faşist. Doğa bünyelerden eksildikçe hayaller mahsül vermez olur, kurur. Hayalleri ve bedenleri besleyen yeryüzüdür çünkü. Yeryüzünden beslenmeyen bedenler ve hayallerin, iktidarın göksel idealarına sığınmaktan başka çareleri kalmamıştır. Hayaller kururken iktidarın serasında mahsüller çoğalır; idealleri için öldürmeye ve ölmeye hazır kahramanlar. İdealler ve tanrı-krallar ölümsüzdür, sizler ise ölümlü; yeryüzü, ölümlü varlıkların yeri. Hayalleriniz bu dünyaya ait olmamalı, ölüm sonrasına öteleyin. Ve yeryüzünün çok parçalı hakikati yerini, tanrı-kralda cisimleşmiş monolitik göksel hakikate bırakır. Bedenler, yeryüzünde dolaşan cesetler gibi; hayalleriyse öte dünyadaki göksel cennet ütopyasına yerleşmiştir. Güne kırıklarla başlıyoruz, yeryüzünde yaşamanın ve yeryüzüne dair hayallerin acemisiyiz çünkü. Yeryüzüne dair hayallerimiz fanteziler olarak değersizleştirildi hep. Hayal gücü, fantezi (phantasia) ve imgelem (imaginatio) olarak iki karşıt kutba ayrılmadan önce, her ikisi de birbiriyle ilişkiliydi. İmgelem basit bir akılda tutma edimi; fantezi ise imgelemin biriktirdiği imgeleri işleme yetisi. İmgelem bize at ve insanı verirken, fantezi at ve insanı yeniden işleyerek yarısı at yarısı insan Kentauros’u üretir. İktidar, yeryüzünü ve imgelerini fantezi olarak gerçekdışına yerleştirirken, imgelemi ise göksel hakikat ile ilişkilendirdi. Bizde eksik olan fantezi; Theriantrop’ları, Minotauros’ları, ucubeleri üretme yetisi. Bünyelerde yeryüzü eksikliği var. Kırılganlığımızın ilacı belli: Yeryüzüne geri dönmek! Unutmayın iyiler daima kazanır
Gizem ERTÜRK Gormot yakın zamanda Moğollar’a saygı albümü için hazırladıkları ‘Selvi Boylum Al Yazmalım’ yorumuyla sevenleriyle buluşacak. Ekibin ayrıca The Birth, The Life, The Eternity adında üç albüm projesi var. Gormot’un kurucusu Aycan Yeter ile buluştuk, Gormot’u konuştuk. Gormot ne anlama geliyor? Gormot ismini hep birlikte seçtik. Tabii önerileri, konuya hâkim biri olarak ben getirdim ama Gormot’un ruhunu hep birlikte oluşturduk. Gormot, çok eski zamanlarda Laz mitolojisinde var olan, gökyüzünde yaşayan, evrenin yaratıcısı ve aynı zamanda tüm doğa olaylarını yöneten bir iyilik tanrısının adıdır. Laz halkı tarafından ‘gormot’ hâlâ günümüzde de yaratıcı anlamında kullanılıyor. Çocukluğumda babaannem çok şaşırdığında Allah iyiliğini versin ya da Allah seni bildiği gibi yapsın demek yerine Ğormoti atişe ya da Ğormotik çxomelasen gibi Lazca ifadeler kullanırdı. Gormot’u Allah yerine kullanırdı ama tabii biz mitolojik manasında kullanıyoruz. Aslında gerçek yazılışı ğormoti fakat biz biraz daha fonetiği güzel duyulsun diye azıcık törpüleyip Gormot adını verdik. Fakat logomuzdaki ‘g’ harfinin üstünü biraz eğerek ‘ğ’ hissiyatını da vermeye çalıştık. Gormot dünyaya iyiliği yaymaya çalışan bir hikâye. Unutmayın iyiler her zaman kazanır. Marsis, Çamur, Kurban, Hayko Cepkin gibi ekiplerle çalışan birbirinden değerli müzisyenlerden kurulu. Bu kadro nasıl bir araya geldi? Hayalim her zaman birlikte yol yürüyeceğimiz bir grubumuzun olmasıydı. Gormot’un kuruluşu da enteresan oldu benim için. Ben evrendeki görünmez bir enerjinin var olduğuna inanırım, mesela bir insan görürsün hayatında yoktur, küçük bir anına denk gelir ama ilerde o insan başka bir yerde olur senin için Gormot da işte tam böyle bir enerjiden doğdu diyebilirim. Karadeniz’in geleneksel enstrümanı tulum Gormot’un merkezini oluşturuyor. Tulumu progressive rock ile birleştirme fikri nasıl doğdu? Tulum bilinçsel olarak uzun bir süre yerel, belli bir kalıpta, sanki bir enstrüman değilmiş hissiyatında kaldı. Buna biraz isyan ettim. Tulum bir enstrüman, evet bir bölgede çalınıyor olabilir. Fakat ses sahası elverdiği sürece her müziğin içerisine koyulabilir. Enstrümanım tulum ve var olmak istediğim, özgür, kendimi yansıtacak bir müzik olunca iki öğeyi bir araya getirmekten başka bir yol yoktu benim açımdan. Tulum yapısal olarak rock müzik ile oldukça uyumlu bir enstrüman. Tulum da rock müzik gibi isyankâr, hırçın, baş kaldıran, gizemli ve güçlü bir yapıya sahip. Bu sebeple tını olarak tulumu rock müziği içerisine koyduğumuzda ortaya inanılmaz bir güç çıkıyor. Aslında bunun örneklerini Zuğaşi Berepe zamanında da görmüştük. O zamanın müzikal imkânlarına göre oldukça güçlü bir müzikleri vardı. İkinci single’ınız özel bir projenin parçası olan ‘Selvi Boylum Al Yazmalım’. Bu konsept albümden bahseder misiniz? Bu proje sevgili dostum Serkan Fidan’a ait bir proje. Aslında projeden ziyade bir saygı duruşu diyebilirim. Projede farklı kuşaklardan müzisyenler seçtikleri bir Moğollar şarkısını kendilerince yorumlayıp dinleyicilere sunacaklar. Geçen aylarda Çamur grubu ile saygı yolu açıldı ve içinde yer almak isteyen müzisyenlerle bu yol büyüyecek. Albüm için Cahit Berkay’ın efsane şarkısı ‘Selvi Boylum Al Yazmalım’ şarkısına nasıl karar verdiniz? Cahit abi ile Almanya, Belçika ve Hollanda’dan oluşan bir Avrupa turnesine gitmiştik. O zaman Marsis adlı gruba eşlik ediyordum. Turnelerde Cahit abi ile sohbet etme imkânımız vardı. Sürekli birlikteydik çok keyifli bir 20 gün geçirdik. Sahnede konserimizi verirken bir bölümde de Cahit abiyi sahneye alıp, birlikte onun eserlerini tulum ve kemençe ile çalıyorduk. Bunlardan biri de ‘Selvi Boylum Al Yazmalım’dı. Cahit abi ile sahnede frekanslarmız tuttu. Bir konser sonrasında sohbet ederken “Ya ajan tulumla birlikte bir şeyler yapalım” dedi. Bir süre sonra Çağatay ile konuştuk ‘Al yazmalım’ı yapmaya karar verdik, bir haftada şarkıyı düzenledik. Sonra sevgili dostum Serkan Fidan, “Moğollar ile ilgili böyle bir proje var, oraya alalım parçayı” dedi. Biz de çok sevindik ve Moğollar’a Saygı projesi için ‘Al yazmalım’ı Gormot soundu ile yapmış olduk. ‘Selvi Boylum Al Yazmalım’ şarkısının sizde uyandırdığı duygular neler? Şarkıyı bilgisayar başında düzenlerken, melodinin gücünden etkilendim. Film sahneleri gözümün önünden geçip durdu. Yaşadığımız dünyayı düşündüm, olanı biteni… Filmdeki ‘Sevgi neydi?’ sözü aklıma geldi. İsyan ettim dünyanın şu anki haline. Ama o an dünyayı sevgi kurtaracak dedim kendi kendime. O vakitlerde eşim oğluma 4 ay hamileydi ve biz sık sık doktor kontrolüne gidiyorduk. Bir seferinde ben de içeri girerek oğlumun anne karnındaki kalp atışlarını kaydettim ve şarkının hikâyesini oğlumun kalp sesi ile bütünleştirdim. ‘Selvi Boylum Al Yazmalım’ filmi sizin için ne ifade ediyor? ‘Selvi Boylum Al Yazmalım’ filmi benim unutulmazlarım arasındadır. Eşim ile ilk tanıştığımız zamanlarda birlikte izleyip güzel çıkarımlar yaptığımız bir filmdi. Oğlum olduktan sonra da emek verilen bir sevginin ne kadar güzel bir duygu olduğunu anladım. Bu yüzden sevgi emektir emek verilmeyen bir sevgi sadece yüzeysel bir sözden ibarettir. Şarkı dinleyicilerle ne zaman buluşacak? Şarkının kayıt aşamasını tamamladık, mastering için yurt dışına göndereceğiz. Ardından da klip çekimini Hazal Arıcı yönetmenliğinde gerçekleştireceğiz. Eylül ayında şarkımız klibiyle birlikte bardabarecords etiketiyle yayaımlanacak. Nasıl bir klip eşiğinde izleyeceğiz? Detay vermek istemiyorum, sürpriz olsun isterim. Kısaca bahsedecek olursam dans kareografisi ve Cahit abinin bilgeliği eşliğinde bir performans klibi olacak. Gormot’tan ilerleyen günlerde neler duyacağız? ‘Selvi boylum’ şarkısından sonra ‘The Birth’ albüm konseptinden bir şarkı daha yayınlayıp ardından ‘The Birth’ albümü için kayıtlara başlayacağız. Kayıtlarını yurt dışında yapmayı planladığımız albümümüzü Nisan 2022’de yayınlamayı planlıyoruz. Sevda Şener’i anarken…
Sevda Şener hocamızın üniversite yıllarımızda kulağımıza küpe olan sözlerinden biri, “Dram sanatı insanı eşiklerde sınar!”dı. Öncelikle tiyatroda, insan kişiliğinin en iyi belirlendiği süreçlerin birtakım geçitler olduğunu rahatlıkla söyleyebiliriz. İnsan bu eşikleri atlayarak yeni bir döneme girer. Öte yandan eşik atlamak öyle kolay değildir. Her şeyden önce insan, eşikte sınandığı koşulları alt etmeye açık olmalı, dahası yeni durumlara uyum sağlamalıdır. Bunun için de koşulsuz cesaret, esneklik, açıklık, beceriklilik gibi temel koşulların yanında, bağlı olduğun toplumun kurallarını da göz ardı etmemen gerekir. Sevda hocamızın bu sözünü rahatlıkla, “Yaşama sanatı insanı eşiklerde sınar”a çevirebiliriz. Tiyatronun hayatın ta kendisi olduğunu gösteren bir bakış açısıdır bu. Nitekim o da derslerini anlatırken önceliği “insan olmak”a getirirdi. Hayatın getirdiklerinin hemen yanında tiyatronun gelişim çizgisini akılla harmanlayan bir bakış açısıyla sunardı bizlere. Önceki gün Ayşegül Yüksel, hocamızın vefatının yedinci yılında Cumhuriyet gazetesinde yazdığı yazıda; toplumun temel prensiplerini, değerlerini göz önüne alan bir ortamda yetişen bir kadının rahatlıkla kolaya kaçabileceğini anlatarak hocamızın bu tuzağa düşmeden kendini nasıl var ettiğini yazdı. Gerçekten de Sevda Şener toplumun sunduğu ideal kadın modelini üstüne rahatlıkla giyebilirdi. Ama o, tiyatro alanına verdiği hizmetlerle gerçek bir aydın olarak karşımıza çıktı. Bugün sağda solda “en önemli Cumhuriyet kadınları” diye yapılan fotoğraflamalarda onun adını görmeyince içimi bir hüzün kaplıyor. Tiyatroyla ilgilenenler öncelikle sanatının da gereği duygusal taşmalarla, önü açık sezgilerle yaşamda yol alırlar. Ama Sevda Şener öncelikle öğrencilerine sanatla akıl arasındaki derinlikli bağı anlatmaya çalışırdı. Onların sentezci bir bakış açısına sahip olmasını isterdi. Ezberlenmiş bilgiden, özümsenmemiş yöntemlerden kaçınmayı salık verirdi. Belki de bu nedenle dünya tiyatrosundan tarihselliği ön plana taşıyan kitapları bire bir çevirmek yerine kendi damıtılmış bilgisiyle eserler kaleme almayı ve üretmeyi tercih etti. Tiyatro bilimcisi olarak yazdığı “Oyundan Düşünceye” kitabının adı bile sanatta bilimin ve aklın ferasetini ön plana taşıma amacını kanıtlayabilir. Genellikle akademilerde “benden sonra tufan olsun” mantığıyla tek seçici olma anlayışı öne çıkar. Sevda hocamızın da olduğu DTCF Tiyatro Bölümü’nde hiçbir zaman böyle bir yapının içinde olunmadı. Her zaman iyi olana destek olundu. Onun elinden tutuldu. Dedikodulardan, çelmelemelerden uzak bir alan teslim edildi bize. Bugün KHK ile yedi akademisyen bölümden atılıyorsa Sevda Şener gibi hocalarımızın öğrettiği diğerkamlığı da konuşmamız gerekir. Elbette her zaman Selda Öndül, Tülin Sağlam ve Süreyya Karacabey gibi kıymetli isimlerin hocalarım olmasının onurunu taşıyorum. Sevda hoca, okuldaki eğitimlerinden sonra da öğrencileriyle bağını koparmaz, onların gelişim çizgisini izlemeye çaba gösterirdi. Yıllar yıllar önce Cumhuriyet gazetesinde yazdığım bir yazıda bir yazarın adını yanlış yazdım. Aklımı Leyla Erbil’in tabiriyle “zihin kuşları” karıştırdı. Sabah erken yazıyı gördüm. İçim içimi yiyordu. Bir telefon… Sevda hocam… Hem doğru yolu gösterdi. Hem de üzülmemem için geçmişte bir yazısında yaptığı isim karışıklığından örnek verdi. Her zaman öğrencilerine doğru yolu gösteren bilge kişiliğiyle sırtımızı sıvazladı. Sevda hocamı çok özlüyorum. Dinleyicilere “Çiçek Gibi” şarkı
SERCAN MERİÇ Bade Nosa, son teklisi Çiçek Gibi’yi tüm dijital platformlarda yayımladı. 3 yıl önce Bodrum’da, “Şimdi otuzlu yaşlar kafasıyla yeniden başlayalım bakalım” diyerek Bade Nosa ismiyle kendi şarkılarını paylaşmaya karar veren genç müzisyen, yeni şarkısının hikâyesini şöyle anlattı: “Epey yakın ilişkilerimde üst üste hayal kırıklıkları, hâlâ şaşırdığım dargınlıklar yaşadığım 1 – 1 buçuk yıl geçirdim. En son geçen kış, ummadığım şekilde kalbimin kırıldığını hissettiğim bir gün telefonumdaki not defterine ‘Çiçek gibi insanlar kondur yoluma ömrüm, kalbimden caymak istemiyorum’ yazmıştım. Şarkının geri kalan sözlerini ise daha önce yazmıştım, o dizeler aklıma geldikçe. Hepsi, şu an ömrümün geri kalanından temennilerimdir, ne eksik ne fazla.” “Hayata dair Bade Nosa'nın beklentileri nedir?” sorusunu cevaplayan müzisyen, “Korkmadan yaşamayı öğrendiğinizde, titremek yalnızca soğuktan kaynaklı. Hayatınızı vampirlerin elinden kurtarıp başkalarının bahçesinde kurutmamayı öğrendiğinizde, her anı sizin keyfinize amade… Aynen şarkıda anlattığım gibi, bu gezegenden nazikçe yürüyüp gitmeyi tarif ediyorum aslında; kendimden beklentim ve hayattan temennim böyle bir ömrün hikâyesi. Keçisi, kedisi, çiçek gibi insanları eksik olmadan” dedi. Bade Nosa, Çiçek Gibi’deki temennilerini paylaşan dinleyicileri ile ilgili “Kendi hayatlarında nefrete, ayrımcılığa verecek pek bir primi yoktur gibime geliyor” ifadesini kullandı. PANDEMİ BU DÖNEMİNİ TAMAMEN ŞEKİLLENDİRDİ “Şifa ve huzur arayan insanlara fiziksel ve ruhsal anlamda elimden gelen yardımı yapabilmek hayatta beni en çok motive eden şeylerden biri” diyen Bade Nosa, sözlerini şöyle sürdürdü: “Şarkılar yoluyla da bu böyle, diğer işim olan zehirsiz, doğal kozmetik ürünlerimiz yoluyla da… Ben umutlandıkça, şifalandıkça, ferahladıkça, başkaları da bunu tatsın ve paylaşsın çok istiyorum.” Pandeminin son dönemlerdeki müzikal serüvenini tamamen şekillendirdiğini belirten Bade Nosa, “Pandemi olmasaydı nasıl olurdu kestiremiyorum ancak pandemiyle şekillenen bir müzik hayatında bol bol evde oturup yeni şarkılar yapmak düştü benim payıma” açıklamasını yaptı. Yaz sergilerinde sanat şöleni
İBRAHİM KARAOĞLU Pandemi sürecinde zor günler yaşayan müzisyenlere destek olmak ve halka moral vermek amacıyla “Müzik Sokakta” etkinliği bağlamında yerel yönetimlere öncülük eden Muratpaşa Belediye Başkanı Ümit Uysal ve onun kültür/sanat ekibi “Yaşasın Sanat Yaşasın Hayat” mottosuyla sanatın her alanında etkinlikler gerçekleştiriyor. Antalya’da yerleşik yaşayan Rusların önemli bir bölümünün yerleşim alanı olarak tercih ettiği Muratpaşa’daki Türkan Şoray Kültür Merkezi’nde “Türkiye’de Rus Ressamlar” isimli çok önemli bir resim sergisi açıldı. Çağdaş Rus resminin önemli sanatçılarından Oleg Putin, Vasya Lozhkin, Alexander Zhernoklyuev, Alexey Belyaev Gintovt ve Konstantin Miroşnik’in yapıtlarından oluşan görkemli sergi, İstanbul ve Ankara’dan sonra Antalyalı sanatseverlerle buluştu. Rusya Federasyonu Türkiye Büyükelçiliği, Rossotrudniçestvo Federal Ajansı ve Atis ve Muratpaşa Belediyesi işbirliğiyle gerçekleştirilen sergi yoğun bir ilgiyle izleniyor. Sergi, sergisi 13 Ağustos’a kadar görülebilir. KADINLARIN DÜŞLERİ SANATA YANSIDI Borders Venice Art Fair 2021 adlı, Venedik’te gerçekleştirilen, uluslararası sanatçıların kolektif ve kişisel projelerini buluşturan çağdaş sanat fuarına ülkemizden sanatçı Özge Tan katıldı. “Yolun Gözü” adlı seramik heykeliyle fuara dâhil olan Tan, bin 200 derecede özgürce şekillendirdiği; kendine özgü bir biçemle, kadınların yaşam döngüsünü, düşlerini, umutlarını yansıtan özgün bir yapıtıyla buluşturdu sanatseverleri. Yakın bir ilgiyle izliyorum Tan’ın seramiklerini; büyük bir tutkuyla sürdürdüğü kadın izleğini özgün formlarla yansıtma biçimini çok seviyorum. Yerel olanı, kendi sanat diliyle evrenselleştiyor. Ve bugünkü biçemi ve sanat dili gelecek için de bizi sürpriz yapıtlarla buluşturacağını sezdiriyor izleyicisine. Venedik’te sergilediği “Yolun Güzü”, sanatçının, her sabah güneş bile uyanmadan uyanıp dökülmek zorunda olduğu ve hiçbir şeyin olması gerektiği gibi olmadığı istikamete giden yolu; yolda olmayı, varmayı, dönmeyi, sonra tekrar gitmeyi; yolda kurulan düşleri, yolda kırılan düşleri; sevilecek yanlar aramayı, bulmayı, onlara tutunmayı ve mahkûmiyete yakın bir hisle her gün tekrarlanan bu döngüyle geçen iki yılını anlattığı “Yolun 4 Mevsimi” isimli serisinin ilki. Sergi, Borders Venice Art Fair’de 1 Ağustos’a kadar izlenebilir. Rus ressam Alexander Zhernoklyuev KADİM BİR SANATA CAN VERDİ En kadim özgün baskı resim tekniklerinden biridir Ksilografi1. Tarihte, en eski basılı kitap olan “Diamond Sutra”2 da Ksilografi yöntemiyle basılmıştır. Babası, büyükbabası kuyum ustası olan Albercht Dürer’in en büyük tutkusu kuyumcu olmakmış, ama babası onu on beş yaşında bir ahşap baskı ustasının yanına çırak vererek, yazgısını belirlemiş. Ve 1495 yılında kendi ksilografi atölyesini kurarak, ağaç baskıya adamış yaşamını. Bu baskı tekniğiyle ürettiği “Mahşer Serisi”, büyük bir ün kazandırmış Dürer’e. Dürer deyince, benim de aklıma; “Mahşerin Dört Atlısı” geliyor. Sanatçı Uğur Çalışkan, Yeniçarohori(Küçükköy)’de çok özel bir sanat ortamı oluşturdu. Kadim bir sanatı yeniden canlandırmak İçin Artura Gallery’de bir “Ksilografi Atölyesi” oluşturdu. Dünyanın değişik coğrafyalarından edinip bir araya getirdiği ksilografi aletleriyle, en kadim yöntemlerle baskılar yapmaya başladı. Sanat dostlarını ve sanatçı dostlarını buluşturarak ksilografi bağlamlı buluşmalar gerçekleştiriyor. Bu etkinliği öncü sanatçıların katılımıyla bir sanat çalıştayına dönüştürdü. İlk çalıştay Prof. Hayati Misman’ın kılavuzluğunda gerçekleştirildi. Çok seçkin sanatçıların katılımıyla önemli bir baskı resim birikimi oluşturdu. Her gün dolup taşıyor Artura. Sanatseverler, bizim çağdaş sanatçılarımızın ksilografileriyle buluşuyor. Sizin de yolunuz 1 Eylül’e kadar Ayvalık/Yeniçarohori(Küçükköy)’deki Artura Gallery’den geçsin. Ksilografinin ritüelleriyle tanışın. Mutlu olun. 1Ksilografi Ahşap levha kullanılarak, yüksek kazı tekniğiyle hazırlanan tahta kalıplarla gerçekleştirilmiş özgün bir baskı tekniği. 2Diamond Sutra Bu kitap, dünya tarihinin basılmış ilk kitabıdır. İngilizce’de “Diamond Sūtra”, Türkçe’de de “Elmas Sūtra” şeklinde söylenen eserin Sanskrit orijinal adı “Vacraççhedika Pracnāpāramitā Sūtra” dır. Işıktan bir yol
Çok özlediğimiz Cannes Film Festivali 6 Haziran 2021 Salı günü başladı ve 17 Temmuz Cumartesi günü sona erdi. Ama zaten sinemayla, özellikle de başka insanlarla birlikte salonlarda film izlemekle ilgili olup da özlemediğimiz ne var ki? Böylece bilgisayarda, televizyonda film izlemekle sinemada izlemek arasındaki dillere pelesenk edilmiş farklılığın sadece lafta kalmadığını bir buçuk yıllık hasretin ardından hafızalarımıza yazdık. Cannes Film Festivali pandemi yüzünden çaresiz kalınıp iptal edilen bir yılın ardından, hayli kahramanlıkla, karışıklıkla ve beklenmedik sürprizlerle dolu bir geri dönüş gerçekleştirdi. Bu sürprizlerin en sevindirici olanı ise yarışmalar az sayıda kadın sinemacının katılımıyla başladığı halde, ödül törenlerinde yıldız gibi parlamalarıyla sonuçlanmasıydı. Festival’in üç büyük ödülü, üç kadın sinemacıya gitti. 74’üncü Cannes Film Festivali’nin ödüllü kadın yönetmenleri, “Murina” ile en iyi ilk filme verilen Altın Kamera ödülünü alan Antoneta Alamat Kusijanovic, Un Certain Regard ödülünü alan “Unclenching the Fists” ile Kira Kovalenko ve gözü pek filmi “Titane” ile Altın Palmiye’yi (Palme D’Or) alan Julia Ducournau. Fransız yönetmen (Teşekkür ederken önce İngilizce konuşmuş ve “Niye İngilizce konuşuyorum? Ben Fransızım,” demişti), 1993’te “The Piano / Piyano” ile bu prestijli festivalin çok değer verilen ödülü Altın Palmiye’yi, Chen Kaige’nin “Farewell My Concubine / Elveda Cariyem”iyle paylaşan Jane Campion’dan sonra ödülü alan ikinci kadın yönetmen oldu. *** Dört yıl önceki “Raw”nun yönetmeni olarak tanıdığımız Ducournau, orada anadan-babadan vejetaryen ve veteriner bir genç kızın veteriner okulundaki değişim/büyüme sürecini yamyamlık üzerinden anlatmıştı. Bu sefer de kahramanımız, ihmalkâr babası yüzünden küçükken yaşadığı bir araba kazasının etkilerini, başına takılmış bir titanyum plaka olarak taşıyan Alexia (yeni oyuncu Agathe Rousselle). Sonuç olarak, bir arabayla cinsel ilişki yaşayan bir seri katil ile karşı karşıyayız. (Tercihan tanıdığı) erkek yönetmenleri, “Kadınlar nerede?” sorularına yol açacak kadar açıkça tercih eden Cannes için gerçek bir sürpriz. Zaten 37 yaşındaki Ducournau da, kadın olarak değil yönetmen olarak kabul görme yanlısı. Bence de doğrusu bu. Ancak bu daha ilerideki bir adım belki de. Şimdilik sorun, yakın geçmişe kadar kadın sinemacıların özellikle Cannes’da ciddiye alınmıyor oluşu. Ama aslında bu sadece Cannes’a mahsus bir şey değil. “1993’te Campion’dan bu yana sadece ikinci kadın yönetmen”e benzer lafları bu yıl Oscar’da da duymuştuk: “Kathryn Bigelow “The Hurt Locker / Ölümcül Tuzak” ile 2010’da Oscar alan ilk kadın yönetmen olmuştu. 93. Oscar töreninde de Chloé Zoe, “Nomadland” ile Oscarlı ikinci kadın yönetmen oldu. *** Sanki bir marifetmiş gibi belli bir ödülü nasılsa alan iki kadın yönetmen arasında kaç yıl geçtiğini görmek o kadınları da, bizi de ne ilgilendiriyor ne de sevindiriyor. Olsa olsa utanç vesilesi olur. Ülkemizde de, başta Uçan Süpürge olmak üzere film festivalleri vaktiyle sinemada aktif olmuş, izleyicilerin çoğunun adını duymadığı kadın yönetmenlere hak ettikleri ödülleri vererek onların adının da duyulmasını, yaptıklarının anlaşılmasını sağlamışlardı. Kadın yönetmenlerin sayılarının azlığına rağmen kayda değer bir başarı kazanmaları bizi elbette çok memnun ediyor. Diyoruz ki, keşke onların cinsiyetlerinin söz konusu edilmesine gerek duyulmadığı günler de gelse! Ama arkalarında ışıktan bir yol çizdiklerine göre, o yolu izleyecek olanların da ortaya çıkacağından eminiz demektir. Ali İsmail’ler bizim kanayan yaramız
IŞIL ÇALIŞKAN Müzik sektöründe halk müziği ve özgün müzik alanında kendine kayda değer bir yer edinen Seyfi Yerlikaya iki parçayla birden müzikseverlerle buluştu. Ozan Emekçi’nin 77 dörtlüğü bulunan şiir destanı Feryadı İsyanım’dan 5 kıtasını besteleyen Yerlikaya, şarkısını Feryadı İsyanım / MİHMAN olarak yayımladı. Yerlikaya ayrıca Eskişehir’de Gezi Direnişi sırasında polis ve sivil kişilerce darp edilerek öldürülen Ali İsmail Korkmaz için bir araya gelen Cahit Berkay, Hüseyin Turan, Mazlum Çimen’in de bulunduğu müzisyenlerin arasında yer alıyor. Yerlikaya ile müzik serüvenini konuştuk. İLK OLARAK MAZLUM ÇİMEN’E DİNLETTİM Ozan Emekçi’nin şiir destanı “Feryadı İsyanım”ı besteleme fikri nasıl doğdu? Feryadı İsyanım şiir destanı Ozan Emekçi’nin "Varımı yoğumu döktüğüm" dediği muazzam bir eseri. Kendi röportajından dinlemiştim, Mehmet Bayrak ile birlikte 72 dörtlük olarak düşünülmüş. 72 milletin her biri için bir dörtlük. Fakat destan kendini aşıp ilk basımında 77 dörtlük olmuş. Bu muazzam eseri ilk olarak Mazlum Çimen besteledi. Çok sevilen bir eser oldu. Konserlerimde ben de söylemeye başlamıştım. Şiirin tamamını okumaya başlayınca çok etkilendim ve diğer dörtlüklerinden seçip 5 kıta olarak bestelemeye karar verdim. İlk olarak Mazlum abiye dinlettim demosunu. Çok beğendi. Ben de cesaretlendim. Ozan Emekçi’ye durumu anlattım. Rızasını alınca da aranjörüm Engin Yıldız’la beraber tamamladık eseri. Feryadı İsyanım / MİHMAN olarak yayımladım parçayı. Feryadı İsyanım’ın sizin için nasıl bir anlamı var? Çok derin bir anlamı var. Şiiri her okuduğumda tertemiz duygularla sahici bir aşkın hissiyatıyla zaman içinde yolculuğa çıkıyorum. Nil Nehri’nden piramitlere, Şeyh Bedrettin’den, Ahmed Arif’e, Yunus Emre’ye, Karacaoğlan’dan Pir Sultan’a, Diyarbakır Kalesi’nden Avşar ellerine, Leyla’dan Mecnun’a, Mem-ü Zin’den Ferhat’la Şirin’e, Nesimi’den Demirci Kawa’ya ve adını sayamadığım tarihe iz bırakmış kişilerle coğrafyalar üzerinde tarihi bir yolculuk yapıyorum. Sizce her şiir şarkı olur mu? Bundan çok emin değilim açıkçası. Ama bazı şiirler sadece şiir olarak kalmalı bence. Bu benim fikrim. Ama çok iyi bir beste yapılırsa o şiiri o haliyle de dinlerim. Sanırım kulağım buna hayır demez. Ali İsmail Korkmaz’ın Gezi Direnişi’nde öldürülüşünün 8’inci yıldönümü için müzisyenlerle ortak bir şarkı yaptınız. Bu projede yer almak sizin için ne ifade ediyor? Öncelikle şunu ifade edeyim. Yazılan şarkı bize ait değil. Değerli arkadaşımız Zehra Er ve Muzaffer Gezer’e ait. Ali İsmail’in anısına böyle bir çalışma yapılacağını ilettikleri zaman büyük bir memnuniyet ile katılacağımı söyledim. Ali İsmail ve dallarından koparılan diğer çocuklarımız hepimizin yüreğinde kanayan açık bir yaradır. Böyle anlamlı bir çalışmaya bir nebze katkım olabildiyse bundan onur duyarım. Onu şarkılarda yaşatmak mıydı amaç? Sadece şarkılarda değil, her anda yaşatabilmek onu, onları... Onun için kurulan bir vakıf var. Ali İsmail Korkmaz Vakfı. Çok güzel çalışmalar ve etkinlikler düzenliyorlar anısını yaşatmak için. Çok değerli ve anlamlı çalışmalar yapılıyor. Bu da o çalışmalardan biri. Ve bir şarkısı var artık. Seyhan Müzik cephesinde işler nasıl gidiyor? Pandeminin üretimlere etkisiyle ilgili somut bir gerçeklik ortaya koymanız mümkün olur mu? Tatsız desem yeridir. Zaten müzik şekil değiştirip dijital ortama kayınca albüm yapma fikri neredeyse tamamen ortadan kalktı. Sadece arşiv niteliği taşıyan yapımlara plak üretiyoruz. Dijital mecrada daha çok tek şarkılık single albümler yayınlanıyor. Bambaşka bir hal aldı sektör. Daha önceki gibi kaset - CD şeklinde yapılan albümlerde ki heyecan ve ruh kayboldu gibi. Pandeminin etkisi ile de müzisyenler ve sanatçılar daha çok geçim derdine düştüler doğal olarak. Bir anda her şey yasaklanınca ciddi bir belirsizlik ve gelecek kaygısı oluştu. Bu da doğal olarak üretime yansıdı. Sanatçılar üretmekten vazgeçer hale geldiler çünkü daha öncelikli konular ile ilgilenmek zorunda idiler haklı olarak. En büyük sorun tabi ki ekonomik. Bunun ciddi olumsuz bir yansıması oldu. DIŞ KAPININ MANDALI MUAMELESİ GÖRDÜK Son olarak bir müzisyen olarak pandemideki iktidarın refleksleri size neler hissettirdi? Hiç iyi hissetmedik. Tabiri caiz ise dış kapının dış mandalı muamelesi gördük. Çok müzisyen arkadaşımız intihar etti. Çok acı bir durum. Avrupa ülkeleri kültür ve sanat anlamında ciddi destekler verdiler sanatçılarına. Biz de tam tersi. Sesimizi duymadılar, duymak istemediler. Meslek birliklerinin baskısı ile bin TL ödeme yaptılar, onu da herkese değil tabi. Son ay da 3 bin TL yaptılar. Biraz sus payı idi bu. Bilim ve sanat toplumları geleceğe taşıyan kanatlardır. Ülkemizde maalesef bunlara değer verilmiyor. Müzik emekçileri çok zor zamanlar yaşadı ve yaşamaya devam ediyor. Hala saat gece 12 kısıtlaması var. İnsanlar umudunu yitirdi, sanata, müziğe küstü. Bunun psikolojik etkisi de çok büyük. Heyecanını kaybetti insanlar. Oysa sanat heyecandır, duygudur, hissiyattır… CHP'den çalıştay: Kültür sanat alanında yaşanan sorunlar tartışıldı
Cumhuriyet Halk Partisi’nin (CHP) Sosyal Politikalardan Sorumlu Genel Başkan Yardımcısı Yüksel Taşkın tarafından yürütülen, sektörel istihdam sorunlarının tespiti ve çözüm önerilerinin saptanmasına yönelik çalıştaylar serisi, kültür-sanat üreticilerinin yaşadığı istihdam sorunları ve çözüm önerilerini saptamak üzere İstanbul’da toplandı. Çalıştaya Zeynep Altıok Akatlı ve Cem Arıkan gibi isimlerde katıldı. CHP’den Yüksel Taşkın’ın yürüttüğü çalıştayda kültür sanat üreticileri ve sektör temsilcileri birçok farklı meslek guruplarının sorunlarına çözüm için iktidardan bekledikleri düzenleme ve destek önerilerini paylaştı. CHP’nin Sosyal Politikalardan Sorumlu Genel Başkan Yardımcısı Taşkın’ın açılış konuşmasıyla başlayan çalıştayda Türkiye'de her sektörde kangren olmuş bir işsizlik sorunu olduğunun altı çizildi. Çözüm olarak yapısal politikaları işaret eden Taşkın, en ciddi çözüm önerilerinin, sorunun muhatabı olan meslek örgütleri ve STK'ler tarafından oluşturulacağına önümüzdeki süreçte parti programına da alarak yerelden başlayan kalıcı merkezi düzenlemeler için önemli bir kaynak olarak değerlendireceğini açıkladı. "SANAT, EĞİTİMDEN KOPARILDI" Projenin danışmanlığını yürüten Zeynep Altıok Akatlı ise 2012 yılından bu yana CHP'nin kültür sanat politikalarının geliştirilmesi için daha önce de farklı disiplinlerden sanatçılarla bir araya gelerek çeşitli toplantılar düzenlendiğini ve bu toplantıların çıktılarıyla 26. dönemde parti programına alınan Kültür Sanat Tutum Belgesi'nin hazırlandığını belirtti. Sanatın toplumsal anlamda dönüştürücü olduğuna ve iyileştirici özelliğine dikkat çeken Altıok, sanatın eğitimden koparıldığına ve ülkede mevcut sıkıntıların bu sebeple kaynaklandığını aktardı. "YEREL YÖNETİMLERİ KAPSAYACAK SANAT FONLARI TANIMLANMALI" İstanbul Büyükşehir Belediyesi Genel Sekreter Yardımcısı Mahir Polat, sanat üreticilerinin sorunlarına çözüm getirebilmek konusunda her zaman arzu edilen boyutta çözüm üretme bağımsızlığının, kanun, mevzuat ve iç yönetmelik kriterlerinin bağlayıcılığı nedeniyle kendi bütçelerinin yönetiminde bağımsız olmaması yüzünden tam olarak sağlanmadığını belirtti. Polat, bu sorunları aşmak için İstanbul Belediyesi olarak yeni yöntemler üzerinde çalıştıklarını söyledi. Yasa tasarılarında yerel yönetimleri de kapsayacak sanat fonları tanımlanması gerekliliğine vurgu yapan Polat, yerel yönetimler için amaç ve ihtiyaçları bir adım ileriye taşıyacak tanım ve geliştirici adımlar atılması için çalıştıklarını ve yenilikçi ve güncel örnekler için uzmanlığı olan kamu yönetimi eğitimi almış istihdamın önemine dikkat çekti. Çalıştayda İBB Genel Sekreter Yardımcısı Mahir Polat belediyelerin, kanun, mevzuat ve iç yönetmelik kriterlerinin bağlayıcılığı nedeniyle kendi bütçelerinin yönetiminde bağımsız olmadıklarını hatırlatarak bu duruma bağlı olarak da sanat üreticilerinin sorunlarına çözüm getirebilmek noktasında da her zaman arzu edildiği boyutta çözüm üretme bağımsızlığı sağlayamadıklarını dile getirdi. İstanbul Büyükşehir Belediyesi olarak bu sorunu aşabilmek için yeni yöntemler üzerinde çalıştıklarını da dile getiren Polat, yasa tasarılarında yerel yönetimleri de kapsayacak sanat fonları tanımlanması gerekliliğine vurgu yaptı. Yerel yönetimler için amaç ve ihtiyaçları bir adım ileriye taşıyacak tanım ve geliştirici adımlar atılması için çalıştıklarını belirtti. Çalıştayda, sanatın ve sanatçının güvencesi olacak özerk yasaların oluşturulması, devlet desteklerinin keyfi olması ya da hiç olmaması gibi sorunlar tartışmaya açıldı. Kalamış Yaz Festivali devam ediyor
Toplamda 51 etkinliğin gerçekleşeceği festival kapsamında 33 konser ile 18 film gösterimi yer alıyor. Festivalin müzik ayağı Caz, Klasik Müzik, Rock, World Music, Flamenco, Elektronik Müzik, Hip Hop ve Popüler müzikten oluşan zengin bir içeriğe sahip. Kalamış Atatürk Parkı’nın içinde pandemi koşullarına göre oluşturulan festival alanının seyirci kapasitesi 550 kişi. Sanatseverler +1 ortaklığıyla düzenlenen festivalin 1 TL olarak belirlenen ve haftalık olarak satışa çıkacak olan biletlerini (kişi başına en fazla 2 adet olmak üzere) Mobilet’in web sitesi ile aplikasyonu üzerinden her hafta Pazartesi günü saat 12:00’den itibaren temin edilebiliyor. 3 Temmuz Cumartesi akşamı 21.00’de Şef Kerem Esemen’in yönetimindeki İstanbul Film Müzikleri Orkestrası’nın eşliğinde Charlie Chaplin’in City Lights / Şehir Işıkları” filminin gösterimiyle start alan festivalin Müzik akşamları ise 8 Temmuz’da Balkan Müziği’nin önde gelen ismi Muammer Ketencoğlu ile başladı. 9 Temmuz Cuma günü festivalin caz ayağının açılışını Caz dünyamızın efsane isimlerinden Emin Fındıkoğlu yaptı. Aynı zamanda Kadıköylü olan ve + 12 Big Band projesiyle caz müziğinin farklı kuşaklardan usta isimlerini bir araya getiren Fındıkoğlu bu vesileyle başta Kadıköylüler olmak üzere tüm müzikseverlere unutulmayacak bir gece yaşattı. Festivalin hafta sonu kuşağının ilk ismi ise Nükhet Duru oldu. PEK ÇOK DEĞERLİ İSİM DAHA SAHNE ALACAK Yukarıdaki değerli isimlerle açılan festival boyunca sahne alacak müzisyenler arasında Gülsin Onay, Itri & Bach, Kamufle feat. Lara Di Lara, Sattas, Cello Paradiso, Anadolu’nun Renkleri, Melike Şahin, Bülent Ortaçgil, Trio Likya, Selen Gülün Kadınlar Matinesi, Harun Tekin & Koray Candemir Şakalı Akustik, Trio Patara, Ali Perret & Timuçin Şahin Dörtlüsü, Kaan Tangöze, Evrencan Gündüz, Can Kazaz, Gaye Su Akyol, Baba Zula, İlhan Erşahin’s İstanbul Sessions, Nova Norda, Kardeş Türküler, Lepidus Ensemble, Melis Sökmen ve Taksim Trio gibi her biri kendi alanında çok sevilen isimler yer alıyor. Festivalin uluslararası misafirleri de aynı çizgiyi koruyor. Elektronik müziğin son dönemde yükselen isimlerinden olan ve Türkiye’de de ilgiyle izlenen Santi & Tuğçe ikilisi Berlin’den, Flamenco’nun efsane isimlerinden piyanist Dorantes ile kuşağının en önemli yorumcusu olarak gösterilen Marina Heredia ise Endülüs’ten festivale gelirken, Kolektif İstanbul ekibi Fransa’dan festivale katılarak Kalamış Yaz Festivalinin müzikseverler için unutulmaz bir deneyim olmasına katkıda bulunacak. AÇIK HAVA FİLM GÖSTERİMLERİ Festivalin Charlie Chaplin’in City Lights/ Şehir Işıkları filmiyle start alan açık hava film gösterimleri ise Zoltan Fabri, Kelly Reichardt, Jafar Panahi, Elia Kazan, Zeki Ökten, John Sturges, Nicolas Hytner, Roberto Rossellini, Carlos Saura, Ettore Scola, Volker Schlöndorf, Margaret Von Trotta, Sebastian Lellio, Vincet Paronnaud, Marjane Satrapi, Shohei Imamura, Yavuz Turgul ve Milos Forman gibi sinemanın büyük ustalarının yapıtlarıyla devam edecek. Festivalin sinema seçkisi sonbaharda sanat yönetmeni Emin Alper’le sinemaseverlerle buluşmaya hazırlanan Kadıköy Belediyesi Sinematek Sinemaevi ekibi tarafından oluşturuldu. İki ay boyunca yaklaşık 51 etkinliğe ev sahipliği yapacak olan Kalamış Yaz Festivali 30 Ağustos akşamı önümüzdeki günlerde açıklanacak sürpriz bir ismin konseriyle son bulacak. Programa katkılarından dolayı başta + 1 olmak üzere Goethe Enstitüsü, Macar Kültür Merkezi, Japonya Konsolosluğu, Cervantes Enstitüsü ve MUBI’ye çok teşekkür ediyoruz. Albüm artık delilik
Ay Tenli Kadın” şarkısıyla geniş kitlelere ulaşan alternatif müziğin temsilcilerinden Ufuk Beydemir, bu kez 90’lı yıllarda rock müzisyeni Özlem Tekin’in sesinden bilinen “Biri Var’a yeniden hayat verdi. Sözleri ve bestesi Barlas Erinç’e ait olan şarkı Beydemir’in güncel ve modern rock sounduyla, müzik dinleyicisinin beğenisine bir kez daha sunuldu. Günümüzde hâlâ güncelliğini koruyan ve tutkulu bir aşk hikâyesini anlatan sözleriyle “Biri Var”, Zoom Music etiketiyle dinleyici ile buluştu. Beydemir’in “Aslında şarkıyı ben seçmedim, farklı parametrelerin bir araya gelmesiyle şarkı beni seçti, ben de “hayır” demedim” dediği yeni şarkısını ve müzik serüvenini konuştuk. Ruhen oldukça yorucu bir pandemi sürecinin 'yeni normali’nde “Biri Var” ile karşımıza çıktınız. Sanıyorum bu şarkı birçok kişiyi 90'lara, belki de o keyifli günlerin atmosferine götürdü. Öncelikle bu şarkıya nasıl karar verdiniz? Neden bu şarkıyı yorumlamak istediniz? Aslında şarkıyı ben seçmedim, farklı parametrelerin bir araya gelmesiyle şarkı beni seçti, ben de “hayır” demedim. Kıymetli Barlas Erinç abimizin bu şarkısını yaparak çok özlediğimiz Özlem Tekin’i de tekrar hatırlamış olduk. “Biri Var”ın düzenlemesinde nelere öncelik verdiniz? Enstrümantal ve vokal anlamında getirdiğiniz farklılıklar neler oldu? Sade ve yalın rock sounduna yönelmek istedim. Klavye kullanmadan gitar, bas ve davulla şarkı aranje edilebildiğini kendime ve hepimize hatırlatmak istedim böyle bir dönemde. Özlem Tekin Türkçe Rock Müziği'nin önemli isimlerinden biri. Tekin’in yorumundan hafızalara yerleşen bir eseri yorumlarken çekindiğiniz noktalar oldu mu? Hiç çekincem olmadı. Çekincem olsaydı yapmazdım açıkçası. İnsanlar böyle durumlarda versiyon yarışına tutuyor şarkıları ama benim yaptığım bambaşka bir şarkı gibi aslında. İkisinden aldığınız lezzet çok başka frekanslarda. “Biri Var” vesilesiyle Özlem Tekin ile birlikte sahneye çıkmayı planlıyor musunuz? Özlem Tekin'le tanışmadım maalesef ve bildiğim kadarıyla uzun yıllardır bambaşka bir hayat yaşıyor. Böyle radikal tercihler yapan insanların geri dönüş yapacağını çok sanmıyorum ama öyle bir geri dönüş yaparsa kendisiyle sahneye çıkmak için can atıyor olurum. Türkiye'de en çok sevdiğim kadın rock sanatçısıdır kendisi. Ufak ufak konser organizasyonları başladı. Kuşkusuz geçen bu süre tüm kültür sanat sektörü için çok zordu. Sizden dinleyebilir miyiz? Bu süre zarfında neler yaşadınız? Neler düşündünüz? Bu kadar görmezden gelinince, yok sayılınca başka bir iş yapmam gerektiğini düşündüm. Bu konuda meslektaşlarıma da, insanlara da kızgınım. Yeterli sesin çıkarılmadığını düşünüyorum. Şu anda da konserler başlıyor olduğu için her şey düzeldi diye düşünülüyor ama alakası yok. İki seneye yakın zamandır kapalı olan mekânlar sanatçı/gruplara olması gereken ödemeyi yapamıyor çünkü iki sene boyunca kapalı olmalarına rağmen kira ve vergi ödediler. Bazıları iflas edip, kapandı. Sektörü bırakıp başka mesleklere yönelen müzisyenler, turne menajerleri, sahne amirleri vs. olduğu için şu anda iş yapacak bir ekip bulmak çok zorlaştı. Anlayacağınız çok zor şartlarda hayata geri dönmeye çalışıyoruz şu anda. Şu an uygulanan müziğin gece 12’de bitirilmesi ile ilgili neler düşünüyorsunuz? Benim ne düşündüğümün ne önemi var ki? Ülkemiz insanları ve birçok müzisyen pandemiyle ilgili tüm yasakların sonlandırılıp sadece gece 12’de müziğin sonlandırılmasını kabul ettiler, sindirdiler, ses çıkarmadılar. Benim ne düşündüğümün hiçbir önemi yok. Single ve albüm konusunda artık çok müzisyen tek tarafa, single’a doğru yaklaşıyor. Birçoğu değişen tüketim tercihlerinden dolayı albüm yapma fikrine sıcak bakmıyor. Sizin bu konudaki düşünceleriniz nelerdir? Ben ne cover çalışmasıyla ismini duyurmuş birisi ne de single çalışmasıyla sektöre giriş yapmış birisiyim. Direkt 11 şarkılık bir albümle kariyerime başladım, arkasından 12 şarkılık ikinci albümü hazırladık fakat artık öyle bir durumdayız ki bu şartlarda albüm yapmak büyük bir delilik. Single çalışmaları yaparak hayatıma devam etmek bunca darbeden sonra en akıllıcası olacaktır. Önümüzdeki günler için müzik ve hayata dair planlarınız nelerdir? Konserlerimiz başlıyor, bütün olanlara rağmen müzikalitemizden, sahne enerjimizden ödün vermemek öncelikli hedefim. Birileri yaptığı işe saygıyı yitirmemeli, sahip çıkmalı neticede. . İleri feminist filmler
Çok ilginç filmlere imza atan, Navot Papushado adlı genç bir yönetmen var. ‘İsrailli Tarantino’ da diyebileceğimiz yönetmen, baştan sona şiddetle örülü ilk filmi Kalevet/Kuduz’da (2010), din ve devlet kurumlarını da inceden eleştirerek İsrail toplumunun şiddetle ilişkisini anlatıyordu. 2013 tarihli filmi Big Bad Wolves/Büyük Kötü Kurtlar’da, kız çocuklarına işkence ve tecavüz edip öldüren bir din öğretmeninden itiraf almak için, adamın çocuklara uyguladığı şiddeti ona uygulayan polislerin trajikomik öyküsüyle karşılaştık. 2014’te, ABCs of Death 2/Ölümün ABC’si 2 adlı antolojide yer alan 6 dakikalık filmi F is for Fall/Düşüş’ün D’si’nde, paraşütle atlarken ağaca asılı kalan İsrail askeri bir kadınla onu yakalayan Filistinli oğlan çocuğu arasındaki düşmanca ilişkinin ürettiği şiddet anlatılıyordu. Papushado’nun bu kan ve şiddet dolu öykülere fazlasıyla alaycı bir yaklaşımı var. İşkence sırasında yapılan espriler, sürekli yanlış anlamalar, karakterlerin komikleştirilen -ne kadar olabilirse!- ölümleri gibi unsurların yoğunluğuna bakılırsa, sanki çok ağır bazı meselelere değinmek istiyormuş da, bunu tam olarak nasıl yapacağını bilemediği için kara mizaha sığınıyormuş gibi hissettiren acımasız bir alaycılık bu. *** Önceki filmlerinde anlattığı hikâyeleri bir üst düzleme taşıyan son filmi, Netflix yapımı Gunpowder Milkshake de (Barut Aromalı Süt) nihayet ortaya çıktı. ‘Firma’ denilen karanlık bir teşkilat için kiralık katil olarak çalışan Scarlet ve kızı Samantha’nın hikâyesini anlatan filmde bu sefer sadece kadın kahramanlar ve patır patır öldürdükleri kötü erkekler var. Bolca Kill Bill ve John Wick esintisi taşıyan filmde, bir kütüphaneyi merkez olarak kullanan bir grup kadın suikastçiyle tanışıyoruz. Samantha, bu suikastçiler kuşağının bir sonraki temsilcisi olacak olan 9 yaşındaki Emily’ye dünyanın durumunu şöyle anlatıyor: “Kendilerini ‘Firma’ olarak adlandıran bazı adamlar var. Uzun, çok uzun zamandır her şeyi onlar kontrol ediyor. Tüm kuralları onlar koyuyor ve istedikleri zaman işlerine geldiği gibi değiştiriyorlar. Dokunulmaz olduklarını düşünüyorlar. İstediklerini yapıp, başlarına bir şey gelmeden sıyırabileceklerini sanıyorlar.” Emily soruyor: “Ama sıyıramayacaklar, değil mi?” Sıyıramıyorlar tabii, ama bunun için önce kadınların erkekleşmesi gerekiyor! İnsan öldürürken büyük beceriyle kullandıkları fallik objeler, küçük kızın yanında konuşurken “Fuck you!”dan “Fudge you!”ya dönüştürdükleri eril küfürler ya da giyimlerindeki eril izler cinsiyet eşitliğinden değil, bu erkekleşme durumundan kaynaklanıyor. Hatta başkarakter olan genç kadının ismi (Samantha) bile eril versiyonuyla ‘Sam’ şeklinde söyleniyor. Burada, konu cinsiyetler arası şiddet olduğunda ilk akla gelen isimlerden Valerie Solanas’a bakmakta fayda var. Erkekliği bir tür ‘engellilik hâli’ olarak tanımlayan Valerie Solanas, meşhur Erkek Doğrama Cemiyeti Manifestosu adlı kitabında, tekil ve çoğul şiddette penisin silah olarak, silahın da fallik bir obje olarak nasıl çalıştığını şöyle tanımlar: “Erilin dişi olmamasını telafi etmek için başvurduğu normal yöntem, yani Koca Tabancayı çıkartmak büyük ölçüde yetersizdir, çünkü bunu çok sınırlı bir sayıda yapabilir; o yüzden aleti gerçekten büyük bir düzlemde ortaya çıkarır ve bütün dünyaya ‘Erkek’ olduğunu ispat eder. Merhameti, empati kurma ya da özdeşleşme kabiliyeti olmadığından, erkekliğini ispat etmek, sonsuz sayıda sakat kalmaya, acı çekilmesine ve kendisininki de dahil sonsuz sayıda hayata bedeldir -kendi hayatı kıymetsiz olduğundan, elli yıl daha cefakârca yürüyeceğine bir zafer alevi içinde erimeyi tercih eder.” (Çev: Ayşe Düzkan, Sel, 2002, s.25) Bu filmdeki kadınlar da aynen Solanas’ın sözünü ettiği erkekliği yeniden-üretiyor, kadının ancak erkekleştiği oranda güç sahibi olabildiği bir dünya yaratıyorlar. *** Kadın karakterlerin önde olduğu tüm anlatılardan eşitlikçi ya da feminist olmalarını bekleyemeyiz elbette. ‘Feminizm parodisi’ olmanın ötesine geçemeyecek bu filmin yarattığı beklenti de aslında Küçük Kadınlar romanı ve Bronte Kardeşler’in kitapları gibi çok sayıda sembolden faydalanarak bağıra bağıra “Bu feminist bir öyküdür!” demesinden kaynaklanıyor. Bu yüzden, terminolojiye minik bir katkı olarak başlıktaki ifadeyi sunuyorum. Bu “Eğer feminist aksiyon filmi yapılacaksa onu da en iyi biz erkekler yaparız!” tavrına dair en uygun tanım günümüz Türkiye’sinden geliyor; bağıra çağıra dile getirilen ‘ileri demokrasi’ ne kadar demokrasiyse, bağıra bağıra ifade edilen bu ‘ileri feminizm’ de o kadar feminizm olabiliyor ancak... ‘Kalbimizin Kıyısından’ serisi 5’inci kitabına ulaştı
Pazar Kültür ve Sanat Evi’nin başlattığı Rize’nin Pazar ilçesindeki tüm köylere dair kültürü ve sanatı yaşatmak için yayımlanacak ‘Kalbimizin Kıyısından’ serisinin 5’nci kitabı Ahmet Şahinbaş imzalı Lamgo’nun Öyküsü oldu. Son çıkan kitap "Lamgo'nun Öyküsü" için Pazar Kültür ve Sanat Evi’nde 22 Temmuz 2021, Saat 18:00’de bir etkinlik düzenleniyor. Etkinlikte kitabı hazırlayan Ahmet Şahinbaş ile "Lamgo'nun Öyküsü" konuşulacak. Etkinlikte Ahmet Şahinbaş söyleşiye katılacak ve kitabını imzalayacak. ‘Kalbimizin Kıyısından’ serisinde bugüne kadar yayınlanan kitaplar: 1. Kadriye Müftüoğlu - Sapu'nun Ayak İzleri 2. İbrahim Karaca - Bir Avuç Haçapit 3. Recep Memişoğlu - Carcivat Avlaşkimi 4. Mustafa Korkmaz - Kvakçe'den Beyaztaş'a 5. Ahmet Şahinbaş - Lamgo'nun Öyküsü  “AMACIMIZ HER KÖYDEN BİR KİTAP ÇIKARMAK” Pazar Kültür ve Sanat Evi’nden yapılan yazılı açıklamada şunlar kaydedildi: “Her Köy için Bir Kitap kampanyamız kapsamında çıkardığımız ‘Kalbimizin Kıyısında’ kitap serimizin 4 kitabına 1 yenisi daha ekliyoruz. Bu yeni kitabımızın ilk tanıtımını yazarımızla birlikte kültür sanat evimizde yapacağız. Daha sonra kitabın anlattığı köyün kendisinde de etkinliklerimiz olacak. Devamında ise kitabımızı büyük şehirlerde yaşayan Lamgolularla buluşturmak için de etkinliklerimiz olacak. Bu kampanya ve kitap serimizle amaçladığımız şey her köyden bir yazar çıkarmak ve köyün kendisi ile ilgili geçmişten günümüze gelen bilgilerin kalıcı olmasını sağlamak ve bir kaynak oluşturmak.” Restorasyon için 20 milyon Avro'luk bütçe gerekiyor
Restorasyon projeleri hazırlanan Büyükada Rum Yetimhanesi'nin için uzun bir aradan sonra ilk kez görüntülendi. Restorasyon için 20 milyon Avro'luk bütçe gerektiği belirtildi. Fransız Mimar Alexander Vallaury tarafından 1898'de inşa edilen İstanbul Büyükada'daki 'Prinkipo Palas' oteli, ruhsat verilmemesi üzerine 1900'lerin başında bir Rum tarafından satın alınarak, yetimhane olarak kullanılması şartıyla Fener Rum Ortodoks Patrikhanesine bağışlandı. Tarihi yapı, 1964'te kapısına kilit vurulana kadar yaklaşık 6 bin Rum yetime yuva oldu. 57 yıl önce kaderine terk edilen Büyükada Rum Yetimhanesi için ilk adım 2020 yılının ağustos ayında, İBB İştiraklerinden BİMTAŞ tarafından atıldı. DHA'nın haberine göre, Dijital belgeleme ve rölöve çalışmaları tamamlanan yapının harabeye dönen içi uzun süre sonra ilk kez görüntülendi. Fener Rum Patrikhanesine çalışmaların sonuçlarının teslim edildiğini kaydeden BİMTAŞ Genel Müdür Yardımcısı Nazım Akkoyunlu, "Belgelemenin sonucunda yapının restorasyon sürecinin hızlıca sürdürülmesi gerekiyor. Bu süreçler için büyük bütçeler gerek. Özellikle böyle bir yapı için yaklaşık 20 milyon Avro'dan bahsediliyor. Şu an 5 Numaralı Koruma Kurulu'nun incelemeleri devam ediyor. Çalışmalar kuruldan geçtikten sonra, yapının hızlıca restorasyon projeleri hazırlanılacak" dedi.  Çalışmalar sayesinde, 123 yıllık tarihi yapı aslına ve tarihi dokusuna uygun olarak restore edilebilecek. 70 kişilik ekibin özel ekipmanlarıyla yürüttüğü çalışmada, yapı milim milim yeniden çizildi. Ekipler binden fazla noktaya ekipmanlarını kurarak çalıştı. Yetimhanenin rölövesi ise 4 ayda çıkarıldı. Çalışmalara bir yıl önce başladıklarını belirten Nazım Akkoyunlu şu bilgileri verdi: "Büyükada Rum Yetimhanesi için bir dijital belgeleme çalışması yürüttük. Belgeleme çalışması için öncelikle alanın mevcut durumunu ortaya koyan bir rölöve çalışması çıkarmamız gerekti. Yapının bugünkü haline baktığımız zaman ciddi hasar almış olduğunu görüyoruz. Bizler de vakit kaybetmemek adına hemen harekete geçtik ve yaklaşık 45 günlük bir çalışmayla yapı için çözünürlüğü yüksek bir veri oluşturduk. Bu veriyi nokta bulutu dediğimiz tarayıcı ile gerçekleştirdik."  Yapının restorasyon süreci için ciddi bir bütçeye ihtiyaç olduğunu belirten Akkoyunlu "Belgelemenin sonucunda yapının restorasyon süreci hızlıca sürdürülmesi gerekiyor. Bu süreçler için büyük bütçeler gerekiyor. Özellikle böyle bir yapı için yaklaşık 20 milyon Avro'dan bahsediliyor. Büyükada Rum Yetimhanesi'nin dijital belgelenme ve rölöve belgeleme çalışmaları tamamlandı ve kurul ile paylaşıldı. Biz bu çalışmayı Fener Rum Patrikhanesi ile birlikte yürüttük. Büyükada Rum Yetimhanesi Fener Rum Patrikhanesi'ne ait. Haziran ayı itibariyle Fener Rum Patrikhanesi'ne çalışmalarımızın sonuçları teslim ettik. Şu an 5 Numaralı Koruma Kurulu'nun incelemeleri devam ediyor. Çalışmalar kuruldan geçtikten sonra yapının hızlıca restorasyon projeleri hazırlanılacak" dedi.  Bihaber: 65 yaş üstü yurttaşların pandemi sürecinde yaşadıkları, kısa filme konu oldu
Farklı yaşamlar farklı anlatımlar
Bir filmin, sıradan bir eğlencelik değil de bir sanat yapıtı olmasını sağlayan şey, ne yalnızca içeriği, ne de yalnızca anlatım tarzı olsa gerek. İyi film, bu iki boyutu birden kucaklayabilen filmdir bana göre. Elbette kişiden kişiye değişir bu ölçüt. Kimi, toplumuna ışık tutan, toplum yapısındaki değişimleri yansıtan filmlere öncelik verir, kimi sinematografik anlatımdaki yeniliklerin peşinden gider. Jürileri en fazla zorlayan husus bu olur genelde. Bazı jüriler, kendi dünya görüşleri ya da sinema anlayışlarının dışındaki ürünleri yok sayma eğilime girer. Dengeli kurulmuş bir jüri ise bu açmazın üstesinden gelir; tek yolculuk yerine, çoğulculuğu seçer. Tolga Karaçelik, Ece Dizdar, Naz Erayda Kurdoğlu, Nadir Öperli ve Şebnem İşigüzel isimleri doğru bir jüri kararının önceden habercisiydi benim için. Bir sanat yapıtını değerlendiren jürinin, kendi beklentilerine cevap aramak yerine, sanatçının seçtiği yolda ne ölçüde başarılı olduğunu tartması, öznel tercihlerini jüri odasının dışında bırakması doğru olur kanımca. Ne var ki, kimi zaman politik doğruculuk endişesiyle hak etmeyen filmlerin ödüllendirildiğini de biliyoruz. Jürinin karşısına çıkan seçkinin yetersiz olması durumunda, böylesi bir tercihe yönelmesi daha kolay olur jürinin. Bu yıl, İstanbul Film Festivali’nin Uluslararası Yarışma bölümündeki filmleri değerlendiren jürinin kararının nedeni bu mudur bilemem, ama “Madalena”nın Altın Lale’yi hak eden bir film olmadığını düşünüyorum. Brezilya’da yaşanan bir trans kadın cinayetini konu alan filme, sinematografik özelliklerinden çok, ele aldığı tema nedeniyle bu ödül verilmiş olabilir. Dünyanın farklı köşelerinde LBGTI+ bireylerin karşılaştığı insanlık dışı uygulamalara karşı çıkan ve insanlığa empati çağrısı yapan filmlerden biri olan “Madalena”, Madiano Marchetti’nin ilk filmi.   Film, Brezilyanın soya plantasyonlarından birinde bulunan bir kadın cesedi ile başlıyor. Ama, film boyunca bu kadının kimliği hakkında herhangi bir bilgi edinemiyoruz. Bu cinayet sonrası, Madalena’nın geride bıraktığı eşyaları paylaşmak için bir araya gelen üç insanın öykülerini anlatıyor yönetmen. Birbirlerini tanımayan bu üç insanın ortak özelliği, Madalena ile farklı düzeylerde ilişkileri olması. Muhafazakâr sağcı bir kasabanın insanlarının işlenen cinayet karşısındaki suskunluğuna işaret eden yönetmenin senaryosundaki boşluklar, anlatımına da yansımış. Film, “Brezilya dünyada en çok transseksüel cinayetinin işlendiği ülkedir” yazısıyla sonlanıyor.  Festivalin Belgesel seçkisinde de çok iyi bir film olmadığından olsa gerek, kararlara politik doğruculuğun hâkim olduğunu düşünüyorum. En İyi Belgesel seçilen Yusuf Emre Yalçın’ın “Anima”sı aceleye getirilmiş, kurgu aşamasında yeterince cesur davranılmamış bir film. En İyi Kısa Film seçilen “Suçlular” da, ‘politik doğrucu’ ama buna sığınmayan bir film. Serhat Karaaslan, toplumumuzdaki tutucu değerleri çarpıcı, kısa film mantığını zorlamayan bir anlatımla veriyor. Sinematografisi ve oyunculuklarıyla dört dörtlük bir çalışma.  ÇATLAK  İstanbul Festivali’nin Ulusal Yarışma bölümündeki filmlerin hepsini izlemek olanağı bulamadım. Bu yüzden ben olsaydım şunu seçerdim diyemeyeceğim ama izlemiş olduğum ve en önemli ödülleri paylaşan üç filmden hareketle, bu yılın hasatı konusunda Jüri başkanı Tolga Karaçelik’le aynı fikirde olduğumu söyleyebilirim. Sözünü edeceğim üç film de birbirinden çok farklı ve üçü de çok iyi film diye nitelendirebileceğim düzeyde. Toplumumuzdan farklı kesitleri beyazperdeye taşıyor bu üç film de. Belki birkaç film daha eklenebilirdi bu listeye. Ne var ki, yarışmadan En İyi İlk Film ve Görüntü Yönetmeni ve Kadın Oyuncu ödülleri ile ayrılan “Sardunya”yı, Kadın Oyuncu Ödülünü paylaşan “Dirlik Düzenlik”i izleme şansım olmadı.   Fikret Reyhan’ın İstanbul’da En İyi Yönetmen, En İyi Senaryo ve FIPRESCI (Uluslararası Sinema Yazarları) ödüllerini kazanan filmi “Çatlak” Antalya’da da ödüllendirilmişti. Ekonomik krizin pençesinde kıvranan toplumumuza ışık tutan bir film, “Çatlak”. Yurt dışında arkadaşlarından borç alan oğulları borcunu ödeyemeyince toplanan aile meclisindeki çatlağı, son derece yalın ve gerçekçi bir anlatımla aktarıyor yönetmen. Sosyo-ekonomik yapıdaki ‘çatlak’ın, aile bireylerinin moral değerlerine de yansımasını, ‘kutsal aile’ yapısının tuzla buz oluşunu anlatıyor. Reyhan, ilk filmi “Sarı Sıcak”ta fabrikalarla çevrili bir tarım arazisinde geleneksel kurallarla üretim yapmaya çalışan bir baba ile değişen koşullara uyum sağlamaya çalışan oğlu arasındaki çatışmayı konu almış ve usta bir anlatıcı olduğunu kanıtlamıştı. Bu kez, gene usta işi bir senaryo ve yönetimle kentte yaşayan orta sınıfın yaşadığı buhranı anlatıyor.   BENİ SEVENLER LİSTESİ  Altın Lale - En İyi Film Ödülünü kazanan “Beni Sevenler Listesi” ise, toplumumuzdan çok farklı bir kesiti anlatıyor. ‘Cihangir sosyetesi’ olarak tanınan ve genellikle sinema çevresinden insanlardan oluşan bu kesiti çok iyi tanıyor yönetmen Emre Erdoğdu. Tıpkı, ilk filmi “Kar”da olduğu gibi uyuşturucuya bağımlı yaşayan bir gençlik kesimini anlatıyor. Etik bir yargılamaya gitmeksizin, sınıfsal çelişkileri görünür kılarak. Bağcılar’da yaşayan bir prodüksiyon görevlisinin uyuşturucu sağlayarak bu gençlerin arasına girmesinin ama, başı derde girince yapayalnız bırakılmasının öyküsü. Bireyciliği tek değer olarak benimsemiş bu gençlere dışardan bakmak yerine, içerden bakıyor yönetmen. Anti-kahramanının yazgısına acımak ya da kızmak yerine onu anlamamızı istiyor sanki… Peki, biz öyle bakıyoruz da, bu gençler filmi izlediklerinde kendilerine eleştirel bir gözle bakabilecekler mi, o konuda spekülasyon yapmak için bir veri yok elimizde…   Sinematografik açıdan çok başarılı bir film “Beni Sevenler Listesi”. Baştan sona dinamizmini yitirmeyen kamerası ve kurgusu ile Godard’ın ilk yıllarını, özellikle “Nefes Nefese” filmini anımsatıyor. Ağır tempolu ‘sanat filmleri’ne yazgılıymış gibi görünen sinemamıza yeni bir nefes, yeni bir heyecan getireceğini muştulayan ilk filminin yarattığı umutların boşuna olmadığını gösteriyor Emre Erdoğdu ikinci filmiyle. Ama artık bu dar çevrenin ötesine uzanmasının zamanının geldiğini düşünüyorum. Son bir not: Filmin başrolünde çok başarılı bir yorum sunan usta oyuncu Halil Babür’ü En İyi Erkek Oyuncu seçen Jürinin kararına katılmamak elde değil.   SEN BEN LENİN  Ve, sinemamızda örnekleri fazla olmayan mizah duygusuna sahip bir film: “Sen Ben Lenin”. Yaşanmış bir olaydan hareketle tasarlanmış bir siyasal taşlama-polisiye. Yani, herhangi bir türe sokulması mümkün olmayan özgün bir ilk film; toplumumuzun farklı kesimlerinin (usta oyuncuların el vermesiyle) geçit yaptığı bir Karadeniz panoraması, “Sen Ben Lenin”. Onat Kutlar anısına verilen Jüri Özel Ödülü’nü kazanan filmin yönetmeni Tufan Taştan insanımızı zaafları ve sevimli yanları ile aktarırken, ‘havadan nem kapan’ taşra politikacılarını, emniyet mensuplarını alaya almaktan geri durmuyor. Taştan, sinemamıza çok ihtiyaç duyduğu bir damar kazandırabilecek gibi duruyor. Yeni çalışmasını merakla bekleyeceğim. Cannes'da ödüller sahiplerini buldu: Ducournau, Altın Palmiye kazanan ikinci kadın yönetmen oldu
Bu yıl 74. kez düzenlenen, dünyanın en prestijli sinema organizasyonlarından Cannes Film Festivali’nde ödüller sahiplerini buldu. Spike Lee başkanlığında jüri, Altın Palmiye’yi Julia Ducournau imzalı Titane filmine layık gördü. 37 yaşındaki Fransız yönetmen Ducournau, 1993’te The Piano eseriyle Altın Palmiye kazanan Jane Campion’dan sonra Cannes tarihinde bu ödüle uzanan ikinci kadın oldu.  Jüri Büyük Ödülü, İranlı yönetmen Asghar Farhadi’nin Ghahreman (A Hero) ve Juho Kuosmanen’in Hytti Nro 6 (Compartment Number 6) filmlerine gitti. Jüri Ödülü ise Memoria ile Ha’berech filmleri arasında paylaştırıldı. En İyi Yönetmen ödülünün sahibi, Annette ile festivalin açılışını yapan Leos Carax oldu. SPIKE LEE, SON SÖYLEYECEĞİNİ İLK SÖYLEDİ Théâtre Lumière’de düzenlenen kapanış seremonisine jüri başkanı Spike Lee’nin, en son açıklaması gereken Altın Palmiye’yi kazanan filmi en önce anons etmesi ilginç bir durum ortaya çıkardı. 74. Cannes Film Festivali’nde verilen ödüllerin sahipleri şu şekilde: Ana Yarışma Altın Palmiye: Titane Jüri Büyük Ödülü: Ghahreman -A Hero ve Hytti Nro 6- Compartment Number 6 Jüri Ödülü: Ha’berech-Ahed’s Knee ve Memoria En İyi Yönetmen: Leos Carax En İyi Senaryo: Ryusuke Hamaguchi ve Takamasa Oe En İyi Kadın Oyuncu: Renate Reinsve (Verdens verste menneske - The Worst Person in the World) En İyi Erkek Oyuncu: Caleb Landry Jones (Nitram) Belirli Bir Bakış Belirli Bir Bakış Ödülü: Razzhimaya kulaki -Unclenching the Fists (Yön. Kira Kovalenko) Jüri Ödülü: Grosse Freiheit Great Freedom En İyi Toplu Performans: Bonne mère - Good Mother Cesaret Ödülü: La Civil Özgünlük Ödülü: Lamb Mansiyon: Noche de Fuego - Prayers for the Stolen Bergama Tiyatro Festivali yeniden
Kültür Sanat Servisi İlki 2018’de gerçekleştirilen Bergama Tiyatro Festivali, bu yıl 26- 29 Ağustos arasında ulusal ve uluslararası toplulukları bir kere daha Bergama’da buluşturacak. Festivalin ulusal programında DasDas’ın ‘Vahşet Tanrısı’, Kumabaracı50 yapımı ‘Demiryolu Hikâyecileri’ ile Mekan Artı Berlin ortak prodüksiyonu ‘Uzak’ yer alıyor. Festival T.C. Kültür ve Turizm Bakanlığı’nın katkıları ve İzmir Büyükşehir Belediyesi, Bergama Belediyesi ve Bergama Kültür ve Sanat Vakfı (BERKSAV), Bergama Ticaret Odası (BERTO) ile Ne Yerde Ne Gökte Derneği’nin destekleriyle BERaBER ve 3dots tarafından düzenleniyor. Bu yıl ikincisi gerçekleşecek olan festival ayrıca Bergama ve çevresinden amatör-profesyonel ekiplere de alan açıyor. Direktörlüğünü Eren Arıkan’ın üstlendiği festivalin ulusal programında DasDas’ın çok sevilen oyunu Vahşet Tanrısı, prömiyerini festivalde yapacak olan Kumabaracı50 yapımı ‘Demiryolu Hikâyecileri’ ile yine prömiyerini festivalde yapacak olan Mekan Artı Berlin ortak prodüksiyonu ‘Uzak’ gibi oyunlar sahnelenecek. Festivalde bu sene de farklı disiplinlerden konuklar yer alacak. Hareket noktası olarak aldığı Büyük Bergama Sunağı’nı sesli mimari ve performanslar ile yeniden yorumlayan Cevdet Erek, bu yorumların ilki olan Bergama Stereo’yu 2019’da Ruhrtrienale kapsamında Bochum’da ve Berlin’de Hamburger Bahnhof Müzesi’nde sergilemişti. Sanatçı projenin Bergama’da gerçekleşecek uzun soluklu olması planlanan devamının ilk adımlarını festivalde sergileyecek. Yaşa ve Yaşat
Daha önceki yazılarımda, bilinen ve gayet meşhur hayvan hak ve vegan belgesellerinden bahsetmiştim. Bu sefer istedim ki pek fazla yerde karşınıza çıkmayacak olan değerli aktivist yönetmen Marc Pierschel’in emeklerini de görmezden gelmeyin. Yönetmenin Yaşa ve Yaşat (Live and Let Live) isimli 2013 yapımı belgeselini, yeni çıkan ucube hayvan yasasına katkı sunanların ve yasanın meşhur sloganı #maldeğilcan diyenlerin özellikle izlemesini isterdim. Veganizmi ve veganlığı seçmenin sebeplerini derinlemesine inceleyen Alman yapımı bu belgesel çeşitli ülkelerdeki vegan öncülerin amaçlarını, felsefelerini ve eylemlerini seyircisine gayet doğru bir dille aktarıyor. Filmin isminin “Yaşa” kısmı anlaşılır. Peki yaşat derken neyi yaşat demekte? Hangi hayvanı kastetmekte? Kedi, köpekler hakkında zaten çoğunluk hemfikir. Peki ya inek, geyik, ahtapot, tavuk, tavşan? Onlar can değil mi? Mesela sığır yavrusu dana konuşabilse sormaz mıydı “Ben can değil miyim, benim boğazım kesilince acı çekmiyor muyum?” diye. Sanırım ikiyüzlülük insanı anlatan en iyi sözcük. ETİN SONU Marc Pierschel’in Yaşa ve Yaşat belgeselinden sonra çektiği Etin Sonu (The End of Meat) isimli 2017 yapımı belgeselde yönetmen et tüketiminin geçmişte kaldığı bir geleceği öngörüyor. Et tüketiminin sonlandığı bir dünyanın insanın geleceği için ne anlama geleceğinin izlerini ortaya çıkarmak için uluslararası bir yolculuğa çıkartıyor bizleri. Pierschel, Hindistan’ın ilk tamamen vejetaryen şehri ve Jainizm’in takipçileri için önemli bir hac yeri olan Palitana’yı da ziyaret ettiği bu belgeselde daha sonra Farm Sanctuary’nin kurucusu Gene Baur gibi kurtarılan çiftlik hayvanı hareketinin liderleriyle görüşmeler yapıyor. Birbirinden değerli insanlara mikrofon uzatan bu belgesel kıymetli, öğretici arşivlik bir yapım olarak sizlerin onu izlemenizi bekliyor. Bu iki tavsiyeden sonra Türkçedeki en iyi kaynak kitap olan “Vegan Devrimi ve Hayvan Özgürlüğü” nihayet ambargodan kurtularak raflarda yerini aldı. Hayvan özgürlükçüsü ve ülkenin en önemli yaşam hakkı savunucularından olan Zülâl Kalkandelen’in bu kitabını mutlaka ama mutlaka okumalısınız. IRKÇILIK VE TÜRCÜLÜK Aktivizm, sosyal adaletsizliğe karşı savaşmak için asli bir görevdir bana göre. Kendimi de başka bir şey yaparken düşünemiyorum zaten. Her nasıl ki hak arayışındakiler, mesela “insanı yaşat” derken herhangi bir ayrım yapmıyorsa, “hayvanı yaşat” derken neden hayvanların bir kısmını yok etmek makul görülmekte? Bu düşünce yapısı bizi türcü yapar. Irkçılıkta da türcülükte de kalıp neredeyse aynıdır. Irkçılar kendi menfaatlerini başka ırktan daha üstün tutarak hak ihlalinde bulunurken, tür ayrımcıları da kendi türünün menfaatlerinin diğer türlerinkinden daha üstün olarak düşünerek hak ihlalinde bulunur. VEGAN MÜSLÜMANLAR Son olarak aynı zamanda, etik vegan aktivist olarak bahsetmek istediğim konu, bu hafta kutlanacak olan İslami bayramların en önemlilerinden biri Kurban Bayramı. Dünyanın çeşitli ülkelerindeki vegan Müslümanların bu bayramı kansız, yaşatan bir geleneğe dönüştürmeye başladığını kaynaklarda görmek mümkün. Başkalarına yardım etmenin hayvansal ürünler olmadan yapabileceğine inanan vegan Müslümanlar bu şekilde Allah’ın yarattığına inandıkları gezegene de yardım ettiklerini söylemekteler. Bu bayram tatilinde hayvanlar için bir şeyler yapmayı tercih etmek isterseniz; bir Kurtaran Ev oluşumundan hayvan sahiplenebilir veya bir hayvanın tedavi masrafını ödeyebilirsiniz. Türkiye’nin ilk ve en büyük çiftlik hayvanlarını koruma kurtarma çiftliği olan Angels Farm Sanctuary (Ferdinand’ın Çiftliği) ziyaret edebilir. HAYTAP’ın Bursa’da hayata geçirdiği Emekli Hayvanlar Çiftliği’ne uğrayabilir veya destek olabilirsiniz. Hatta giderseniz Kastamonu’da gerekli tedavi ve barınma imâanını bulamayınca Emekli Hayvanlar Çiftliğine gelerek ameliyat edilen ve kemoterapi gören Lolo eşeğe de selam söyleyin. Hayvanlar bizim için bu dünyada bulunmuyorlar. Hiçbir din, devlet, ekonomi, gelenek, töre bunun aksini ahlaki olarak ispat edemez. Onlar kontrfile değil, Noel sofranızda meze değil, ayakkabı, kemer değil, laboratuvarda denek değil, kafeslerde köle değil, araç değil. Onlar yaşam hakkı olan, iletişim kuran, duyguları olan canlılar. Gözlerine bakın demeyeceğim artık. Çünkü baktınız ve çoktan gördünüz gerçeği. Şimdi artık mazeret üretmeden bu acımasız düzene kafa çevirmek yerine kafa tutmak zamanı. Erdal Bakkal yeniden açıldı
Bizi artık ancak sahneler paklar
Sercan Meriç Mehmet Mutlu ve Zeki Alper’in oluşturduğu Polen grubu, son şarkısı Yangın Var ile müzikseverlerin karşısına çıktı. Söz, müzik ve düzenlemesi Polen’e ait olan bu parçanın mix ve mastering’lerini Flytones yaptı. Vokal kayıtları Babajimde yapılan şarkı sound’u itibariyle dünyada Nufunk ve Disco olarak adlandırılan tarzların öğeleri kullanılarak tansiyonu yüksek bir dans parçasına dönüştü.  Polen grubundan Zeki Alper, yeni şarkılarının tüm dijital platformlarda yayınlandığını belirterek, “Yangın Var, yapılan bir işin ya da eylemin içeriğinden ve niteliğinden bağımsız ne kadar alıcısı olduğuyla değer ve karşılık görmesini eleştiren bir şarkıdır. Bu mekanizmada bunu takmadan var olabilmenin yollarının arandığı bir hikâyedir” dedi. 2019 yılının Ağustos ayında “Benden Önce” şarkısını yayınlayarak dinleyicilerin ilk kez karşısına çıkan Polen, yeni şarkısının hazırlıklarına geçtiğimiz yaz aylarında başlamıştı. TAM BİR GEÇİŞ DÖNEMİNDEYİZ  Dijital müzik platformları ile ilgili de konuşan Alper, “Aslında tam bir geçiş dönemindeyiz ya da iyice geçtik dijital dünyaya ama dijital ortamın prensipleri ve çalışma mekanizmasını da her seferinde yeni deneyimlerle anlamaya çalışıyoruz diyebiliriz. Avantajları bağımsız bir şekilde var olabilmek demeyi de çok isterdik fakat tekelleşme maalesef bunun önünde büyük bir engel” açıklamasını yaptı.  Polen olarak Türkiye’deki birçok işi beğendiklerini sözlerine ekleyen Alper, şöyle devam etti: “Sadece alternatif dediğimiz şey, neyin alternatifi onu tam anlayamadık bir türlü ve alternatif olan şeylerin de birbiriyle bu kadar benzer olma durumu, tek tip sound’lar ve akımlar birazcık motivasyon açısından düşürücü bir durum.”  PANDEMİDE KENDİLERİ İLE YÜZLEŞTİLER  Pandemi süresince kendileri ile yüzleştiklerini ve müzikal açıdan yoğun bir dönem geçirdiklerini belirten Alper, “Artık kendi şarkılarımızla sahneyi doldurabilecek noktaya geldik ve sahne almayı istiyoruz. Şarkılarımızın sahne dinamiğinde nasıl tepki oluşturacağını çok merak ediyoruz. Konserler, evde masa başında çalıştığımız şeyin canlı kanlı vücut bulma anı olduğundan heyecanlı bir aktivite olacaktır bizim için” dedi. Oturmaya mı geldik?
Her şey akmalı; trafik, internet bağlantısı, görüntüler, elektrik, su ve elbette para. Akışlar kesilmeye görsün, hayata küsüyoruz. O yüzden Herakleitos’un “Her şey akar” (Panta rhei) sözünü çok seviyoruz. Günümüzde insanın yüreğine su serpen bundan daha güzel başka bir söz olabilir mi? “Ritim kelimesi, Yunanca “akıp gidiyorum, akıyorum” anlamındaki rheo’dan gelir” (Agamben). Eğlence mekânındaysanız ve şarkıcının “oturmaya mı geldik?” uyarısına rağmen hâlâ ritimle birlikte akıp gitmiyor, yerinizde durmaya devam ediyorsanız, tahammül edilmez bir bedensiniz. Ritmin giderek hızlandığı, her şeyin hızla aktığı bir çağda, duran cisimlerden pek hazzedilmez. Herman Melville’in karakteri Katip Bartleby “yapmamayı tercih ederim” yerine, pekala “akıp gitmemeyi tercih ederim” de diyebilirdi. Patronu da eğlence mekânındaki gibi “oturmaya mı geldik?” diye sorabilirdi. Hayatın eğlence mekânlarından farkı yok. Her şey, insanlar ve eşyalar paranın ritmine ayak uydurmalı. Toprağına bağlı olanlar, yerinden yurdundan edilmeli: Mülteciler, sığınmacılar, muhacirler, kaçak göçmenler. Ritmi duyduğunuz halde hâlâ yerinizde oturuyor, ritimle birlikte akmıyorsanız bir tuhaflık olmalı sizde. Hoş, artık sizin gibi tuhaf insanlar da pek kalmadı, türünüzün son örneğisiniz. Bizler, boru sesini duyduğu an yola koyulanlarız; uyarıyı beklemeden, bulunduğu yerden hemen ayrılmaya ve ritimle birlikte akmaya teşne bedenler. Kafka’nın ‘Yola Çıkış’ adlı kısa öyküsünde, efendi boru sesini duyunca atını eğerler, yola çıkmaya hazırdır. Uşağı kapıda durdurup sorar: “Efendi nereye gidiyor?” “Bilmiyorum, buradan uzağa, buradan uzağa sadece. Buradan uzağa, hedefime ulaşabilmemin tek yolu bu.” Uşak, “peki, hedefinizi biliyor musunuz?” diye sorduğunda efendi, “evet, söyledim ya, buradan uzaklaşmak – hedefim bu!” diye yanıtlar. Hedefin akıp gitmek olduğu bir çağda “nereye gidiyorsun?” sorusu anlamını yitirmiştir. Kulağımızda hep o ses: “Oturmaya mı geldik?” Tek hedef vardır, bulunduğunuz yeri terk edip akışa katılmak. Akışları, anında paraya çevrilen saatin tik takları belirliyor. Paranın ritmiyle akıyoruz, ama nereye? Kimse bilmiyor. “Akan, akıp giden şey, zamansal boyutta akar, zamanda akar. Yaygın bir anlayışa göre, zaman sonsuz bir çizgide saf akıştan, anların kesintisiz birbirini izlemesinden başka bir şey değildir. Aristoteles de zamanı hareketin sayısı olarak, anı nokta olarak düşünerek, zamanı sonsuz bir sayısal ardışıklığın tek boyutlu alanına yerleştirir” (Agamben). Bedenleri, zamanın ritmi ele geçirmiş. Zamanın ruhu, durmadan kaçan anları yakalamaya ayarlı. Bir anın hızla yerini bir başkasına devrettiği bu sonsuz akışta hedef, beyhude bir çabadır: Anı yakalamak. Ve anları kovaladıkça bedenler ritmik bir hareketin içine gömülür. “Anı yakala”, yani ‘carpe diem’, ‘carpe rythymum’a, yani “ritmi yakala”ya evrilir. Ritim, makinelerin ritmidir. Efendinin duyduğu boru sesi, fabrikanın işbaşı düdüğüydü. Kim bilir kaç kuşak, her sabah fabrika düdükleriyle yola koyulmuş, gün boyu makinelerin ritmiyle devindikten sonra düdük sesiyle evlerine dönüp bir sonraki düdüğü beklemiştir? Kim bilir kaç kuşak, vardiyalar halinde makinelerin başında makinelerin ritmiyle dans etmiştir? Postmodern dönemde ritim artık makinelere bağlı değil. Makinelerden özgürleşen ritim, hayatın kılcal damarlarını ele geçirip içimize yerleşti. Online çalıştığınızdan beri, evlerin en mahrem yerinde, yatak odalarınızda bile aynı sesi işitebilirsiniz: “Oturmaya mı geldik?” Zamandaki akışın mekânsal karşılığı yıkımdır. Yıkım, Walter Benjamin’in Tarih Meleği dediği, Paul Klee’nin Angelus Novus adlı resminde görselleştirilmiştir. Önündeki yıkıntı yığını göğe doğru yükselirken Melek bir fırtına tarafından, sırtını dönmüş olduğu geleceğe doğru sürüklemektedir. Artık tüm bedenleri paranın ritmi ele geçirdi; önümüzde harabeler yükselirken geleceğe doğru hızla sürükleniyoruz. Avrupa’da dönem dönem görülen, insanların haftalarca, aylarca durmadan ölümüne dans ettikleri, tarihe “dans vebası” olarak geçmiş endemik vaka, günümüzde pandemiye dönüştü. Küresel ritimle dans ederken sadece bedenler değil, yeryüzünün geleceği de tükeniyor. Ama hâlâ çok yavaşsınız. O meşhur gazlı içecek ne diyor? “Yazın ritmini yükselt!” İyi ki varsın Kalben
Müziğe ilgi duyduğum yıllarda önceliğim gitar çalıp şarkı söyleyen müzisyenler idi. Leonard Cohen, Bülent Ortaçgil, Cat Stevens, Fikret Kızılok gibi. Sonra bu isimlere kadınlarda Joan Baez ve Hümeyra da eklendi. Sonra çok uzun yıllar gitar çalıp şarkı söyleyen kadın sanatçı çıkmadı ülkemizde. Arada bir gitarla görünen yorumcular oldu ama kadın kent ozanlığı tekrar Kalben ile hayat buldu. Kalben aşka dair, ayrımcılığa, ayrılığa, eşitsizliğe kısacası yaşama dair çok şey söylüyor. Onu farklı kılan sadece yaptığı şarkılar yazdığı sözler değil ürettiklerinin yaşam pratiği ile olan uyumu. Türkiye’de kadın olmanın, insanca yaşamanın zorluğunu yazılan kitaplardan çekilen filmlerden yapılan panellerden çok daha etkileyici bir şekilde bağırmadan çağırmadan şarkılarla anlatması çok önemli. Bunu yaparken örnek olmaya çalışmıyor liderliğe soyunmuyor bir yol ya da hedef göstermiyor. Herkesin kendi yolunu çizmesinden yana. Kadına biçilen rollerden de rahatsız, beklentilerden de. AYNI SAHNEYİ PAYLAŞTIK Geçtiğimiz günlerde bir dijital platform için yaptığımız müzik programında beraber aynı sahneyi paylaştık Kalben ile. İlk kez beraber prova yaptık onun şarkılarına eşlik ettik o da bizim şarkılarımızı söyledi. Müzikle olan ilişkisi çok farklı. Sahnedeki Kalben ile kliplerde gördüğümüz ya da albümünü dinlediğimiz Kalben arasında çok fark var. Sahnede nefes alıp vermeyi seviyor. Hiçbir zaman rutinden yana değil şarkılarının her seferinde aynı şekilde çalınmasından mutlu değil. Hatta müzikal anlamda bir disiplinsizlikten bile söz edilebilir ama bu özelliği her şarkının her konserde farklı farklı çalınmasına neden oluyor. Bu bence hem dinleyenler hem de müzisyenler için avantaj. Tanıdığımız kadın sanatçılardan çok farklı. Görsellikten ziyade şarkıların içselliğini aktarma derdinde. Çok doğal. Hayal ettiği gibi çalındığında şarkının sonunda kendini ve tüm ekibi heyecanla alkışlayacak kadar doğal. Tabii ki de yazılı çizili partiler var ama o anda müzik nereye götürüyorsa bizi hepimiz o yolu takip ediyoruz. Buna sadece Kalben de önderlik etmiyor. Bazen bir bas rifi bazen farklı bir groove şarkıyı bambaşka bir şekilde icra etmemizi sağlıyor. Bu yüzden her müzisyen şarkılara o anki enerjisini katıyor. Ve bu da yazılı olanın dışında bambaşka bir icraya yol açıyor. Bu müzisyenlerin arayıp da bulamadığı bir özgürlük alanı. Bunun için çok değerli buluyorum böyle sahne performanslarını. Yolumuz yine kesişene kadar kendisine ve tüm ekibine teşekkür ediyor başarılar diliyorum. İstanbul Film Festivali"nde ödüller sahiplerini buldu
40. İstanbul Film Festivali, Hilton İstanbul Bosphorus Harbiye'de düzenlenen ödül töreniyle sona erdi. İstanbul Kültür Sanat Vakfı (İKSV) tarafından Kültür ve Turizm Bakanlığının katkılarıyla düzenlenen festivalin ödül gecesinde, uluslararası ve ulusal yarışmaların kazananları açıklandı. Uluslararası ve ulusal yarışmalarda toplam 45 filmin yarıştığı festivalde, Ulusal Yarışma'da en iyi filme verilen "Altın Lale"yi Emre Erdoğdu'nun yönettiği "Beni Sevenler Listesi" kazanarak, 200 bin Türk lirasının sahibi oldu. Yarışmada "En İyi Yönetmen" ve "En İyi Senaryo", "Çatlak" filmiyle Fikret Reyhan, "En İyi Görüntü Yönetmeni" "Sardunya" filmiyle Orçun Özkılınç, "En İyi Kurgu" "Cemil Şov" filmiyle Evren Luş, "En İyi Özgün Müzik" "Av" filmiyle Deniz Cuylan ve Brian Bender seçildi. "En İyi Erkek Oyuncu" ödülünü ise "Beni Sevenler Listesi" filmindeki rolüyle Halil Babür ve "En İyi Kadın Oyuncu" ödülünü "Dirlik Düzenlik" filmiyle Asiye Dinçsoy ile "Sardunya" filmindeki performansıyla İlayda Elif Elhih kazandı. Jüri Özel Ödülü'nü de "Sen Ben Lenin" filmiyle ile Tufan Taştan aldı. Ulusal Kısa Film Yarışması'nda jüri, "En İyi Kısa Film Ödülü"ne de Serhat Karaaslan'ın yönettiği "Suçlular" filmini layık gördü. Malaz Usta'nın yönettiği "Sürgünde Bir Yıl" filmine ise mansiyon ödülü verildi. Jürisinde yönetmenler Serdar Kökçeoğlu ve Martina Priessner ile yönetmen ve yapımcı Hasan Söylemez'in yer aldığı Ulusal Belgesel Yarışması'nda da "En İyi Belgesel Ödülü"nü Yusuf Emre Yalçın'ın yönettiği "Anima" adlı yapım kazandı. Ulusal Belgesel Yarışması'nda Etna Özbek'in yönettiği "Nosema" ile Sidar İnan Erçelik'in yönettiği "Rüzgar Tayı" filmlerine ise mansiyon verildi. İstanbul Film Festivali kurucularından Şakir Eczacıbaşı anısına en iyi filme verilen "Uluslararası Yarışma Altın Lale Ödülü"nü de Madiano Marcheti'nin yönettiği "Madalena" filmi aldı. "Uluslararası Yarışma Jüri Özel Ödülü"ne ise George Peter Barbari'nin yönettiği "Bekaretin Sonu" ve Thomas Imbach'ın yönettiği "Nemesis" layık görüldü. İstanbul Film Festivali'nde, yönetmen ve yapımcı Seyfi Teoman anısına verilen ve altı kurmaca ilk filmin değerlendirildiği "Seyfi Teoman En İyi İlk Film Ödülü"nü de "Sardunya" adlı yapım kazandı. Uluslararası Sinema Eleştirmenleri Birlikleri Federasyonu FIPRESCI Ödüllerini de Uluslararası Yarışma'da George Peter Barbari'nin yönettiği "Bekaretin Sonu", Ulusal Yarışma'da Fikret Reyhan'ın yönettiği "Çatlak" aldı. İstanbul Film Festivali tarafından sinemaya gönül ve emek veren isimlere takdim edilen Sinema Onur Ödülleri'nin bu yıl sahibi yönetmen Çetin İnanç, tiyatro ve sinema oyuncusu Suna Selen, tiyatro ve sinema oyuncusu Salih Güney ve ses sanatçısı, oyuncu ve dublaj sanatçısı Belkıs Özener oldu. Gecede ayrıca festivalin gerçekleştirilmesine katkıda bulunan kurum ve kuruluşlara teşekkür plaketleri de takdim edildi. 40. İstanbul Film Festivali'nde, 104 günde, festivalin çevrim içi platformu "filmonline.iksv.org"da, Atlas 1948 ve Kadıköy Sinemaları ile Maximum Uniq Açıkhava'da 91 seansta 24 ülkeden 86 uzun metrajlı, 20 kısa film sinemaseverlerle buluştu. Gösterimlerini 100 bine yakın izleyicinin takip ettiği festival kapsamındaki 13 ulusal yarışma filmi, yapım ekiplerinin katılımıyla gösterildi. Türkiye dinleyicisi sevgi ve tutku dolu
Öykü ÖZFIRAT Türkiye’deki dinleyicinin de ilgisini çekmeyi başaran Yunanistan’ın ünlü tenorü Mario Frangoulis sadece bir müzisyen değil aynı zamanda aktör, besteci ve müzik prodüktörü. Sanatçı şimdi 21’inci albümü Blue Skies, An American Songbook’u müzikseverlerin beğenisine sundu. Atina Akropolisi’nin altında canlı kaydedilen albüm, Amerikan müzikal tarihinden şarkılar içeriyor. Afrika’da doğup Yunanistan’da büyüyen Frangoulis, yeni albümünde Blue Skies, I’ve Got You Under My Skin, Sway gibi klasiklere de yer verdi. Mario Frangoulis ile albümünü konuştuk. RÜYA GİBİ ALBÜM  Yeni albümünüz ‘Blue Skies- An American Songbook’u yayınladınız. Bu albümün genel oluşumunu ve havasını nasıl tanımlarsınız? Bu kariyerimin rüya gibi albümlerinden biri oldu. Çocukluğumdan beri “New York New York”, “So in Love”, “Blue Skies” gibi harika şarkıları kaydetmeyi hayal ettim. Frank Sinatra ve Marlon Brando’yla, Judy Garland ve Liza Minelliy’le, Fred Astaire ve Ginger Rogers’la, o büyülü Hollywood filmlerini ve büyük Broadway şovlarını zenginleştiren o harika şarkıları hep söylemek istemişimdir. Amerika genelinde bu şarkılar artık bir geleneğe dönüşmüş durumda. Kutsal bir metin gibi değer görüyor. Bir nevi onların müzik İncili gibi. Ama Bernstein ya da Gershwin bilmek için illâ Amerikalı olmaya gerek yok. İlk olarak bestecilerin aklındakilerini ve karakterlerini anlamak için 8 aydan fazla bu albüm üzerine çalıştım. Dinleyip karar vermem gereken pek çok müzikal, caz standardı ya da şarkı vardı. Ella Fitzgerald, Dean Martin gibi çok sevdiğim isimleri dinledim bol bol. 200 şarkı arasından 30 parça seçtim. Kariyerim West End’de başladı. Sefiller, Operadaki Hayalet, Batı Yakası Hikayesi gibi efsane müzikallerde bu şarkıları seslendirdiğim için çok şanslıydım. Tiyatro ve müzikal kökenli bir aileden geliyorum. Bu nedenle çocukluğumda Hollywood filmlerindeki bu harika şarkıları dinleyerek geçti. Bu hit şarkıların tadını çıkararak büyüdüm diyebilirim. En son hatta Kevin Klein ve Asley Judd’ın başrollerinde olduğu De-Lovely adlı filmde Lara Fabian ile beraber ‘So in love’ adlı şarkıyı seslendirdim. Bu albümde Bing Band Orkestra ve Tammy McCann ile çalıştınız. Albümün hazırlık sürecinden bahseder misiniz? Bu albümün hazırlık süreci oldukça uzundu. Yaklaşık 2 yıl sürdü. Özellikle müziğin tarzını ve bestecilerin dinleyicilerine ne aktarmak istediğine çok yoğunlaştım. Bu da benim çok çalışmama ve çok şey öğrenmeme vesile oldu. Özellikle Amerikalı olmadığım için aksanımla beraber bu büyük sanatçıların kafalarındaki aktarmam benim oldukça hazırlık yapmamı gerektirdi.  Tammy McCann bir soprano, aynı zamandan çok özel bir şarkıcı. Newyork’ta Lincoln Center ve Carnegie Hall’da sahne almış nadir sanatçılardan birisi. Kendisi iyi bir caz sanatçısı ve Chicago’dan geldiği için de harika caz şarkılarına aşina olan Big Band Orkestrası ile de çok uyumlu. Umarım Türkiye’ye gelip kendisi ile Blue Skies-American Songbook’tan parçalar seslendirebiliriz. Hatta Türkiye’de çok iyi orkestralar olduğunu biliyorum. Keşke onlarla beraber bir konser planlayabilsek. Bizim harika bir işbirliği olur.  KÜLTÜRLERİMİZ BENZER  Türkiye’de dinleyicilerle yakın ilişkileriniz var. Türkiye’deki dinleyiciler müziğinizle gerçekten ilgileniyor. Bu bağlantı nereden geliyor? Kültür olarak birbirimize inanılmaz benziyoruz. Çok benzer geleneklere sahibiz. Aileye, arkadaşlığa ve harika yemek pişirmeye inanıyoruz. Benim anneannem İstanbul’da yaşayan bir Rum’du. Bana İstanbul hakkında çok güzel, mutlu hikayeler anlatırdı. Elbet bazen bizi birbirimizden ayıran politik hikâyeler mevcut.  Bir sanatçı olarak elbette ki benim görevim bu dostluğu güçlü tutmak, birlikte sevgi dolu bir geleceğe arkadaşça devam edebilmek. Gerçekten çok benziyoruz. Ayrıca geçmişte İstanbul, Ankara, İzmir de çalışma fırsatı bulduğum ulusal ve filarmoni orkestralarınız var. Aspendos’daki festivalde ortak performans sergileyerek çalışma fırsatı bulduğum Feryal Türkoğlu ve Türkiye’de pek çok harika müzisyen, orkestra şefi ve opera sanatçıları ile sahne almanın büyük zevkini yaşadım. Türkiye’ye gelerek böyle performanslar sergilemek beni çok mutlu ediyor. Türk seyircisi sevgi, tutku ve gururla dolu. Bu bizi ülkeler ve insanlar olarak bir araya getiriyor. Covid-19 sonrası dönem için planlarınız neler? Konser vermeyi özlediniz mi? Şu anda planlarım mümkün olduğunca çok miktarda canlı konserler verebilmek. Zaten halihazırda şu ana kadar 2 konser verdim. Yaz ayları boyunca 10 konserim daha var. Ardından 12 Ekim’den Aralık sonuna kadar da efsanevi şarkıcı Marinella ile 20 konser daha vereceğiz. Bu sebeple hem gururlu hem mutlu hem de pozitifim.  2022’de Türkiye’yi ziyaret etmeyi ve bir kez daha kültürler ve dostluklar olarak sevgimizi yeniden birleştirmeyi umuyorum. Türkiye’den herhangi bir müzisyen dinliyor musunuz? Fazıl Say çok takdir ettiğim büyük bir besteci ve piyanist. Elbette hem müzisyen hem de gerçek bir barış elçisi olarak benim için bir kahraman olan Zülfü Livaneli’yi dinliyorum. Unutmak…
Ahmet Muhip Dıranas, kanımca bu topraklarda yazılan en kıymetli şiirlerden biri olan “Olvido”yu, “Ey unutuş, kurtar bu gamlardan beni…” diyerek bitirir. Unutmayı istemek bir tercihtir. Kimi zaman omzundaki yükten sıyrılmak, gündelik yaşamın acıtıcı yanından kurtulmak, kalp ıstırabından kaçmak, bütün çıplaklığıyla sırıtan gerçeklikten arınmak, nefesini açar insanın. Ancak hayat, dayattıklarıyla çoğunlukla bu geçici arzuya itiraz eder. Eğer sağlığımız yerindeyse, unutuş sadece belli anlarda yıkanabileceğimiz imkân denizidir o kadar. Üstelik yaşadığımız coğrafyada bin yıllardır sürekli sürgünler, öldürümler, savaşlar, acılar yaşanıyor, hatta katmerleniyor. Böyle bir çağda bellek yitimi elimizde kalan en büyük kepazelik olurdu sanırım. *** Bu topraklarda bir de kendi hayatımızın sıradan akışı içinde ülke tarihinin dayattığı çok katmanlı gerçeklikler var. Her sabah uyanır uyanmaz bizi teslim almaya çalışan boğucu atmosfere rağmen gülümsemeye çalışıyoruz. Yakın tarihi yahut içinde olduğumuz şimdiyi çözümlemeye çalışmanın, hesaplaşmanın tedirginliği var üzerimizde. Bu nedenle öyle kolay üstümüzden atabileceğimiz bir örtü değil geçmişimiz. Hayatlarımızı esir alsa da, örselese de yazın alanında uçsuz bucaksız imkânlar sunuyor bize. Tarihi ya da günceli, hatta bütün bunları geçtim pek çok irili ufaklı olayın su yüzüne çıkmamasının nedeni, toplum olarak gerçeklikten kaçmayı bir alışkanlık haline getirmemiz. Kolektif ve hatta seçici bir unutkanlık karşısında yazmak süreç içinde dirence, yeri geldiğinde de belgelemeye dönüşüyor. Ancak gerçeği bu kadar acıtıcı bir biçimde yaşarken gerçekliği kavrayışımızda büyük sorunlar arasında salınıyoruz. *** Rus şairi Aleksandre Blok’un çok sevdiğim dizeleridir: “Durgun yıllarda gelmiş olanlar dünyaya/ anımsamazlar geçtikleri yolları.” Oysa ülkemizin çalkantılı döneminden geçerken aklımızda, kalbimizde biriktirdiğimiz ne çok acıya, ne az sevince tanıklık ettik. Bizi biz kılan görüp geçirdiklerimiz değildi yalnızca. Yaşadıklarımızın ruhumuza kederle dokunması, parmak uçlarımıza kadar derin bir hüzünle savrulmamızdı. Hatıralarımızın capcanlı olması biraz da bundan! Zor günlerin içinden geçip unutmaya hevesli olmamız bundan! *** Kazancakis, o meşhur “Zorba” romanında hayattan beklentilerini olabildiğince azaltmış bir entelektüel bir süreliğine ruhunu dinlemek için Girit’e gider. Kendisine ait linyit kömürü madenleriyle cebelleşirken karşısına “Zorba” çıkar. Ve kulağına bir gün, “İnsan zorlayıcı olurken bir yanı zorba olmak istiyor, hayatı yaşamak istiyor …” sözünü fısıldar. Hayatı tüm iliklerine kadar yaşamak, aşkla, sevdayla, tutkuyla, arzuyla harmanlamanın bir bedeli var kuşkusuz. Bizim gibi ülkelerde ise böyle duygularla hemhal olmak onca zorluk varken yaşamın sunduğu güzel sürprizler... Yaşamak, nefes almakla bütünleşince “umut” sözcüğünden bağımsız değil. Öte yandan ağır sancılar, her gün şahit olduklarımız büyük bir fatura çıkartıyor bize. Yine Benjamin’ sığınacağım: “Umut dediğimiz şey umutsuzlar adına bir beklentidir aslında” diye. *** Önceki gün Tahir Elçi’nin eşi Türkan Elçi bir tweet atmış. Eşinin mahkeme sürecini izlerken üzüntüden beyninde yer yer kanamalar olduğundan söz ediyor. Buna annemle ilintili yakından tanıklık eden biriyim. Babamın öldürümünden sonraki adalet arama macerasında annemin beyninde tümör oluştu. Ne yapsak kurtulamadık lanet tümörden! En sonunda da kaybettik onu. *** İşte bu nedenle unutmak rahatlatıyor. Ama ya hatırlamak? Biz hatırlamak için bedel ödeyen bir topluma dönüştük. 73. Emmy Ödülleri'nin adayları belli oldu
Bu yıl 73. kez düzenlenecek olan Emmy Ödülleri'nin adayları açıklandı. Bu yıl en çok adaylık alan yapımlar 24’er adaylıkla The Crown ve The Mandalorian olurken, ödüller 19 Eylül’de Los Angeles’taki Microsoft Theatre’da düzenlenecek tören ile sahiplerini bulacak. İşte Emmy Ödülleri'nin adayları: EN İYİ DRAMA DİZİSİ The Boys (Amazon) Bridgerton (Netflix) The Crown (Netflix) The Handmaid’s Tale (Hulu) Lovecraft Country (HBO) The Mandalorian (Disney+) Pose (FX) This Is Us (NBC) EN İYİ KOMEDİ DİZİSİ Black-ish (ABC) Cobra-Kai (Netflix) Emily in Paris (Netflix) Hacks (HBO Max) The Flight Attendant (HBO Max) The Kominsky Method (Netflix) Pen15 (Hulu) Ted Lasso (Apple TV+) En İyi Mini Dizi I May Destroy You (HBO) Mare of Easttown (HBO) The Queen’s Gambit (Netflix) The Underground Railroad (Amazon) WandaVision (Disney+) EN İYİ KADIN OYUNCU – DRAMA Uzo Aduba – In Treatment Olivia Colman – The Crown Emma Corrin – The Crown Elisabeth Moss – The Handmaid’s Tale MJ Rodriguez – Pose Jurnee Smullet – Lovecraft Country EN İYİ ERKEK OYUNCU – DRAMA Sterling K. Brown – This Is Us Jonathan Majors – Lovecraft Country Josh O’Connor – The Crown Rege-Jean Page – Bridgerton Billy Porter – Pose Matthew Rhys – Perry Mason EN İYİ KADIN OYUNCU – MİNİ DİZİ/TV FİLMİ Michaela Coel – I May Destroy You Cynthia Erivo – Genius: Aretha Anya Taylor-Joy – The Queen’s Gambit Elizabeth Olsen – WandaVision Kate Winslet – Mare of Easttown EN İYİ ERKEK OYUNCU– MİNİ DİZİ/TV FİLMİ Paul Bettany – WandaVision Hugh Grant – The Undoing Ewan McGregor – Halston Lin-Maneul Miranda – Hamilton Leslie Odom, Jr. – Hamilton EN İYİ KADIN OYUNCU - KOMEDİ Tracee Ellis Ross – Black-ish Aidy Bryant – Shrill Kaley Cuoco – The Flight Attendat Allison Janney – Mom Jean Smart – Hacks EN İYİ ERKEK OYUNCU – KOMEDİ Michael Douglas – The Kominsky Method Anthony Anderson – Black-ish William H. Macy – Shameless Jason Sudeikis – Ted Lasso Kenan Thompson – Kenan EN İYİ YARDIMCI KADIN OYUNCU – DRAMA Gillian Anderson – The Crown Helena Bonham Carter – The Crown Madeline Brewer – The Handmaid’s Tale Ann Dowd – The Handmaid’s Tale Aunjanue Ellis – Lovecraft Country Emerald Fennell – The Crown Yvonne Strahovsk – The Handmaid’s Tale Samira Wiley – The Handmaid’s Tale EN İYİ YARDIMCI ERKEK OYUNCU -DRAMA Giancarlo Esposito – The Mandalorian Bradley Whitford – The Handmaid’s Tale O-T Fagbenie – The Handmaid’s Tale John Lithgow – Perry Mason Tobias Menzies – The Crown Max Minghella – The Handmaid’s Tale Chris Sullivan – This Is Us Michael K. Williams – Lovecraft Country EN İYİ YARDIMCI KADIN OYUNCU – KOMEDİ Aidy Bryant – Saturday Night Live Hannah Einbinder – Hacks Kate McKinnon – Saturday Night Live Rosie Perez – The Flight Attendant Cecily Strong – Saturday Night Live Juno Temple – Ted Lasso Hannah Waddingham – Ted Lasso EN İYİ YARDIMCISI ERKEK OYUNCU – KOMEDİ Carl Clemons-Hopkins – Hacks Brett Goldstein – Ted Lasso Brendan Hunt – Ted Lasso Nick Mohammed – Ted Lasso; Paul Reiser – The Kominsky Method Jeremy Swift – Ted Lasso Kenan Thompson – Saturday Night Live Bowen Yang – Saturday Night Live EN İYİ YARDIMCI KADIN OYUNCU – MİNİ DİZİ/TV FİLMİ Renée Elise Goldsberry – Hamilton Kathryn Hahn – WandaVision Moses Ingram – The Queen’s Gambit Julianne Nicholson – Mare Of Easttown Jean Smart – Mare Of Easttown Phillipa Soo – Hamilton EN İYİ YARDIMCI ERKEK OYUNCU – MİNİ DİZİ/TV FİLMİ Thomas Brodie Sangster – The Queen’s Gambit Daveed Diggs – Hamilton Paapa Essiedu – May Destroy You Jonathan Groff – Hamilton Evan Peters – Mare of Easttown Anthony Ramos – Hamilton EN İYİ TV FİLMİ Dolly Parton’s Christmas On The Square Oslo Robin Roberts Presents: Mahalia Sylvie’s Love Uncle Frank Ülkenin her yanında dolu dolu sanat
Tamara Öykü Bayar Sanat dünyasında, sosyal mesafe önlemleri eşliğinde kültür sanat etkinlikleri sürüyor. Bayram haftası boyunca hem sanatçıların hem de sanatseverlerin özlem gidereceği birçok etkinlik var. Konserden sergiye, sinemadan tiyatroya pek çok aktivite sanatseverlerle buluşmayı bekliyor. Ülkenin farklı noktalarına yayılan takvimde, gidilmeye/görülmeye değer etkinliklere göz atın… • Dolu Kadehi Ters Tut isimli müzik grubu, İBB (İstanbul Büyükşehir Belediyesi)’nin “İstanbul Kavuştayı” etkinliği kapsamında İstanbul Harbiye Cemil Topuzlu Açıkhava Tiyatrosu’nda sahneye çıkacak. • 19 Temmuz Pazartesi 21.00  Oyuncu Sunay Akın’ın yeni oyunu “Yüz yüze Sunay Akın” ilk defa Balıkesir Arthur Tatil Köyü Açıkhava Sineması’nda sahnelenecek.  • 19 Temmuz Pazartesi 21.00  Bu bayram İstanbul’un açık hava etkinlik mekânı “Maximum Uniq Açıkhava”da “Sinema Keyfi” programı kapsamında 21.15’te seyirciyle buluşacak filmler şöyle:  • 19 Temmuz Pazartesi: Nomadland  • 20 Temmuz Salı: The Father  • 21 Temmuz Çarşamba: Durk  • 22 Temmuz Perşembe: Minari  • 23 Temmuz Cuma: First Cow  Başka Sinema Ayvalık Film Festivali’nin yılın öne çıkan yapımlarından bir seçkiyi içeren ‘Açık Hava Sineması’ başlıklı programında Balıkesir Nüfus Müdürlüğü Bahçesi’nde 21.00’de gösterimde olacak filmler şöyle:  • 19 Temmuz Pazartesi: Nomadland  • 20 Temmuz Salı: Lübnan Semaları  • 21 Temmuz Çarşamba: The Father  • 22 Temmuz Perşembe: Nasipse Adayız  • 23 Temmuz Cuma: Bir Daha Asla Kar Yağmayacak  • 24 Temmuz Cumartesi: Durk  • 25 Temmuz Pazar: Minari  • Müzisyen Ayta Sözeri bayram haftasında müzikseverlerle buluşuyor.  • 21 Temmuz Pazartesi 21.00/Bursa Orhangazi Hayal Kahvesi  • 22 Temmuz Salı 21.00/Cunda Modacamp Sahnesi  • Usta şair Ahmed Arif’in ölümünün 30’uncu yıl dönümü sebebiyle Dostlar Tiyatrosu’nun hazırladığı, sanatçı Genco Erkal’ın uyarlayıp yönettiği ve oynadığı Şahdamarım adlı müzikli gösteri Aydın / Kuşadası Altın Güvercin Amfi Tiyatrosu’nda tiyatro severlerle buluşuyor.  • 25 Temmuz Pazar 21.00  • Sanatçı Ekinakis’in, solo sergisi, Commune - Community – Communication, Urla’nın çağdaş sanat mekânı Gru Art Gallery ev sahipliğinde bayram boyunca ziyaret edilebilir. Sergi, çağdaş toplulukların veya toplumun bir parçası olmasına karşın nasıl iletişim kurulacağını bilmeyen bireyi ele alıyor. Sergide yer alan eserler, ekolojik katliamlar, insan hakları ihlalleri, sosyal ve hukuki bozulmalar gibi hem toplumsal hem de bireysel olarak karşı karşıya kaldığımız krizlerin, sanatçının içsel dünyasında yarattığı etkinin imgesel temsiliyetini niteliyor. Nota coşkusuyla caz hissedeceğiz
Işıl ÇALIŞKAN Canlı müziğe hasret kaldığımız şu günlerde ruhumuza ilaç olacak bir festival geliyor: İstanbul Caz Festivali. Bu yıl 28’incisi gerçekleştirilecek festival “Caz Hissesiyorum!” temasıyla dinleyicinin yaralarını caz ile sarmayı amaçlıyor. Caz coşkusunu şehre yaymaya hazırlanan 28. İstanbul Caz Festivali, 1-24 Eylül tarihleri arasında açık hava mekânlarında 40’a yakın canlı performansla şehri konser alanına dönüştürecek. 24 günlük festival maratonunda konser verecek isimler arasında Afrika müziğinin dört Grammy ödüllü kraliçesi Angélique Kidjo da var, Avrupa cazının önde gelen alto saksafonistlerinden Stefano Di Battista da… Sözü fazla uzatmadan festivalin direktörü Harun İzer’e bırakalım… Henüz her anlamda eskisi gibi bir festival sunamayacakları bilinciyle yola çıktıklarını belirten İzer, “Hem ekonomik hem de pandemiye bağlı sebeplerle bu yılki programımızda başından itibaren bir sürü sınırlama ve sorunlarla karşılaşabileceğimizi tahmin ediyorduk. Dolayısıyla bu yıl için önceliğimiz festivalin ve festival ruhunun devamı oldu. Yenilikçi ve özgün işler üreten tarafımızdan da fazla vazgeçmeden, geniş kitlelere de hitap edebilecek bir program yapmayı önceliğimize aldık. Hep birlikte festival coşkusunu yaşayabileceğimiz bir festival sunmak istedik – festival etiketimiz #cazhissediyorum da buradan geliyor bir parça” şeklinde konuşuyor. Harun İzer - Festival Direktörü FARKLI TÜRLERE DE KUCAK AÇIYORUZ  Bu yılki programda caz müziğin yanı sıra farklı türlerde yaptıkları müziklerle öne çıkan isimler var. Kenan Doğulu ve Mabel Matiz bu isimlerden birkaçı. İzer’e türlere yönelik eleştirileri nasıl karşılayacağını sorduğumuzda şöyle cevaplıyor: “İstanbul Caz Festivali her zaman farklı türlere ve müziklere kucak açan bir festival oldu. Kenan Doğulu bu anlamda güzel bir örnek: Ünlü pop yıldızımız 2016 yılında yayımladığı “İhtimaller” albümünde kendi şarkılarını Ercüment Orkut, Can Çankaya gibi usta isimlerin aranjmanları ile caza uyarladı, projenin müzik direktörlüğünü Ozan Musluoğlu yaptı. Rod Stewart, Lady Gaga ve Robbie Williams gibi isimlerin de böyle caz albümleri vardır. Bu tür çalışmalar, cazı farklı kitlelere ulaştırmak açısından önemli bir köprü oluşturuyor ve Kenan Doğulu da bunu en güzel yapan isimlerden biri. Diğer taraftan Mabel Matiz, ilk yıllarından itibaren oldukça yakından tanıdığımız bir isim, ilk çıkış konserlerinden birini Salon İKSV’de vermişti. Pop müzik camiamızın en yaratıcı isimlerinden, şarkılarından video kliplerine her işi ile yeni kapılar açıyor. Mabel Matiz’in bu konseri özel bir proje ile hayata geçiyor. Hollanda’nın son dönemlerdeki en başarılı keyboard’cılarından Niels Broos ile birlikte, Mabel Matiz’in müziklerini bambaşka bir şekilde hayata geçirecekler. Her iki sanatçı da bu işbirliğini dünya festivallerine taşımayı amaçlıyor, biz de doğrusu buna sebep olabilirsek çok sevineceğiz.”  Festivalde toplumsal cinsiyet eşitliği konusuna ve sürdürülebilir bir festival olması konusunda çalışmalar yürütülüyor. İzer, sanat etkinlikleri ve bunun sunumu toplumu dönüştürme konusundaki etkisine dair, “Sanatın dünyayı ve toplumları dönüştürme gücü temelinde insanlara verdiği mesaj ile alakalı. Dünyayı festivaller kurtaramaz, doğanın dengesini müzik sağlayamaz, bütün bunları ancak insanlar yapabilir. Ama müzik ve sanat, insanların kötü duygularından arınmalarını, umutsuzluktan çıkmalarını sağlayabilir. Festivaller bu konuda seyirci ile sanatçı arasındaki köprüyü oluşturur, doğru mesajın doğru yere taşınmasına aracı olurlar. Biz de aslında bunun peşindeyiz. Ama bunu yaparken kendi imkânlarımız ölçüsünde somut bazı adımlar da atmaya çalışıyoruz, mesela sanatçı katılımında cinsiyet dengesine dikkat etmek veya atık yönetimi gibi bazı konulara önem veriyoruz” yorumunda bulunuyor.  İzer sözlerini festivalde öne çıkan birkaç konu ile sonlandırıyor: “Bu yıl festivalde her kesimden ve yaştan izleyicimize hitap edecek ücretsiz etkinliklerimizin sayısında önemli bir artış var. Özellikle İstanbul Büyükşehir Belediyesi ve Kültür AŞ işbirliği ile gerçekleştireceğimiz “Festivalde #İstanbulBirSahne” konserleri Maçka Demokrasi Parkı’nda 8-10 gün boyunca müzikseverleri birbirinden güzel caz ve güncel müzik konserleri ile buluşturacak. Ayrıca festivalin sevilen etkinliği Parklarda Caz da yine Beşiktaş, Beylikdüzü, Şişli gibi çeşitli ilçe belediyelerimizin desteği ile bu yıl da ücretsiz olarak devam ediyor. Çocuklara yönelik ücretsiz etkinliklerimiz de olacak.” Kendin yap
Bir tarafta bilmezlik tutkusu, bir tarafta İkealizasyon diye tarif edilen, her şeyi kendin yap, kendin bil, kendinin efendisi ol anlayışı. Hasta mısın, Google hazretleri sana hastalığını ve tedavi yolunu göstersin. Evde musluk mu bozuldu, Google ya da YouTube yardıma koşar hemen. Kendin yap, kendini yapa dönüştü zamanla, kişisel gelişim endüstrisiyle birlikte kişilik de üretilen, tıpkı bir mobilya gibi çeşitli parçaları monte edilen bir araca… Doktora değil de internette yazılanlara güven duyulması, hemen hemen her konuda sınırsız bilgiyle kuşatılmışlık hissi, pek çok yanılgılara ve ağır bedeller ödenmesine neden olduğu gibi uzmanlara olan güveni de azalttı. Bu duruma, reyting kaygısı ya da ünlü olma tutkusuyla uzmanlar da önayak oldu. Tabii bir de alanında uzman birisi, bir şeyleri bilemeyebileceğini de kabul edemiyor, aşırı bir özgüven uzman olmanın önkoşuluymuş gibi bir yanılgı… Genlerin özelliklerinden dolayı “Covid Türkiye’de salgına neden olmaz” diyen bir bilim insanı bile ortaya çıkmıştı. BİLGİSİZLİK ÇAĞI Her şeyin uzmanı olamayız ve olmamalıyız da. Anlamadan bilmek, başka bir tür bilmeme ya da bilme yanılsamasına neden olur. Bugün entelektüellere ve uzmanlara olan güvensizliğin arka planında anlamadan bilmenin, yüzeysel bilginin etkisi büyük. Bu yanılsama, insandaki tümgüçlülük yanılsamasını da pekiştiriyor, eğer bir şeye gücü yetmiyorsa, bir şeylere gücünün yetmeyebileceği gerçeğinden değil, kendi yetersizliğinden kaynaklandığına inanlar az değil. Belki de bu nedenden dolayı, politikacılar da asla yanılabileceklerini kabul etmiyorlar. Aşırı bir özgüven. Bariz hatalarında bile ısrar ediyorlar. Sanki hatalarını kabul ederlerse bütün güvenilirlikleri zarar görecek. Aslında kitleler, kendi bilgisizlikleriyle yüz yüze gelmeyi istemedikleri için popülist politikacılara, sanatçılara ve şarlatana dönüşen bilim insanlarına daha çok güven duyuyorlar. Bir rektörün, başımıza ne bela geldiyse okumuşlardan geldi sözü, tam da bu anlayışla ilişkili. İletişim çağı dedikleri şey, aslında nasıl iletişimsizlikle sonuçlandıysa, bilgi çağı da bilgisizlikle kendi sonunu hazırlıyor. İletişimin, haberleşmeye ya da paylaşmaya indirgenemeyeceğini anladığımız gibi bilginin de bilginin çokluğuna ya da bilgiye ulaşmanın hızına indirgenemeyeceğini anlamış olduk. BENLİK DAVASI Bauman, ‘Kuşatılmış Toplum’ kitabında insalığın ‘benlik davası’ndan bahseder. Benlik davası dediği şey, insanlığın bu dünyada varolma biçimidir. Bu dava, her şeyin akışkan olduğu bu zamanlarda en büyük zorluklarını yaşıyor. Anlamadan bilmekten kaynaklı anlamsızlık hali, benliği bir arada tutan bağları gevşetiyor, hatta koparıyor. Paul Ricoeur’ün dünyada muhafazakârlığın artışıyla ilgili yaptığı, dağılmaktan korkulduğu için tutuculaşmanın arttığı tespiti, bu açıdan ilham verici. Benlik davası, insanın hayatta kalma gereksiniminin en önemli koşulu olarak da karşımıza çıkıyor. Benlik davası kaybedildiğinde, amaçsız, bir şeyleri bilme ya da öğrenme arzusu duymayan, kısa yoldan zengin ya da başarılı olma hayalleri kuran, olmanın değil yapmanın, içeriğin değil biçimin önemli olduğuna inanan bir nesil ortaya çıkar. Nasıl hissettiği ya da nasıl düşündüğünden ziyade nasıl görünüldüğüyle meşgul olunması, İkealizasyon kültürünün temel dinamiği. Bugün hayatta kalabilmek için, şirketlere uzmanların verdiği tavsiyelerde de görüldüğü üzere, esnek bir kimliğe, her an değişmeye hazır ve hemen değişebilme yetisine sahip olmak gerekiyor. Artık evliliklerde ya da aşklarda, ölüm bizi ayırana dek sözüne daha az rastlar olduk; evlilik sözleşmeleri yaygınlaşıyor, daha başlarken risk hesapları yapılıyor. Ben bütün bu sürecin, benlik davasındaki mücadelenin bir aşaması olduğuna, nihayetinde bütün bu tecrübelerden yeni bir benliğin inşa edileceğine inanıyorum. İletişim çağında iletişimsizliğin dibini, bilgi çağında bilgisizliğin dibini görüp başımızı yukarı kaldırdığımızda… Türkiye'nin evcil hayvan ve yaşam festivali Pet’N Play, Caddesbostan'da gerçekleşti
4 gün sürecek 'Kuzey Fest'in programı belli oldu
58. Antalya Altın Portakal Film Festivali'ne başvurular başladı
Antalya Büyükşehir Belediyesi ev sahipliğinde 2-9 Ekim'de düzenlenecek 58. Antalya Altın Portakal Film Festivali'ne başvurular başladı. Büyükşehir Belediye Başkanı Muhittin Böcek, yaptığı açıklamada, Ulusal Uzun Metraj, Belgesel ve Kısa Film dallarındaki yarışmalar için başvuruların festivalin internet sitesinden yapılabileceğini belirtti. Festivali Kültür ve Turizm Bakanlığının katkılarıyla düzenleyeceklerini anlatan Böcek, festival kapsamında Ulusal Uzun Metraj, Belgesel ve Kısa Film dallarındaki yarışmaların yanı sıra, Antalya Film Forum ve Uluslararası Uzun Metraj Film Yarışması'nın düzenleneceğini, toplam 1 milyon 400 bin lira ödül dağıtılacağını vurguladı. Böcek, Ulusal Yarışmalara, 57. Antalya Altın Portakal Film Festivali'nin son başvuru tarihi olan 14 Ağustos 2020'den sonra tamamlanmış ve Türkiye'de halka açık ticari veya özel gösterimi yapılmamış ve yurt içinde bir festivale katılmamış Türkiye yapımı filmlerin katılabileceğini aktardı. Festivale internet sitesinden yapılacak son başvuru tarihinin 9 Ağustos olduğunu belirten Böcek, geçen yıl ilk kez gerçekleştirilen açık hava gösterimlerinin bu yıl da devam edeceğini kaydetti. Muhittin Böcek'in başkanlığını yaptığı 58. Antalya Altın Portakal Film Festivali'nin idari direktörlüğünü Cansel Tuncer, yönetmenliğini Ahmet Boyacıoğlu üstlendi, sanat yönetmenliğini Başak Emre yürütecek. Zalimler en çok sevgiden korkar
Oğuzcan ÜNLÜ Edebiyat dünyasına uzun yıllar çevirmenlik ve editörlük yaparak katkı sunan Faris Kuseyri’nin ilk şiir kitabı Orontes Mensurları 2014 yılında okuyucuyla buluştu. İkinci şiir kitabı Doğu Duvarları 2019’da yayımlandı. Kuseyri’nin Olimpos Masalları isminde bir çocuk kitabı ve Maya Angelou’dan çevirdiği Kafesteki Kuşun Şarkısı adlı çeviri şiir kitabı bulunuyor. TTB Behçet Aysan Şiir Ödülü’nü “Abdo, Ali İsmail ve Ahmet… Bu ödülü size ithaf ediyorum” diyerek alan Faris Kuseyri ile ödül sonrası hislerini, edebiyatını ve direniş hakkındaki düşünceleri üzerine konuştuk. HÜRRİYET VE SEVDA ÜZERİNE YAZDIM  Faris Kuseyri’ye öncelikle TTB Behçet Aysan Şiir Ödülü’nü almasının kendisine neler hissettirdiğini sorduk. Kuseyri hislerini şu şekilde paylaştı: “İkinci şiir kitabım Doğu Duvarı’nın 2021 Behçet Aysan Şiir Ödülü’ne değer görülmesi buruk bir mutluluk yarattı bende. Aysan’ın şiiri sadece 2 Temmuz anmalarına sığmayacak kadar geniş bakışlı bir şiir elbette ama bu değerli şairi Sivas Katliamı’ndan ayrı düşünmek de mümkün olmuyor. Doğu Duvarı hürriyet ve sevda üzerine bir kitap. Toplumsal mücadele ve sevginin aynı kaynağı besleyen iki ırmak olduğunu unutmayan dizeler bu kitabın omurgasını oluşturuyor. Eğer haddimi aşmış olmuyorsam Behçet Aysan’ın şiirinde de lirin çaldığı türküyle hayatın coşkun sesi arasında zaman zaman gerilim, zaman zaman da bir uyum hissedildiğini söylemem gerekir. Aysan şiiriyle kendi şiirim arasında hissettiğim bu yakınlığın seçici kurul tarafından fark edilmesi bence çok değerli. İzmir Kültürpark Açıkhava Tiyatrosu’nda gerçekleşen ödül töreninde seçici kurulun değerli üyeleri Doğan Hızlan, Cevat Çapan, Turgay Fişekçi ve Ali Cengizkan adına da konuşan kurul üyesi Haydar Ergülen, ödülümü almadan önce sizin sorunuza cevap olabilecek biçimde “Doğu Duvarı; Behçet Aysan’ın ruhunu, düşüncesini, inancını, temsil eden bir kitaptır” diyerek bana ikinci bir ödül vermiş oldu”.  Kuseyri, Behçet Aysan şiiri üzerine düşüncelerini şu sözlerle anlattı: “Behçet Aysan, toplumcu şiirimizi derin ve sessiz akışıyla temsil eder. Kelimeye hakkını verirken okuyanın ruhunda büyüyen bir şiirdir bu. Bir anda söylenmiş gibidir oysa bir iç hazırlığının sonunda doğmuştur. Bu menşei belirsiz hazırlık, bence şairlik hassalarının en yücelerinden biridir. Acelesizdir ama heveslidir onun şiiri. Kendi göğünde yankılanır. Aşkı anlatırken aşka, ayrılığı anlatırken ayrılığa değer katar.”  Faris Kuseyri’nin şiirlerinde klasik edebiyatın etkisi fazlasıyla görülüyor. Şiirleri gazel, müstezat ve rubai gibi biçimler aracılığıyla gelenekten besleniyor. Kuseyri’ye klasik edebiyatla nasıl bir ilişki kurduğunu sorduk: Kuseyri, “Klasik şiirle bağım ne budalaca bir nefret ne de mesnetsiz bir hayranlıktır. Benden önce yazılmış her güzel dizede hakkım var. Bunun tadını çıkarmak istiyorum. Bu kitapta gazel yazma, bir sonrakinde bambaşka bir şey yapma hakkını kendimde görüyorum. Yeter ki ortaya çıkan bütün, gönlümün şiir göğünde kanat çırpabilsin” diyerek cevap verdi.  BU, ZALİMLER SALTANATI  Kuseyri’nin Doğu Kitabı’ndaki şiir özneleri bireysellikten kopmadan toplumsal duyarlılığa sesleniyor. Biçimsel anlamda da kuvvetli şiirler okuyoruz. Kuseyri’ye bu özenli dil işçiliğini nelere borçlu olduğunu sorduk: “Övgü, ruhumu bazen okşuyor ama genellikle mahcubiyet hissettiğimi söylemem lazım. Sizin de fark edeceğiniz gibi Doğu Duvarı’nın tek dizelik ilk şiiri, seslenme ve uyarı mahiyetindedir. Asla lirik bir öz taşımadığı gibi, epik bir çağrısı da yoktur. Düz, handiyse didaktik bir şiirdir ve bu sorunuza cevap vermeyi amaçlar: “Bilin ki ilhamın perisine teslim etmedim kalemimi”. O halde çalışmaya inanmak gerekiyor. Çok çalıştığım için az yayımlıyorum. Aklımda hep şiir var ama her bir dize için kan ter içinde çalışmam gerekiyor. Keşke bir şiir peygamberi olsaydım ve meçhul bir kaynak gönlümü dizelerle doldursaydı. Ama hayır, ben bir şiir peygamberi değil, şiir işçisiyim. Her dizede alın terim var. Hayatımda özen gösterilmemiş hiçbir şey olsun istemem. Sevgiliye sunduğum gündendi demeti ne kadar güzel olmalıysa sevgiliye yazdığım hasret şiiri de o kadar ‘güzel’ olmalı. Çalışarak…”  Faris Kuseyri şiirlerine nelerin eşlik ettiği üzerine konuşarak sözlerine devam etti: “Kavuşmak isteyen sevgililerin yüreğini sımsıkı tutan duyguyla hayatı değiştirme isteği aynı kaynaktan beslenir. Bu hayatı değiştirmek zorundayız. Bu zalimler saltanatını, bu ölüm çağını… Sevgi sözcüğünü küçümsemeye yeltenenlerin adları bizim hesabımıza yazılmasa da olur. Zalimler en çok sevgiden korkar. Sevgi mazlumu direnişe çağırmakla kalmaz, direnişin mevziisidir de. Ben sevgilinin elini ‘sevda’ ile tutmakla umudu ve ‘hürriyeti’ haykırmak için yumruğu sıkmak arasında çok hakiki bir bağ buluyorum. Sevda ile hürriyet işte böyle aynileşiyor. Birini ötekinden ayırmak mümkün olmuyor.” Caz hissediyorum!
Bir buçuk yıl eve kapanıp, konserin ‘online’ bir şey olduğu düşüncesine alışmaya çalıştıktan sonra kulaklarımı beklentiyle kıpırdatıyorum ve Eylül ayından ‘canlı’ mesajlar alıyorum. Bunca zaman birbirimizden ayrı düştükten, müzisyenlerle bir araya gelemedikten, dostlarımızla sevdiğimiz müziği aynı mekânda paylaşamadıktan sonra, nihayet bir araya geleceğiz. Açık hava mekânlarında 24 günde 40’a yakın konserle şehri konser alanına dönüştürecek 28. İstanbul Caz Festivali, 1-24 Eylül tarihleri arasında Garanti BBVA sponsorluğunda, TC. Kültür ve Turizm Bakanlığı’nın destekleriyle düzenlenecek. OKSİJEN DESTEKLİ FESTİVAL İKSV İstanbul Caz Festivali ve İstanbul Müzik Festivali’nin bu yıl bana en çekici gelen yanlarından biri de, hepsi “açık hava” olan mekânları. Hatta benim şahsen bir daha koltuklarına oturup sahnede icra edilen ‘live’ bir müziği dinleyeceğimden ümidi kestiğim Harbiye Açık Hava Tiyatrosu bile kapılarını bize açmaya hazırlanıyor. Gerçekten de, mekânları konusunda zaten seçici olan İKSV’nin Caz Festivali bu yıl bize, yani gece-gündüz kafasını kapıdan dışarı uzatmamaya alışmış insanlara baş döndürücü bir açık hava seçkisi sunuyor. Oksijen destekli, eş-dost dayanaklı caz. Hissediyorum, evet. Kimler var peki? Özetleyelim de yerimizi bitirmeyelim hemen. Dört Grammy’li Angélique Kidjo, elde bir. Kendisi Açıkhava’da, Javier Limón öncülüğündeki o unutulmaz kadın şarkıcılar performansında (bizden Aydın Doğan da vardı) ruhumuzu çalmıştı biraz. (Gene aynı mekânda). Ennio Morricone’ye adanmış albümü “Morricone Stories”den parçalarla seçkin alto saksofonist Stefano Di Battista’yı unutmuyoruz. Özel festival projesiyle (benim çok sevdiğim) Mabel Matiz ile Hollanda’nın tanınmış müzisyen ve yapımcısı Niels Broos da festival programında. Buradaki ilk konserinden beri peşinde dolaştığımız iyi müzisyen Karsu ise o eşsiz sesiyle Atlantic Records’ın kurucusu Ahmet Ertegün’ün hikâyesini şarkıları eşliğinde sahneye taşıyacak. BBC Yılın Sanatçısı Ödüllü Arlo Parks ve Grammy adayı olmuş Anadolu Rock grubu Altın Gün ile daha nice isim var. Kenan Doğulu ise, kariyerindeki ilk caz projesi olan ve 2016’da dinleyiciyle buluşan “İhtimaller” ile ve yepyeni bir konserle karşımızda. Bu konser, yıllar içerisinde sanatçının müzikseverlere sunduğu birçok hit parçanın Ercüment Orkut, Can Çankaya ve Bulut Gülen tarafından caz formatında yeniden düzenlemelerini içeriyor. Yapımcılar Doğulu ve Ozan Musluoğlu. YAŞAM BOYU BAŞARI GERMAN’A 28. İstanbul Caz Festivali’nin Yaşam Boyu Başarı Ödülü ses sanatçısı, festivalin azmi ve ikna gücü sayesinde böyle durumlardan kaçınan Tülay German’a veriliyor ve özellikle de yaş icabı onu burada dinlemiş olanları mutlu ediyor. Kendisi 1964’te Türk pop müziğinin ilk hit parçası sayılan “Burçak Tarlası” ile tanınır en çok. 1966’da Paris’e gitmiş ve Fransızca on plak doldurmuştu. A.B.D’de İlhan Mimaroğlu’nun kendisi için yazdığı “Tract” albümünü doldurdu. 1981 yılında, Fransa’nın en büyük ödüllerinden biri olan “Académie Charles Cros Grand Prix du Disque” ödülüne layık görüldü. Paris’te yaşıyor, müzikle meşgul ve yazı yazıyor. İnsanları mis gibi havada ücretsiz olarak bir araya getiren yemyeşil Parklarda Caz konserleri bu yıl 1-19 Eylül arasında Maçka Demokrasi Parkı, Şişli’deki Habitat Parkı, Fenerbahçe Parkı, Beylikdüzü Yaşam Vadisi ve Beşiktaş’taki Sanatçılar Parkı’nda. Bu yıl Festival’e İstanbul Belediyesi tarafından #İstanbulBirSahne konserleri de ekleniyor. Amaç, müzisyenlere destek sağlamak. Seçilen 15 farklı topluluk, Maçka Demokrasi Parkı’nda. Aralarında Ayşe Tütüncü Dörtlüsü, Batu Şallıel, Cazzip Project, Şenay Lambaoğlu gibi isimler var. Festivalde 19 yıldır devam eden Genç Caz projesi ise, bu yıl, 2013’te kaybettiğimiz müzik insanı Mehmet Uluğ’un adını taşıyan Mehmet Uluğ Fonu ile buluşarak, genç müzisyenlere yardımcı olacak. Bade Nosa’dan yeni şarkı: Çiçek Gibi
Kendine has tarzı ile son dönemlerin dikkat çeken müzisyenlerinden Bade Nosa’nın yeni teklisi Çiçek Gibi, dijital platformlardaki yerini aldı. Mayıs 2021’de ‘İçimizdeki’ adlı teklisini yayınlayan Bade Nosa, son şarkısıyla sıcacık temennilerini ve hayat beklentilerini seslendiriyor. Söz ve müziği Bade Nosa’ya ait şarkının düzenlemesi ve mix’i başarılı müzisyen Ahmet Ali Arslan’ın elinden çıktı. Şarkının mastering’i ise Emre Malikler tarafından yapıldı. Ahmet Ali Arslan, bu şarkıda buzuki eşlikli Ege tınılarıyla harmanladığı bir Bossa Nova tarzı yakaladı. Perküsyonda Tunç Çakır, şarkının esrik bir bossa ritmine yaslanmasını sağlayarak parçaya ruh kattı. Klasik gitar ve buzukiyi Ahmet Ali Arslan, bas gitar ve synth’leri de Alican İpek icra etti. “UMUTLARIMIZ HALA YEŞİL” Bade Nosa, Çiçek Gibi şarkısıyla ilgili şöyle diyor: “Biricik hayatlarımızı başkalarının bahçelerinde kurutmadan, kendi gönlümüzce yeşertmeyi ve çiçek gibi insanlarla dolu bir ömrü dileyen bir dua bu şarkı. Ülkemizde epeydir yeni değerler olarak pompalanan öfke, ayrımcılık, nefret, aç gözlülük mefhumlarının tam zıttında bir yaşam düşleyen herkese bir armağan. Umutlarımız hala yeşil ve kalplerimiz nazik bir yaşamı dilemekten vazgeçmeyecek.” ‘Çiçek Gibi’nin haziran ayında yayımlanmasının ardından Bade Nosa 2021’in her ayında yeni bir tekliyi dinleyicileriyle buluşturmaya devam edecek. Sıradaki şarkısı, Banu Kanıbelli’nin Ada Müzik ile birlikte yürüttüğü projesi ‘Letters to Songs’ kapsamında bestelediği Greyfurt Ağacı, yine Ahmet Ali Arslan tarafından düzenlenmekte.  Büyükşehirlerin ötesine can suyu
Işıl ÇALIŞKAN Ülkemizde sanatçı olarak ayakta kalmak ve sürdürülebilir projelere imza atmak oldukça güç. Özellikle pandemi dönemi sanatçıların yaşadığı ekonomik zorlukları net bir biçimde ortaya koydu. Buna istinaden Türkiye’de faaliyet gösteren Avrupa Birliği’nin kültür kurumlarının öncülüğünde dev bir destek projesi duyuruldu: CultureCIVIC. Goethe-Institut Istanbul, Institut français Türkiye ve Danimarka Kültür Enstitüsü Türkiye ofisi, Anadolu Kültür, İstanbul Kültür Sanat Vakfı ortaklığında, Türkiye Hollanda Büyükelçiliği iş birliğiyle gerçekleştirilen bir Avrupa Birliği projesi olan “CultureCIVIC: Kültür Sanat Destek Programı”, Türkiye’de gittikçe daralan kültür-sanat alanına bir hareket getirmeyi amaçlıyor. 30 Haziran’da başlayan “CultureCIVIC: Kültür Sanat Destek Programı”, kültürel diyalog ve toplumsal katılımı, ifade özgürlüğünü, demokratik süreçleri ve ayrımcılığa karşı çoğulculuğu teşvik eden projelere ve bireylere destek sağlayacak. Programın öncelik verdiği konu ise kariyerinin henüz başındaki sanatçılar, yeni kültür oluşumları ve büyükşehirlerin dışında faaliyet gösteren projeler. Bu noktada yeni iş birlikleri kurulacak ve hibe programları, “Yerel Projeler”, “Yapısal Destek”, “Kentler Arası Ağ Geliştirme”, “Sanatsal Üretim” başlıklı dört farklı kategoride hayata geçirilecek. Böylece sanatçılara, kültür profesyonellerine, kültür kurumlarına finansman sağlanacak. Ayşe Utku Eraslan - Kültür Sanat Destek Programı Direktörü ÇOĞULCULUĞU TEŞVİK  BirGün’e konuşan CultureCIVIC: Kültür Sanat Destek Programı Direktörü Ayşe Utku Eraslan, projenin amacını, “Sanatın gücünü kullanarak, sivil hayatın canlanmasını, sosyal uyum ve toleransın gelişmesine katkı sunmayı, ayrımcılığa karşı çoğulculuğu teşvik etmeyi amaçlıyoruz” sözleriyle anlatıyor.  Proje, büyükşehirlerin ötesine geçerek ülkenin dört bir yanındaki kişi ve kurumlara ulaşmayı hedefliyor. Eraslan, aslında projenin pandemi öncesinde hazırlandığına vurgu yapıyor. Eraslan, amaçlarını şu sözlerle anlatıyor: “Özellikle metropollerin dışındaki kültür-sanat faaliyetleri ve sivil toplum kuruluşlarını desteklemeyi amaçlıyor. Avrupa Birliği nezdinde dâhil olduğumuz program sivil toplum kuruluşlarını desteklemek ve bu desteğin tüm Türkiye’ye yayılmasını öngörüyor. Ancak geçtiğimiz bir buçuk yıllık süreç içerisinde maddi-manevi en çok yara alan sektörlerin başında kültür sanat sektörü geliyor. Bu sebeple, metropollerdeki kültür operatörlerinin fiili sıkıntılarını göz önüne alarak hibe programlarının 3’te 1’lik oranını İstanbul, Ankara ve İzmir’den yapılan başvurulara ayırmayı doğru bulduk.” Projenin somut karşılığını sorduğumuz Eraslan, “Dört yıl sürmesi planlanan programda 4 ayrı hibe kategorisinde 14 açık çağrı yapacak ve 200’ü aşkın projeye 1.6 milyon avro değerinde hibe desteği sağlayacak” cevabını veriyor.  Her hibe kategorisine başvuru yapabilecek adayların özelliklerinin birbirinden farklı olduğu programın detaylı bilgisine ve başvuru sürecine www.culture-civic.org adresinden ulaşılabilir. Hikâyesi yarım kalanlara saygı
Cihangir Köroğlu Müzisyen Anıl Bayraktar’ın ilk single çalışması “Hikâyem Çok”, Sony Music etiketiyle dinleyiciyle buluştu. Şarkının sözü ve bestesi Anıl Bayraktar’a, düzenlemesi ise Çağahan Öztürk’e ait. Bayraktar’ı birçoğumuz Boğaziçi Direnişi’ne destek vermek için sosyal medyadan yayımladığı “İyi Direnişler” şarkısı ile tanıyoruz. Direniş sırasında gözaltına alınan ve yurt dışı yasağıyla serbest bırakılan Bayraktar, “Boğaziçi süreci birçok insanın olduğu gibi benim de umutlarımı tazeledi” diyor. Bayraktar ile konuştuk. İlk teklinizi geçtiğimiz günlerde yayımladınız. Anıl Bayraktar’ın müzik serüveni nasıl başladı? Müzik yolculuğum ortaokul yıllarımda ailemin bana aldığı bir gitar ile başladı. Bir eğitim almadan kendi kendime öğrenmeye çalıştım videolar. Daha sonrasında lise yıllarında da bir müzik grubu kurduk. O grup ile çeşitli yarışmalara katıldık, ufak çaplı konserler verdik. Lise bitince üniversitenin ilk bir kaç senesi daha konserlere devam ettik fakat zaman geçtikçe de herkes kendine farklı bir müzikal yol çizdi. Ben mesela enstrüman çalmayı da müziği de bıraktım. İstanbul Üniversitesi- Gazetecilik kazanmıştım o esnada da bir yandan barlarda garson olarak çalışıyordum. Müziğe dair herhangi bir şey yapmadığım kayıp bir 3 senem var diyebilirim. Sonrasında ise çalıştığım barda yoğun geçen ve çok yorulduğum bir bir gün durup dururken 'ne yapmak istediğim' sorusu kafamda dönmeye başladı. Kafada dönen çatışmalı ortamın kazananı müzik yapmak istediğim oldu. O gün parasızlığı da göze alarak işi bıraktım. Daha sonrasında bir şekilde Yüksek Sadakat grubunda roadie olarak işe başladım. Yüksek Sadakat grup üyelerinin, birlikte çalıştığım mesai arkadaşlarımın ve grubun menajeri Burçin Gülbahar'ın da üzerimde emeği büyüktür. O çıraklık halime sonuna kadar katlandılar ve destek oldular bana. 2017 yılında bu işe başladım. Daha sonra farklı farklı birçok grupta çalışma olanağı buldum. En son da Yüzyüzeyken Konuşuruz grubunun teknik ekibine girdim. Bu esnada da 'madem bu işi yapıyorum bunun üniversitesini de okuyayım' diyerek Gazetecilik bölümünü bırakıp Müzik Teknolojileri'ne hazırlandım. 2018 yılında da Yıldız Teknik Üniversitesi- Müzik Teknolojileri'ne giriş yaptım. Bu müzikal yolculuğumun içine de kendi bestelerimi sıkıştırdım. Amatör bir şekilde evde çalıp, yazıp, kaydettim. Demo hallerini bir kenarda tuttum, sakladım. Bunları bir gün 'istediğim ve içime sinen bir şekilde kaydedip yayınlayacağım' dedim. Nihayetinde de ilk single çıkmış oldu.  Hikayem Çok’un yayınlanmasının ardından Kaan Boşnak’a da bir teşekkürde bulundunuz. Şarkıda ne gibi katkıları oldu? Yüzyüzeyken Konuşuruz grubunun teknik ekibinde çalıştığımı söylemiştim. Bestelerimi çevremdeki insanlara sürekli dinletir onlardan geri dönüş alırdım. Profesyonel olup olmamasını önemsemeden herkesin yorumuna önem veriyordum. Kaan Boşnak'da bestelerimi dinleyip, katkıda bulunan insanların başında geliyor. Kayıt sürecinde çok yardımı dokundu, vokal teknikleri açısından çeşitli önerileri oldu. 'Şurayı da şöyle mi yapsan, buraya da bunları mı eklesek' gibi... Bu desteklerin yanı sıra tahmin edersiniz ki bu işte motivasyon da çok önemli. İnsan korkabiliyor, çekinebiliyor... Kaan desteğini hiç esirgemedi. Kayıt ve yayınlanma sürecinde de sürekli irtibattaydık. Bu sebeple de yayınladıktan sonra ona bir teşekkürü borç bildim. Müzik dinleme alışkanlıklarının değiştiği bir dönemdeyiz. Bu değişime dair düşünceleriniz neler? Alternatif seslerin yükselmesi, arkada kalanların artık daha gün yüzüne çıkması ve görünür olması beni sevindiriyor. Türkiye özelinde konuşacak olursam. Sözünü sakınmayan ve birilerinin istediği düzlemde müzik yapmayan insanların ulaştığı başarı bana göre çok değerli. Rap müziğe de bu şekilde bakıyorum aslında. Cesur sözler, zaman zaman iktidarı ve yönetenleri karşısına alan bir duruş hatta bu yüzden de hedefteler. Bu isimlerin ana akım olması, Türkiye'nin en çok dinlenenleri arasında yer almasına kim neden sevinmesin? Belki 'Bu kadar popülerleşince acaba bozacak mı' kaygısı taşıyan samimi insanlar üzülebilir. Ama bir anlatıcı da anlattığının en fazla insana ulaşmasını ister her zaman. Her şey değişiyor, kuşak değişiyor, beğeniler değişiyor. Ben basit olanın, gündelik dilin edebiyatını seviyorum. Bir şarkıyı dinlerken, 'Ne kadar güzel metafor, bu benim de aklıma gelirdi' dediğim şeyleri nedense daha çabuk özümsüyorum. İnsanların dinleme alışkanlıklarını değiştiren faktörlerden biri de belki bu olabilir. Kendine bu şekilde bir yakınlık kurmak. Daha eğlenceli işler de bu aralar daha çok seviliyor, çünkü insanların eğlenmeye ihtiyaç duyduğu dönemlerden geçiyoruz. Ama hüzün de ülkece bir parçamız bunu kimse reddedemiyor. O neşeli soundları kurcalayıp içinde bir miktar da hüzün bulduğumuzda daha da fazla sahiplenebiliyoruz. Başka bir yerde konuşurken albüm kapağımızla ilgili şu yorum yapılmıştı; 'Bu ülkenin tamamlansa da yarım kalsa da hikayeleri ağır mı ağır, taşımak için en basitinden kamyon gerek.' Gerçekten böyle neyin, nasıl sevileceği de bazen şaşırtabiliyor. Bildiğim kadarıyla çeşitli mekanlarda sahne aldığın bir döneminiz oldu. Pandeminin müziğinize olan etkisi de ortada. Bu durumu nasıl değerlendiriyorsunuz? Pandeminin müziğe olan etkisi farklı farklı müzisyenin ve müzik emekçisinin de yaklaşık 2 senedir sürekli dile getirdiği gibi bir yıkım yarattı. Bu ekonomik açıdan, psikolojik açıdan, üretim açısından bir yıkım. İnsanlar virüs ve krizin kötü yönetimiyle açlığa terk edildi. Bunun sonucunda da sektör değiştirenler, enstrümanını satanlar, intihar edenler... Müzik sektörü bu açıdan ülkedeki en güvencesiz alanlardan biridir diyebilirim. Çünkü ülkede doğal afet, asker ölümü, bombalar gibi yaşanan her olumsuz durumda önce konserler iptal ediliyor. Pandemide de ilk konserlerin iptal etmesi ve hala bir şekilde başlamamış olmasına çok da şaşırmadım. Yönetenlerin bu kayıtsızlığına da şaşırmadım. Çünkü sanata ve sanatçıya bakış açısı çok net olanlarla karşı karşıyayız, sansür, yasak, şarkı sözlerinden insan tutuklama... Konserlerin yapılamaması demek aslında bu sektörde teknik ekibinden, müzisyenine, şoföründen, barmenine ve onların ailelerine kadar binlerce insanı ortada bıraktı. Kimse bu insanların nasıl geçindiğini düşünmedi. Komik rakamlarla destek olunmaya çalışıldı. Ama işte mesele sadece müzisyenler de değil ülkedeki milyonlarca insan bu yıkımla burun buruna yaşamını sürdürüyor. Kendi açımdan ise bir tek olumlu etkisi oldu. Şarkılarıma ve bestelerime biraz daha fazla vakit ayırma olanağım oldu. Zorunlu eve dönüş biraz sorgulamayı ve düzenli çalışmayı beraberinde getirdi. En dibe düştüğün yerden yukarıya attığın her adım iyiye doğrudur ya, bu onun gibi bir şey. Boğaziçi Direnişi’nin ilk günlerinde bir şarkı yapmış, hatta daha sonra da eylemlerde gözaltına alınmıştınız. O sürece dair söylemek istediğiniz bir şeyler var mı? Sürecin başından beri Boğaziçi eylemlerini takip ettim. Orada verilen mücadeleyi de çok değerli buluyorum. Bu sebeple de elimden gelen en iyi şey kendi alanımda destek olmaktı ben de öyle yaptım. Bu benim için önemli bir şarkıydı aslında. Hikayem Çok müzik platformlarında yayınlanan ilk şarkım. Fakat sözü ve müziği bana ait olan, dışarıya açtığım ilk şarkı Boğaziçi Direnişi'ne ithaf ettiğim şarkı oldu. Bunu sosyal medya hesaplarım üzerinden yayınladım. Olumlu çok geri dönüş aldım Boğaziçi öğrencilerinden ve eylemlere destek veren kamuoyundan. Şarkıyı yapmak yetmez fiziksel olarak da bir destekte bulunmak gerek diyerek Kadıköy'de yapılan eylemlerden birine katıldım ve orada gözaltına alındım. 4 gün gözaltında kaldım yurtdışına çıkış yasağıyla serbest bırakıldım. Boğaziçi süreci birçok insanın olduğu gibi benim de umutlarımı tazeledi. Söz hakkı yok sayılanların, göz ardı edilenlerin hak-hukuk mücadelesine tekrar sevgiler. Anıl Bayraktar “hikayelerini” anlatmaya devam edecek mi? Hikayem Çok aslında herkese bir 'selam'dı. Elbet devam edecektir. Uzun bir yolculuk ve ben ilk adımı attım. Umarım bir aksilik olmaz ve elimden geldiğince yazıp söylerim. Temmuz ayında ikinci single'ı yayınlamayı düşünüyoruz. Daha sonrasında da belki üçüncü single belki de bir albüm. Anlatacak, söyleyecek çok. Ne bende ne de bu ülkede anlatacak hikaye bitmiyor. Umarım hikayenin öznelerine ve dinleyicilerine yakışır şekilde devam ederim. 'Hikayesi yarım kalanlara saygıyla' diyerek bir yola çıktım. Bazılarına saygıda kusur edebilirim, edeceğim de ama onlara asla etmem. Sembolik-aklın yıkılası gücü
Çocuklardan biri Andre’ye endişeyle sorar: “Hangi sloganı seçtiniz öğretmenim?” Bir başkası, “En iyisi ‘Yaşasın devrim ruhu!’ öğretmenim!” der. İlk derste öğrencilerin bu slogan meselesine neden bu kadar takıldığını anlamayan yeni biyoloji öğretmeni Andre, “Evet, onu seçtim” deyince çocuklar çok sevinir, sınıfın endişeli havası dağılır.  ***  2001 tarihli Arnavutluk filmi Parrullat!/Sloganlar!’ın öyküsü böyle gelişiyor. Öğrenciler bu sloganı beyaza boyanmış taşlarla bir tepenin yamacına yazmaları gerektiğinden, öğretmen daha uzun sloganı seçmediği için seviniyorlar. O sırada Fransızca öğretmeni Diana’nın sınıfındaysa yas havası hâkimdir; okul yönetimi yeni gelen Andre’ye jest olsun diye iki slogandan birini seçme hakkı tanıdığında Andre “Yaşasın devrim ruhu!”nu seçince Diana’nın sınıfına daha uzun olan “Amerikan emperyalizmi kâğıttan bir kaplandır.” sloganı kalmıştır. Filmin geri kalan kısmında, bu sloganların işaret ettiği tüm olgulardan uzak bir yaşam süren köy çocukları ve öğretmenlerin trajikomik slogancılık çabalarını izleriz. Slogan yazma işi o kadar zordur ki, çocuklar ne yeterince uyuyabilir ne de ödevlerini yapabilirler. Üstelik toprak kayması veya bölgeden geçen keçiler gibi doğal nedenlerle bozulan sloganların sürekli yenilenmesi gerekir. Böylece okul temel işlevini yitirir, yırtık ayakkabılı çocukların, yoldan hızla geçip gidecek parti yöneticilerinin göreceği umuduyla, sürekli bozulan ya da zamanla içeriği değişen yazılar için çalıştırıldığı bir ‘slogan üretim merkezi’ne dönüşür.  Sloganların insan toplulukları üzerindeki gücü, ‘söz’ün bir büyü aracı olarak kullanıldığı çok eski zamanlara dayanır. Kabaca ‘sembolik akıl’ diyebileceğimiz bu düşünme tarzında kişi ve nesnelerin isimleri sanki onlardan bağımsız somut varlıklarmış gibi algılandığı için büyü nesnesine dönüşür. Tıpkı woodoo büyüsünde kullanılan bez bebeklerin hedef seçilen kişiye benzetilmesi çabasında olduğu gibi, iyi ve kötü ruhların hedefi bulabilmesi için bu ‘nominal’ işaretlemenin mutlaka yapılması gerekir.  Tarihsel süreçte bilimsel düşüncenin gelişimi ‘sembolik akıl’ı aşar ama ne yazık ki onu ortadan kaldıramaz. Böylece ortaya, ‘sembolik-üstü akıl’ çıkar.  ***  Sembolik-üstü aklın ‘üst’ kısmı bize doğanın evrim süreçlerini, fizik yasalarını, güneşin niçin ısıttığını, yağmurun nasıl yağdığını açıklarken, sembolik akıl da büyüden fala, Cuma hutbesinden politik mitinge, açık ve gizli halleriyle varlığını sürdürür. Sloganlar, isimlendirmeler, yeniden-isimlendirmeler de böyle ortaya çıkar. Sloganlar!’ın çok acayip bir sahnesinde, bir çocuk derste “Sovyetler Birliği revizyonisttir, Çin ise sosyalisttir.” demesi gerekirken “Sovyetler Birliği sosyalisttir, Çin ise revizyonisttir.” deyiverir. Bir keçi çobanının oğlu olan bu çocukcağız SSCB’yi Çin’i ne bilsin! Bir de işin içine revizyonizm ve sosyalizm gibi kavramlar girince, ezberlenmiş bir sloganın önceki versiyonuyla yeni versiyonu birbirine karışmıştır. Bu yüzden okulda büyük bir soruşturma açılır. Çünkü, evet, eskiden SSCB dost ve müttefikimiz iken şimdi işler değişmiş, Çin dost ve müttefikimiz olmuştur (şöyle de denebilir: 'SSCB ne istedi de vermedik ama aldatıldık işte!) ve bunun tersini söylemek ihanettir! Bir sonraki değişime kadar…  Sloganlar bu akıl biçiminin en görünür hali tabii; bir de bunun en basit gündelik hayat pratiklerine bile yansıyan halleri var ki, düşman başına bile olmasın lütfen! Konuşma metinlerini yazan danışmanları artık sürekli kopyala-yapıştır mantığıyla çalıştığı için her seferinde aynı şeyleri söyleyen ‘prompter reyiz’i alın mesela; sembolik-aklın ‘bir şeyi söylediğinde onu yapmış olma yanılsaması’na dayalı büyüsel gücünün en çağdaş örneğini görürsünüz.  ***  ‘Reyiz’i konuşurken hipnotize olmuş gibi dinleyen kitle, bu büyünün hem hedefi hem de ortağıdır. Arabayı bakıma götürdüğümde sanayideki ustaya bugün Arnavutluk’ta benzinin yaklaşık 1,2 avro’dan satıldığını söylüyorum. Önce bir afallıyor, benzinin yaklaşık 8 birime satıldığı ülkenin yurttaşı olarak 1,2 birimi kafasında bir yere oturtamıyor. Sonra “Yani bizim paramızla 12 lira yapıyor.” diye açıklıyorum, işte o zaman, faltaşı gibi açılmış gözlerinde aynı anda bir rahatlamayla şöyle diyor: “Vay be abi, desene onların durumu bizimkinden daha kötü!”  Çok saçma, ama büyü böyle gerçekleşiyor işte… Hasanpaşa Gazhane kültüre, sanata, bilime ışık tutacak
KÜLTÜR SANAT SERVİSİ 1892’de Anadolu yakasının havagazı gereksinimini karşılamak için hizmete alınan ve sonrasında atıl bırakılan Hasanpaşa Gazhanesi, İstanbul Büyükşehir Belediyesi tarafından yapılan restorasyonla Müze Gazhane olarak hizmet verecek. 32 bin metrekarelik alanı kapsayan tesiste iklim ve karikatür müzesi, çocuk bilim merkezi, sergi alanları, tiyatrolar, kütüphaneler, oyun ve etkinlik alanı ile diğer sosyal alanların yanı sıra iklim krizi temalı kalıcı sergi, atölye binası, restoran, kafe gibi yapılar yer alıyor. İBB Başkanı Ekrem İmamoğlu’nun açılışını yaptığı törene, İBB Genel Sekreter Yardımcısı Mahir Polat, Kadıköy Belediye Başkanı Şerdil Dara Odabaşı, Kartal Belediye Başkanı Gökhan Yüksel, siyasi partilerin ilçe temsilcileri, İBB Meclis Üyeleri, Gazhane gönüllüleri ve Kadıköylüler katıldı. İşletme imtiyazı Kültür AŞ tarafından devralınan bu endüstri mirasının açılışında konuşan Ekrem İmamoğlu, “Yıllar boyu İstanbul’a enerji ve ışık veren gazhane, bundan sonra İstanbulluların kültürel ve sosyal hayatına ışık tutacak. Bu mücadeleye dünden bugüne emeği geçmiş, bu sürece katkı sunmuş herkese teşekkür ederim” dedi. Kadıköy Belediye Başkanı Şerdil Dara Odabaşı da, “Gazhane’nin, Kadıköy için bir müze, bir kültür merkezi olmaktan öte bir anlamı var. Gazhane, bizim hem tarihsel hem de toplumsal belleğimiz. 1993’ten beri kullanılmayan ama Kadıköylü’nün sürekli bir ilişki kurduğu, hatırında tuttuğu kocaman bir anı. İşlevi ve mimarisiyle bir dönemin tanığı. Bu bölgenin, yaklaşık 100 yıllık ateşi, ışığı Gazhane” dedi. Gölge ve gerçek olduğu gibi kalır
Aylin KAYA Terk Edilmiş Manalar Cenneti, Kudüs’ün Güvercinleri, Marlene’in Yetimi, Bir Osmanlı Yazı ve Paylaşılamayan Cinayet kitaplarının yazarı Melih Esen Cengiz ile Altın Kitaplar’dan çıkan yeni romanı Bir Kadın Bir Cinayet hakkında konuştuk. Yazmaya nasıl başladınız? Üniversite yıllarında senaryo denemelerim oldu. Sinematek ve Türk Film Arşivi’nde birçok film seyredebiliyorduk o yıllarda. Hayal dünyam, filmlerin etkisi altında kaldı. Yazmayı, öncelikle o filmlere, onların kurgularına borçluyum. Sonraki yıllarda, edebiyat dünyasına adım atarken, sinemanın etkisine tarih tutkum da eklemlendi. 2008 yılında Fenerbahçe’nin birinci yüz yılını anlatan Asrı-ı Fener kitabını derleyip yayına hazırladım ve Asr-ı Fener televizyon programını hazırlayıp sundum. Tarihi olaylar, arşivler, anılar, eski insanlara dair ulaştığım özel belgeler beni çok etkiledi, o günlere geri götürdü ve ilk romanımı yazmaya teşvik etti: Bir Osmanlı Yazı.   Örnek ve ilham aldığınız yazarlar kimler? Başta Orhan Kemal ve tabii Sait Faik. Bir Kadın Bir Cinayet’te, tarihle işlenmiş bir kurguyla karşılaşıyoruz. Kitabın yazım sürecinden bahseder misiniz? Tarihle bağım hiç kopmadı. Bir Kadın Bir Cinayet polisiyede tarih disiplini uygulaması aslında. Tarihe geri dönerken bundan sonra neler olabileceğini de görebilir, çözümler yaratabiliriz. Benim için yazarken kurgu çok önemli. Tarihin yansımaları kurguyu desteklediği ölçüde benim romanım için anlam taşıyor. Kitaplarımı tam anlamıyla tarihi roman kategorisinde değerlendiremeyiz. Tarihi romanlarda tarihsel gerçekler kurgunun alt yapısını sağlarken benim çalışmalarımda kurguya destek verdikleri, önünü açtıkları derecede önem taşırlar.  Bu romanda Gisela’nın her gün verdiği farklı ifadelerle, gerçeğin bir yansımasını görebileceğimizi, o yansımayı özgür irademizle seçsek bile asla gerçeğin tüm yansımalarına erişemeyeceğimizi anlatmaya çalıştım diyebilirim. Gisela’nın ağzından acizliğimizi gösterdim; “Gerçekler kırılgandır, çabuk ölürler”. Aynı Ezop’un Tilki masalı gibi. Birey gerçeğe tam manasıyla egemen olamaz ve elde edilemeyen şey kötülenir. Kitabın kapağında da bu düşünceme uygun bir başlık var: “Gölgeler de yaşlanmaz, gerçekler de!” Okurlar, yazarlar yerlerini yenilerine bırakır kaybolurlar ama gölgeler ve gerçekler olduğu gibi kalır. Olay, 1 Mayıs 1977 sonrasında şiddetli çatışmaların devam ettiği bir dönemde geçiyor. Bu dönemi tercih etmenizin nedeni nedir? Tesadüf. Mayıs 1977’i seçmemin nedeni Doğu Ekspress’in tarihteki son tarifeli seferini o ay yapmış olması. Tabii 1977 yılı gerek birinci gerek ikinci dünya savaşlarından çok uzaklaşılmış bir yıl değil ve ben Gisela’nın kişiliğinde o dönemleri kullanıp okurun önüne birçok düğüm bıraktım. Sanki ilk kez rock konserine gittim
Çok uzun zamandır ilk kez konsere gittim. Güvenlik görevlileriyle selamlaşmayı, neredeyse hayatımın yarısından fazlasını geçirdiğim kulislerde sohbet etmeyi, sahnenin yanındaki karavanlardan çıkan müzisyenleri görmeyi kısacası o canlılığı özlemişim. Üstüme bira dökülmesini, etraf yemek kokunca acaba bir sosisli gider mi diye düşünmeyi özlemişim. Yıllarca hoflaya puflaya kulaklarımı tıkayarak soundcheck izledim, güneşin altında pat küt davula vurma seslerini dinlemeyi bile özlemişim. Önceki ve dün akşam Duman, iki gece üst üste Küçükçiftlik Park’ta sahne aldı. 1,5 yıldır sadece bir kez konsere gitmiştim. Duman benim için harika oldu. Batuhan’ın cayır cayır gitarını, Ari’nin sakin ve kendinden inanılmaz emin sahne duruşunu, Mehmet’in güçlü davul cümlelerini çok özlemişim. Kaan’ın ise sarkastik ifadelerini ve sahne hakimiyetine şahit olmayı... Canlı müzik dinlemeyi özlemişiz be. Ayrıca aylardır sokak aralarında semt pazarları kuruluyorsa bence konser de yapılabilir. Bu enerji bir yerden çıkacak arkadaşlar, ama öyle ama böyle. Duman konseri elbette tüm salgın önlemlerine uygun olarak yapıldı, kapasite kısıtlıydı, herkes ona uygun davrandı ama önlemlere uymak kolay değil. Hele ki bir rock konserinde. Bu arada gitmişken uzun süredir aklıma takılan birçok konuyu Küçükçiftlik Park’ın sahibi ve işletmecisi Naz Kavran’a sordum. Salgının uzun soluklu etkileri ne olacak? Küçük ölçekli organizatörlere ne olacak ve bu döviz kurlarıyla nereye kadar gibi sektörü doğrudan ilgilendiren konuların etrafında biraz sohbet ettik. Haftaya detaylı anlatacağım. DJ SIVO'DAN DEV ALBÜM İki haftadır DJ Sivo’nun albümünü dinliyorum. Albümün adı, Afrika kabilelerinin sözlü tarihini nesilden nesile aktaran kişilerden yani "Griot"lardan geliyor. DJ Sivo 17 yıldır bu piyasadaki en sağlam DJ’lerden biri. Pek çok efsane MC ile sahne alan Sivo’nun albümü tartışmasız yıldızlar karması.  Albümde Ceza, Gazapizm, Khontkar, Ben Fero, Cash Flow, Zen-G, Defkhan, Anıl Piyancı, Yener Çevik, Harun Adil, Saian, Çağrı Sinci, Aga B, K"st gibi isimlerle karşılaşıyoruz. Albümde en çok dikkatimi çeken detay beat ve MC’lerin uyumu. Sivo her MC’yi o kadar iyi tanıyor ki yazdığı beat’ler her MC’yi bir adım öteye taşımış. Ceza ve Gazapizm’i buluşturan “Baskın” çok önemli bir parça çünkü Gazapizm’in iki farklı rap stilini bize gösteriyor. Şarkılar hakkında tek tek fikirlerimi ise bir sonraki yazımda paylaşacağım. Ama siz bu arada hip-hop’un farklı tarzlarını ustaca harmanlayan “Griot”u mutlaka dinleyin. Türkiye'nin NFT platformunda yapılan ilk üniversite öğrencileri sergisi, CROP’21 gösterimde
İktidarın sanata yaklaşımı kaba
Işıl ÇALIŞKAN Onu ilk kez Büyük Ev Ablukada grubu ile tanıdık. Nevi şahsına münhasır sesi ve sahne danslarıyla müzikseverlerin kalbinde kısa sürede yer edindi Gülinler, namı diğer Galvaniz Gelbiraz. Bir yandan solo kariyerinde şarkılarını dinleyiciyle buluşturmayı sürdüren müzisyen, diğer yandan Zorlu PSM’nin dijital serisi “Bir Masada Oturduk” projesi ile izleyiciyle/dinleyiciyle buluşuyor. Gülinler, serinin sezon finalinde bu akşam Büyük Ev Ablukada ile bir masada oturacak. Şarkıların başrolde olduğu sohbetli program saat 20.00’de Zorlu PSM YouTube kanalında yayında olacak. En son ‘Yanıyor’ isimli single’ı çıkaran Gülinler ile bir sohbet gerçekleştirdik. Gülinler'in müzik yolculuğu nasıl başladı? Öncesinde oyunculuk varmış diye duyduk? Doğru mu? Müzik yolculuğum çoğu çocuk gibi evde başladı. Annemin mutfaktaki radyosunda hep Türk Sanat Müziği çalardı. Babamsa Beatles, Elvis Presley, Kamuran Akkor dinlerdi, abim Sepultura. Bunları dinleyerek büyüdüm. İlkokula başlamadan Yurdaer Doğulu Sanat Merkezi'nde piyano dersi almaya başladım. Basit bir eğitimden söz ediyorum. Notayı orada öğrendim. Sonra gitar çalmak istedim. Şarkı söylemeyi, şarkı öğrenmeyi, ezberlemeyi hep çok sevdim. Oyunculuğu, Anadolu Üniversitesi'nde okudum. Sonra yedi sezon Semaver Kumpanya'da tiyatro yaptım. Işıl Kasapoğlu'nun asistanlığını yaptım. Sağlam çalıştım. Semaver ve Işıl Hoca hayatımın çok önemli bir yerindedir. Peki Büyük Ev Ablukada? Kariyerinizdeki yeri nedir? Büyük Ev kariyerimi değiştirecek kadar önemli bir yerde. Hayaldi gerçek oldu gibi bir şey. Hayatımın en güzel şeyi. Şimdi ölsem gam yemem dedirten bir şey. Yani ölmeyeyim tabii de... Ses renginiz Türkiye'de pek rastlamadığımız türden. Avantajlarını yaşıyor musunuz? Belki ilginç bulduğunuz bir anınızı paylaşmak istersiniz... Aslında bir sürü alto şarkıcı, yorumcu var ama daha çok sopranolar ön planda gibi. Konservatuvarda bir hocamın söylediği bir şey beni çok güldürmüştü. “Senin sesin boru gibi, sen caz söylemelisin” demişti.  Son single çalışmanız Yanıyor’un hikâyesi nedir? Şarkıların bendeki anlamlarını anlatmayı pek sevmiyorum. Herkes kendisi için anlamlandırsın gibi düşünüyorum. Ama soyut bir yanma eylemi ve acısı üzerine diyebilirim. Zorlu PSM’nin dijital serisi “Bir Masada Oturduk” bu akşam sezon finali yapıyor. Sahenelerden çok uzun bir süre uzak kaldığınız bu günlerde müzisyenlerle bir araya gelip şarkılar söylemek size de iyi gelmiş olmalı… Öyle bir zamanda başladık ki benim için bir ilaç niteliğinde. Bir sürü müzisyeni konuk etmek, onların ıncığına kadar incelemek, sonra beraber şarkı söylemek benim için heyecan verici bir süreç. Ekip çok pozitif. Benim hep devam etmek istediğim bir program oldu diyebilirim; kafamda çeşitli yeni bölümler ekliyorum, yeni konuklar. Bir müzisyen olarak pandemi sürecini nasıl geçirdiniz? Yani çeşit çeşit dönemler yaşadım. Hayatımda bu kadar evde oturduğum olmamıştı. Evle aram iyidir ama bir yandan da bir açık hava hapishanesi gibi bir yer oldu dünya. Dışarı çıkıp ağız burun açık yürümek lüks oldu, inanılmaz. Tamam, olumlu tarafları da var mutlaka ama bir buçuk sene çalışmamak, hiç konser vermemek ve asıl önünü görememek, parasal sorunlar hepsi iç içe. Arada kendimi minik minik gizlice başka meslekleri düşünürken buldum. Evden, tek başına konser vermek diye bir şey çıktı hayatımızda. Yaptım tabii ama tuhaf. Provamı herkes izliyor gibi de ama bir yandan da etkileşim beni heyecanlandırıyor. Birçok meslek grubu zorlandı, müzisyenler çok zorlandı. GECE 2’DE BAŞLAYAN KONSERDE GÖRÜŞÜRÜZ Bu süreçte iktidarın reflekslerini nasıl değerlendiriyorsunuz? Yani çok az bir kısıma çok az bir yardımda bulundular. İlk müzik gider böyle durumlarda, en geç o gelir. Devletin değil özel kurumların müzisyenler için destek çalışmaları oldu, onlara destek verdim. İktidarın sanata yaklaşımını kaba buluyorum. Bu süreçteki destekleri yetersiz diye düşünüyorum. Ama müziğe bir şey olmaz. Gece 02.00’de başlayan bir sahil konserinde görüşmek üzere. Korku vizyonuna hoş geldiniz
Bu hafta sinema ve de dijital vizyonda korku filmleri var. Bunlardan biri, daha ziyade genç jenerasyona veya nostalji yaşamak isteyen yetişkinlere yönelik olan Netflix üçlemesinin ilk ayağı Korku Sokağı 1. Kısım: 1994 (Fear Street Part 1: 1994). Diğeri ise sinemada bu hafta vizyona giren Korku Seansı (Conjuring) serisinin üçüncü filmi Korku Seansı 3: Katil Şeytan (The Conjuring: The Devil Made Me Do It). MÜZİK SEÇKİSİ Korku Sokağı 1. Kısım: 1994 filmi, bir grup gencin, yüzyıllar boyunca Shadyside isimli kasabalarında yaşanmış tüm korkunç olayların birbiriyle bağlantılı olmasını keşfetmeleriyle gelişen olayları anlatan bir ilk bölüm. Tarih olarak geriye gidecek olan serinin birer hafta arayla yayınlanacak ikinci filminde 1978 yılına, üçüncü ve son filminde ise 1666’ya gideceğiz. Çocuk edebiyatının Stephen King’i olarak lanse edilen Amerikalı yazar, senarist ve televizyon yapımcısı R.L. Stine'ın çok satan korku serisinden uyarlanan bu filmlerin kitapları 13 yaş üstü iken filmler 18 yaşa üstü olarak derecelendirilmiş. Zaten bana kalırsa filmi beğenmememdeki başlıca sebep bu. Materyallerin çocuklar için olup yetişkinler içinmişçesine filmleştirilmesi kötü sonuçlanmış. Yani Stranger Things formülü bu sefer tutmamış. Hem arthouse gözükeyim hem nostaljik olayım hem de korku filmi alt türlerinden slasher (bir psikopatın insanları takip edip kanlı bir şekilde öldürmesi) olayım denilince her şey çorba olmuş. Üzerine bir de bugünün kimlik kaygıları gibi modern sosyal meseleler ile karakterler ve ilişkiler suni bir şekilde hikâyeye yerleştirilmeye çalışılınca, film benim için her dakika daha kötüye gitti. 1994’ün tek iyi yanı ki bence bu yan oldukça devasa; o da filmin bizlere 90’larda ne efsane gruplar ve şarkılarla büyümüş olduğumuzu hatırlatması oldu. Filmin müzik bütçesinin akıl almaz bir rakam olduğuna eminim. Bu konuda o kadar araştırma yapmış olmama net bilgiye ulaşamadım. Ama filmin sadece 10 dakikasının müzik bütçesi bile tüm serinin bütçesinden fazla olduğuna eminim. Parçalardan bazılarını söyleyince hak vereceksiniz; "Fear of the Dark" - Iron Maiden, "Closer" - Nine Inch Nails, "Only Happy When It Rains" – Garbage, "Machinehead" – Bush, "Sour Times" – Portishead, "Creep" – Radiohead, "More Human Than Human" - White Zombie, , "G'z and Hustlaz" - Snoop Dogg, "Firestarter" - The Prodigy, "Hey" – Pixies, "The Day I Tried To Live" – Soundgarden, "School's Out" - Alice Cooper. Şimdi anladınız di mi meselenin boyutunu? BİLİNMEZLİK TÜNELİ İkiz kardeşler Chad ve Carey Hayes’in senaryosu, James Wan’ın yönetmenliği ile bundan sekiz sene önce başlayan Korku Seansı (Conjuring) serisi, Perron ailesinin büyük bir eve taşınmasının ardından evin içinde garip olaylar yaşanınca, paranormal olay uzmanları Warren çiftinin yardıma gelmesiyle başlamıştı. Nihayetinde de Batsheba cadısı ile karşılaşmıştık. Film içinde üzerine detaylıca konuşulabilecek dini ögeler; haç ve kutsal su, şeytan çıkarma ve lanetli nesneler yer almakta. Tüm bu veriler, psikolojik ve sosyolojik değerlendirmeler yapmaya, karakterler üzerinden kimliksel ve toplumsal çıkarımlarda bulunmaya çok müsait. Ancak filmin neden bu kadar başarılı olduğunun cevaplarını Vera Farmiga ve Patrick Wilson’ın canlandırdığı Warren çiftinin uyumunda ve James Wan’ın yönetmenliğinde bulmaktayım. Korku duygusunu belirsizlik hissi ile tetikleyen Wan’ın ilk iki filmde korku ögelerini görünür kılmak yerine seyircinin bunun hayalini kurmasını sağlaması çok iyi ayarlanmıştı. Özellikle astral seyahat bölümlerinde yönetmenin kullandığı plan sekans tekniği ile seyirci adeta karakterle birlikte korku tüneline sokulmaktaydı. Karakterler gibi bizler de ne olacağını bilmediğimiz bu bilinmezlik tünelinde bir yandan bulmacanın parçaları ile karşılaşarak ilerlemekteydik. Yönetmen, kadrajı ile göstermediği ama bir köşede olduğunu bildiğimiz korku ögelerini bize ne zaman ve ne kadarını göstereceğini çok iyi bilmekteydi. İşte yeni bir yönetmenle çekilen Korku Seansı serisinin üçüncüsünde filmin tüm bu başarılı özellikleri yok olmuş. Seyircinin aynı kalıp senaristlerin ve yönetmenin değişmesi sizce de ayıp olmuyor mu? The Witcher dizisinin yeni sezon tarihi belli oldu
Jale İncekol’dan yeni belgesel: Narperi’nin Bileziği
Jale İncekol’dan kadınların dünyasına dair yeni bir belgesel ile izleyicilerin karşısına çıkıyor. İncekol'ın senaryosunu Esen Armağan Özakbaş ile birlikte yazdıkları Narperi’nin Bileziği isimli belgesel film, Denizli’nin Bozkurt ilçesinde yaşayan kadınların yaşadığı değişimi anlatıyor. 2003 yılından beri Kavak Yelleri fixidi dahil olmak üzere çok sayıda televizyon dizisinde yönetmen olarak çalışan Jale İncekol bir süredir müzikli ve umutlu hikayelerin peşinde belgeseller çekiyor. Müziğin birleştirici gücü ve Köy Enstitüsü ruhuyla mucizeler yaratan kadınların hikayelerini anlattığı "Müzikli Bir Hikaye" ve "Umutlu Bir Hikaye" filmleri ile yurt içinde ve yurt dışında çok sayıda festivale katıldı. 2019 yılında ise Denizli’de yaşayan Köy Enstitüsü mezunu öğretmenlerin anılarından yola çıkarak Köy Enstitüsü modelini ve Köy Enstitülerinin ruhunu anlattığı "Bu işte Bir Umut Var" isimli belgesel filmi çekti.  Şimdi de senaryosunu yazar Esen Armağan Özakbaş ile birlikte yazdıkları Narperi’nin Bileziği isimli dökümanter drama türündeki filmi çekiyor. Denizli’nin Bozkurt ilçesinde yaşayan, öğrenimine devam edememiş, mesleği ve geliri olmayan kadınlara, gelir getirecek bir beceri kazandırma düşüncesiyle açılan bez bebek yapım atölyesini konu alan film, kadınların yaşadığı değişimi anlatıyor. Atölye Denizli Soroptimist Kulübü ve Bozkurt Belediyesi’nin paydaşlığında kadınlara destek veriyor. Film klasik masal imgesinin dışına çıkıyor, masallarda erkeğe yakıştırılan ‘at, avrat, silah’ üçlüsündeki atı kadının ulaşım aracı haline getiriyor. Öyle ki Narperi’nın Bileziği masalındaki kadın terzilik yaparak kazandığı parayla at satın alıp, çevre köylere dolaşmaya gidiyor. Ayrıca, masaldaki iki kadın karakterin hayali, beyaz atlı prensle evlenmek değil, dünyayı gezmek olarak öne çıkıyor. Burada terzilik özgüveni ve mutluluğu arttıran, kadının istediği kararları vermesine olanak sağlayan bir altın bilezik, meslek olarak sunuluyor.  NEDEN BEZ BEBEK? Atölyenin pek çok el emeği ürünü arasında bez bebek, metaforik değeriyle öne çıkıyor. Çocukluğu, evcilik oyununu, anneliği, doğumu çağrıştıran yanlarıyla bez bebek, atölyenin temel objesi. Zaman zaman kadınları çocukluklarına götürüyor, zaman zaman da annelik deneyimlerine. Büyümek üzerine düşündürüyor. Atölye etkinlikleri başında masal anlatıcısının anlattığı “Narperi’nin Bileziği” masalı, simgeler üzerinden sorunların tartışılması ve kendini ifade etme kolaylığı sunarken, bez bebek de masalsı bir objeye, hatta ruh verilen bir kahramana dönüşüyor kadınlar için. NARPERİ’NİN BİLEZİĞİ Hikaye-Yönetmen: Jale İncekol Senaryo : Esen Armağan Özakbaş/ Jale İncekol Sanat Yönetmeni : Ayla İncekol Teknik Ekip : Antalya Film Ekibi ( AFE ) Selda Bağcan'a telif cezası
Selda Bağcan, Tunay Bozyiğit'e ait 'Hayat' isimli eseri izinsiz olarak albümünde 'Düşen hep yerde mi kalır' ismiyle okudu. Eser sahibi Bozyiğit, şarkıya klip de çeken Bağcan'dan şikayetçi oldu. Bu gelişme üzerine Bağcan hakkında manevi, mali veya bağlantılı haklara tecavüz suçundan 5 yıla kadar hapis istemiyle dava açıldı. Mahkeme suçun uzlaşmaya tabi olduğunu ifade ederek, dosyayı uzlaştırma bürosuna gönderdi. Bozyiğit ile Bağcan, uzlaşamadı. DHA'nın haberine göre İstanbul 2'nci Fikri ve Sınai Haklar Ceza Mahkemesi'nde görülen hakkında 5 yıl hapis cezası istemiyle açılan davada mahkeme Bağcan’ı 365 gün karşılığı adli para cezasıyla cezalandırdı. Bağcan'ın ekonomik ve sosyal durumunu göz önünde bulunduran mahkeme, cezayı günlüğü 20 TL'den uygulayıp, 304 güne düşürdü. Bağcan'ın Bozyiğit'e 6 bin 80 TL ödemesine hükmedildi. Mahkeme, 5 yıl hükmün açıklanmasının geri bırakılmasına karar verdi. Tunay Bozyiğit’in avukatı Müslüm Kızıl, davanın 10 yılı aşkın süredir devam ettiğini kaydederken, "Selda Bağcan, 'fikri ve sınai haklar ihlali' yaptığı bahisle cezaya mahkum edildi. Mahkeme 5 yıla kadar hapis cezası verebilirdi ya da adli para cezası verebilirdi. Mahkeme takdiren 365 güne tekabül eden adli para cezası verdi. İndirim de uygulayarak 304 güne karşılık gelen para cezasıyla karar çıktı. 5 yıl içinde Selda Bağcan suç işlememesi halinde bu cezanın ve hükmün açıklanmamasına yönelik bir karar verildi. Suç işlerse ceza açıklanıp, uygulanacaktır. Uygulanacak ceza, adli para cezası. Eğer ödemezse 304 gün hapis cezasına çarptırılacak" dedi. 'BÖYLE OLMASINI İSTEMEZDİM' Eser sahibi söz yazarı Tunay Bozyiğit, adaletin yerini bulduğunu, yaşanan olaylardan hiç mutlu olmasa da haklı çıktığı için mutlu olduğunu belirterek, "Hayat isimli eserimi 'Düşen hep yerde mi kalır' ismiyle değiştirip kullanan Selda Bağcan’a karşı 2010 yılında bugüne kadar avukatlarımın aracılığıyla sürdürmüş olduğum davanın sonucunda haklılığımız mahkemece tespit edildi. Selda Bağcan, daha önceki tazminat davası gibi telif suçu işleme davasında da suçlu bulunmuştur. Benim gibi müzik emekçilerini, bestecileri, söz yazarlarının eserlerini kimi ünlü sanatçılar kötü niyetli kullanarak eserlerimizden ekmek kazanmalarına karşın bizleri zor durumda bırakmıştır. Özellikle bu pandemi sürecinde ayakta kalmaya çalışırken diğer yandan da böylesine telif anlamında mağdur edilmemiz kabul edilebilir değildir. Böyle olmasını gerçekten istemezdim. Selda Bağcan'ın kendisini tanıdıktan sonra saygı duymasam bile hiçbir yerde saygısız davranışım olmamıştır ama kendisi her mecrada bana karşı iftira etmiş, hakaret, suç işlemiş, yasalar sonuçta bunu da engellemiştir" diye konuştu. Eseri Kazım Koyuncu'nun okuduğunu, Selda Bağcan'ın da kendisinden istediğini kaydeden Bozyiğit, "Ben Kazım’a dedim ki, 'ben eserimi senin dışında bir başkasının okumasından yana değilim, bu eser tam da senin sesine güzel oldu'. O da bana 'versen ne olacak ki o da bizim ablamız' demişti. Olayın bu noktaya geldiğini eğer görmüş olsaydı benim kadar şok olacaktı, üzülecekti. Ben de gerçekten üzgünüm ama hakkım tespit edilip, teslim edildiği için de hukuk tarafından mutluyum” dedi. Yasakları da yasaklamak lazım
“İşte geldik gidiyoruz hoşça kal kardeşim deniz” demiş şair. Bu pandemi dönemi birçoğumuzun hayatını, hayallerini, ertelediklerini, pişmanlıklarını özetle kısacık yaşamımızda hayatımızın envanterini çıkardığı bir dönem oldu. Aslında gerçekten de çok zor bir süreç. Süreçti demek isterdim ama kolay kolay bu dönemin geçeceğine pek fazla inancım yok. Hem hayatta kalma çabası, hem yakınlarınızı sevdiklerinizi kaybetme korkusu hem de ekonomik güçlüklerle mücadele doğal olarak hepimizin direncini kırdı. Bir de ne yazık ki ülkemizin kendine has sorunları nedeniyle tablo daha da karamsarlaştı. En son çok değerli müzisyen, müzik yönetmeni ve keman virtüözü İlyas Tetik’ in ekonomik sebepler yüzünden yaşamına son vermesinin şokunu atlatmaya çalışırken yeni duyduğumuz bir yasaklama kararı yine nasıl bir coğrafyada yaşadığımızı bize hatırlattı. KARAR SİYASİ  Olay bizim de katıldığımız Halk Tv’nin müzisyenlerle dayanışma gecesinde sevgili Hilmi Yarayıcı’nın söylediği bir türkü yüzünden kanala verilen haksız cezalar. Cemo yıllardır çeşitli yorumcular tarafından söylenen sevilen bir türkü. Üstelik de önemli bir gecede müzisyenlere yaklaşık üç milyon liralık bir desteğin sağlandığı bir canlı yayında söylenen bir türkü. Ama biliyoruz ki RTÜK’ün aldığı karar aslında tamamen siyasi iktidarın güdümünde alınan bir karar. Türkiye’de özerk olması, bağımsız olması gereken tüm kurum ve kuruluşlar yargısından bilim kuruluna, devlet televizyonundan devletin haber ajansına kadar ne yazık ki bağımsız değil. Yasama yürütme ve yargı başkanlık sisteminden sonra -yazılı olarak öyle görünmese de- ne yazık ki tek adama devredildi. Bunun da zararlarını hem ülke olarak hem de -temel hak ve özgürlükler açısından- vatandaş olarak görüyoruz.  Başkanlık sisteminden sonraki keyfiliği yine RTÜK üzerinden birkaç örnekle açıklayayım. Son yedi senede toplam 671 program için durdurma kararı veren RTÜK bunun 505 ini -yaklaşık yüzde 75- Tek Adam Rejimi ile yönetildiğimiz son üç senede aldı. “2016 yılında sadece 1 program yayını durdurma kararı veren RTÜK, 2020 yılında tam yüzde 26 bin 200 artışla, 263 program için durdurma kararına imza attı”.  İSTEMEYEN İZLEMEZ  CHP Halkla İlişkiler, Sağlık, Kültür ve Sanattan Sorumlu Genel Başkan Yardımcısı ve İstanbul Milletvekili Gamze Akkuş İlgezdi, RTÜK ile ilgili hazırladığı raporda şu bilgilere yer verdi: “2020-2021 yıllarında iktidarın politikasını eleştiren ve gerçekleri yurttaşlara iletmeye çalışan Halk TV, KRT ve Tele-1 gibi muhalif kanallara RTÜK eliyle akla hayale gelmeyecek gerekçelerle 39 kez idari para cezası verildi. “TELE-1, KRT, Halk TV gibi hiçbir kamu desteği olmadan yayın hayatına devam etmeye çalışan kanallara 2020 yılında tespit edebildiğimiz kadarıyla en az 1 milyon 290 bin lira ceza kesildi”. FOX TV’ye de 2020 yılı içinde çeşitli sebeplerle kesilen ceza miktarının en az 11 milyon 500 bin lira olarak kayıtlara geçtiğini belirtti. Aynı dönemde AKİT TV, Ülke TV, 24 TV, Beyaz TV, ATV, A Haber gibi kanalların içinde yer aldığı havuz medyasına sadece 9 kez idari para cezası verildi.  Benim kişisel görüşüm hiçbir televizyon kanalına, yazılı, görsel ve işitsel medyaya yayın durdurma ve idari para cezası verilmemeli. İsteyen izler istemeyen izlemez. Kişisel tercihlerimizi devletin yasakları değil kendi özgür irademiz belirler. Kültür sanatta dibi gördük
Mustafa BİLDİRCİN Kültür ve Turizm Bakanlığı’nın mali verileri, iktidarın kültür ve sanat alanlarına bakışını bir kez daha gözler önüne serdi. Bakanlığın 2021 yılında genel bütçeden aldığı pay, 2015 yılından bugüne en düşük seviyeyi gördü. Bakanlıkların bütçelerine göre sıralandığı listelerde hemen her yıl gerilerde yer alan Kültür ve Turizm Bakanlığı’nın bütçe tabloları, olumsuz tabloyu ortaya koydu. Bakanlık, 2021 yılındaki 6 milyar TL’lik bütçesiyle merkezi bütçeden yalnızca yüzde 0,45 pay alabildi. Kültür ve Turizm Bakanlığı’nın 2015-2021 dönemini kapsayan altı yıllık periyotta merkezi bütçeden aldığı payda yıllara göre yaşanan erime de dikkati çekti. 2015 yılında 2,2 milyar TL bütçe ödeneği alan Kültür ve Turizm Bakanlığı’nın payı yüzde 0,49 oldu. Bakanlığın 2016 yılındaki 2,7 milyar TL’lik bütçe ödeneğinin genel bütçeye oranı da aynı kaldı. 2017 ve 2018 yıllarında genel bütçeden aldığı pay ise sırasıyla yüzde 0,55 ve 0,53 olarak gerçekleşti. 2019 yılında 5,6 milyar TL bütçe ödeneği ile bütçesini 2018’e göre 1,6 milyar TL artıran Kültür ve Turizm Bakanlığı’nın 2019 genel bütçesinden aldığı pay yüzde 0,60’a çıktı. Bakanlığın 2020 bütçesi ise 2019’a göre 530 bin TL düşürülerek 5,1 milyon TL olarak hesaplanırken bütçeden aldığı pay yüzde 0,47’ye geriledi. 2021 yılında da bütçe sıralamasının altlarında yer alan Kültür ve Turizm Bakanlığı’nın genel bütçeden aldığı pay, son yılların en düşüğü oldu. Bakanlığın 2021 yılındaki 6 milyar TL’lik bütçesinin merkezi bütçe içindeki oranının yalnızca yüzde 0,45 olduğu bildirildi. Görünmez barikatlar
Barikatlar; çatışan kuvvetleri birbirinden ayıran, kuvvetlerin kudretlerine bağlı olarak sürekli yer değiştiren oynak sınırlar. Barikatın bir tarafında ahlak, din, yasalar adına, karşılarındaki canı olan her şeye canavara saldırır gibi saldıran, yaşamı değersizleştiren yıkım kuvvetleri. Diğer tarafında türlü türlü biçimlere bürünüp çeşitlenmiş yaşam; yıkım kuvvetlerine karşı kendilerini savunan yaşamın kuvvetleri. Bir taraf bataklık; diğer taraf yaşamın tüm renklerini yansıtan, göz alabildiğine ufka doğru uzanan berrak sahil suları. Bir taraf cehennem, diğer taraf yeryüzü cenneti. Barikatın hangi tarafında yer almak istersiniz? Ya da Peter Kropotkin’in formülleştirdiği şekliyle sorarsak hangi gelenektensiniz? “Uygarlık tarihimiz boyunca iki gelenek, iki zıt eğilim birbirleriyle karşı karşıya gelmiştir: Roma geleneği ile halkçı gelenek, Emperyal gelenek ile Federalist gelenek, otoriter gelenek ile özgürlükçü gelenek”. Papa’nın muhafızlığını yapmış, adını bilmediğimiz bir Afrikalı 1871’de Paris Komünü’ne katılarak barikatın özgürlükçü tarafını seçmişti. Fransız anarşist Louise Michel bu siyah adamla bir gece barikat nöbeti sırasında aralarında geçen konuşmaları anılarında aktarır. Siyah adam Michel’e “Bu yaşadığımız hayatın nasıl bir etkisi oluyor sende?” diye sorar. “Ulaşmak zorunda olduğumuz bir sahilin gözümüzün önünde belirmesi gibi bir etkisi var” diye yanıtlar Michel. Siyah adam: “Bende, resimli bir kitap okuyormuşum gibi oluyor” (Kristin Ross, Ortak Lüks, Metis). ***  Henüz tarihe geçmemiş, olmakta olan şeylerin içindeyseniz, barikatlar insan üzerinde iki türlü etki bırakabiliyor. Arzuladığınız, sularında yaşamın tüm renklerinin özgürce oynaştığı sahil, birden gözlerinizin önünde beliriverir. Ya da resimli bir macera romanının içindeki bir karakter gibi de hissedebilirsiniz kendinizi. Her ikisinde de yeni bir öznellik deneyimini yaşamanın heyecanı vardır. Biri, devlet denilen despotik metinden özgürleşmiş, bir kurgusu olmayan, bedenler arası yatay bağlantılarla ortaya çıkacak bir öznelliktir; sahilin çalkantılı sularıyla biçimlenecek ve suların çalkantısıyla birlikte değişecek kolektif bir öznellik. Diğerinde ise öznelliğin, yerleştirildiği bir metni ve kurgusu vardır. Ve öznelliğinizi, sevdiğiniz bir resimli romanın içinde gezinir gibi deneyimleyebilirsiniz.  Olmakta olanın içindeyken hayat çok karmaşık gelebilir ve genellikle hayata sevdiğimiz metinlerin içinden bakmayı tercih ederiz. “İşlenmemiş haliyle varoluş, her zaman birbirini izleyen baş belası şeylerdir… Oysa kurmacanın birliği var, biçimi var” (Aldous Huxley). Her halükârda öznelliğinizi içine yerleştiğiniz bağlam belirliyor. Birinde, henüz biçimlenmemiş, kuracağınız ilişkilerle, eylemlerinizle içeriden yazımına katkıda bulunduğunuz ve yaşadığınız sürece asla bitmeyecek bir metin; diğerinde ise yaşadığınız baş belası şeylere giydireceğiniz bir kılıf olarak metin. Çoğunlukla hazır metinlerimizi yaşadıklarımızla düzeltir ve yolumuza devam ederiz. Barikatlar; hazır metinlerimizi, o zamana dek hayata dair bildiklerimizi düzelttiğimiz ve düzeltmeyi sürdürdüğümüz kolektif özgürlük metinleri.  ***  Barikatlar, bataklığa, çürümeye karşı, yaşamın taraftarları tarafından yazıldılar. Ve yaşam var olduğu müddetçe yazma eylemi sürecek. Barikat, fıçı anlamına gelen Fransızca ‘barrique’ sözcüğünden türetilmiş. İlk barikatlar, içleri toprak ve taşlarla doldurulmuş fıçılarla kurulurdu. Günümüzde giderek nesnesizleştiler; artık görünmez barikatlarımız var. Her beden, içindeki yaşamsal kuvvetleri dışa vurduğu ve yıkım kuvvetlerine karşı yaşamı savunduğu ölçüde görünmez barikatlarla donatılmıştır. Çatışmanın belirli bir mekânı ve zamanı yok. Yıkım her yerde, her an karşınıza çıkabilir. Her an yaşamı savunmak zorunda kalabilirsiniz. Afrikalı’nın sorusuna geri dönelim: “Bu yaşadığımız hayatın nasıl bir etkisi oluyor?” 1871 Paris Komünü sahil etkisi yaratmıştı. 60’lara gelindiğinde kumsal, kaldırım taşlarının altında kaldı. Günümüzde her yeri asfalt ve betonla kapladılar, geriye tecrit bedenler kaldı. Ama her beden okyanustan bir damladır. Elbet bir gün şehrimize okyanusun dalgaları gelecek ve hep birlikte ebruli sularda ufka doğru yelken açacağız. Ve özgürlüğün binbir tonunu yazacağız. 4 ay sürecek yolculuğu devam ediyor: Suriyeli ‘Küçük Amal’la tanışın
Küçük Amal adındaki, 9 yaşında Suriyeli bir mülteci çocuğu simgeleyen 3,5 metre boyundaki kuklanın, Türkiye-Suriye sınırından Birleşik Krallık’a uzanan, 4 ay sürecek yolculuğunu anlatan The Walk – Yürüyüş projesi, Amal’ın 27 Temmuz’da Antep’te atacağı ilk adımla başladı. Yiyecek bulmaya giden ve bir daha geri dönmeyen annesini arayan Küçük Amal, ailelerinden ayrılarak yerinden edilmiş milyonlarca mülteci çocuğu temsil ediyor. Yapımcılığını Stephen Daldry, David Lan, Tracey Seaward ve Naomi Webb’in üstlendiği The Walk-Yürüyüş, Birleşik Krallık merkezli tiyatro topluluğu Good Chance Tiyatrosu ile dünyanın önde gelen kukla topluluklarından, War Horse-Savaş Atı’nın yaratıcıları Handspring Kukla Kumpanyası işbirliğinde gerçekleştiriliyor.  The Walk – Yürüyüş’ün sanat direktörlüğünü Amir Nizar Zuabi üstleniyor. Zuabi, aynı zamanda The Good Chance’in de sanat direktörlüğünü yürütüyor. Projenin Türkiye yapımcıları ise İstanbul Kültür Sanat Vakfı (İKSV) ve kültür yöneticisi Recep Tuna. Küçük Amal, annesini bulmak üzere çıktığı yolculukta, 27 Temmuz- 3 Kasım tarihleri arasında 8 ülke sınırını geçerek 8.000 km yol kat edecek. Amal’ın Türkiye’de başlayacak yolculuğu sırasıyla Yunanistan, İtalya, Fransa, İsviçre, Almanya, Belçika’nın ardından Birleşik Krallık’ta son bulacak. KÜÇÜK AMAL NASIL YÜRÜYECEK? 3,5 metre boyundaki Küçük Amal, Adrian Kohler ve Basil Jones tarafından 1981’de Cape Town, Güney Afrika’da kurulan Handspring Kukla Kumpanyası tarafından tasarlandı. Ayaklık üzerinde yürüyen ve aynı zamanda kuklanın yüzüne hayat veren bir kukla sanatçısı ile her bir kolda birer kukla sanatçısı olmak üzere üç kukla sanatçısı Küçük Amal’a hayat verecek. 4 aylık yolculuğu boyunca 10 kişilik bir kukla ekibi Amal’e eşlik edecek, bunlardan ikisi güzergâh üzerinde daha önce yolculuk yapmış, mülteci geçmişi olan kişiler.  Küçük Amal’ın Türkiye rotası şöyle: ► 28 Temmuz 2021 Çarşamba – Antep Kırkayak Kültür Derneği ve SGDD-ASAM işbirliği ile 11.00 – 15.00 / Gaziantep Büyükşehir Belediyesi Emine Göğüş Mutfak Sanatları Müzesi ► 28 Temmuz 2021 Çarşamba – Adana Adana Büyükşehir Belediyesi, Portakal Çiçeği Karnavalı ve SGDD-ASAM işbirliği ile 18.30 – 21.00 / Taşköprü ve Zübeyde Hanım Parkı ► 29 Temmuz 2021 Perşembe – Tarsus Tarsus Kent Konseyi işbirliği ile 16.00 – 20.30 / St. Paul Anıt Müzesi, Ulu Cami, Kubatpaşa Medresesi ► 30 Temmuz 2021 Cuma – Mersin Mersin Büyükşehir Belediyesi ve Kültürhane işbirliği ile 14.00 / Mersin Şehir Mezarlığı (Kapalı etkinlik) 19.00 – 22.00 / Adnan Menderes Bulvarı ► 31 Temmuz 2021 Cumartesi – Bozkır Prof. Dr. Nüzhet Türker, Öğr. Gör. Döndü Can, Hayali Tevfik Dinç ve Sarıkeçilier Yörükleri işbirliği ile 14.00 -18.00 / Bozkır ve Tepearası Yörük Yerleşimi  ► 1 Ağustos 2021 Pazar – Antalya Muratpaşa Belediyesi Adalya Vakfı Engelsiz Kafe ve Kısa Film Yönetmenleri Derneği işbirliği ile 16.00 / Üç Kapılar (Hadrian Kale Kapısı) 20.30 – 21.30 / Engelsiz Kafe ► 3 Ağustos 2021 Salı – Pamukkale 10.00 / Pamukkale Travertenleri ► 3 Ağustos 2021 Salı – Denizli Rast Minus, Sarı Denizaltı Sanat İnisiyatifi ve K2 Güncel Sanat Merkezi işbirliği ile 21.00-23.00 / Kaleiçi Çarşısı Tuhafiye Caddesi ► 4 Ağustos 2021 Çarşamba – Selçuk / Efes 10.00 – 12.00 / Efes Antik Kenti Müzesi 19.30 – 20.30 / Şehit Polis Metin Tavaslıoğlu Caddesi 21.00 – 22.30 / Carpouza Kafe (Tabak Caddesi ve 2002 Sokak kesişimi) ► 5 Ağustos 2021 Perşembe – Urla İzmir Büyükşehir Belediyesi ve K2 Güncel Sanat Merkezi işbirliği ile 12.00 – 22.00 / K2 Urla Nefes Alanı (8020/1 Sokak no: 7 Kuşçular) ► 6 Ağustos 2021 Cuma – İzmir İzmir Büyükşehir Belediyesi, İzmir Uluslararası Kukla Günleri, SGDD-ASAM, Goethe-Institut ve Yaren Kooperatifi işbirliği ile 18.00 – 20.00 / Tarihi Kemeraltı Çarşısı Anafartalar Caddesi ve Konak Meydanı ► 7 Ağustos 2021 Cumartesi – İzmir İzmir Büyükşehir Belediyesi ve SGDD-ASAM işbirliği ile 14.00 – 20.00 / Kültürpark ► 8 Ağustos 2021 Pazar – Çeşme İzmir Büyükşehir Belediyesi, Çeşme Belediyesi, K2 Güncel Sanat Merkezi ve DJ OM.EL BEAT işbirliği ile 18.00 Sağlık Plajı Proje hakkında detaylı bilgiye buradan ulaşabilirsiniz. Berlin'de bulunan 51 bin yıllık kemik parçasının, ‘ilk sanat eseri’ olabileceği düşünülüyor
Berlin’in güneybatısında 2019 yılında keşfedilen ve 51 bin yıldan daha eski olduğu saptanan bir geyik kemiği ait parça, üzerindeki oyma çizgiler nedeniyle tarihteki ‘ilk sanat eseri’ olabilir. Designtaxi.com internet sitesinin aktardığına göre, Alman araştırmacılardan oluşan bir ekip, 'Nature Ecology&Evolution' dergisinde yayımladıkları makalede bir mağarada üzerine eğik çizgiler işlenmiş bir geyik kemiği bulduklarını ve bunun Neandertaller tarafından üretilmiş ilk sanat eseri olabileceğini yazdı. Fotoğraf: Nature Ecology & Evolution Kemik ilk olarak 2019 yılında, Berlin’in 240 km güneybatısında, West Harz’daki Unicorn Mağarası'nda keşfedilmişti. Kemiğin bir geyiğin toynağına ait olduğu saptandı. Yapılan testler, kemiğin 51 bin yıldan daha eski olabileceğini ortaya koydu. Alman araştırma ekibi, bundan 40 bin yıl önce soyları tükenen ve ‘ilk insanlar’ olarak nitelendirilen Neandertallerin oyma yoluyla kemiğe işledikleri çizgilerle bir kompozisyon ortaya çıkardığını ve eserin onların hayal gücünü ifade ettiğini öne sürdü. SANATIN DOĞUŞU BİR KEMİKLE BAŞLADI Göttingen Üniversitesi'nde prehistorya arkeoloğu Thomas Terberger, National Geographic dergisine verdiği röportajda, eserin ‘kültür ile soyut düşüncenin başlangıcı ve sanatın doğuşu’ olarak değerlendirilebileceğini söyledi. The Art Newspaper dergisinde yayımlanan makaleye göre, kemik küpe ya da kolye ucu gibi bir süs eşyasından çok başlı başına bir heykele benziyor. Ekibin yayımladığı makalede kemiğin çıkıntılı iki köşesinin onun dik bir şekilde ayakta durmasını sağladığı ve bu yüzden bir sanat eseri için uygun olduğuna değinildi. SEMBOLİK ANLAM BİLİNCİNE SAHİPLERDİ Keşif, tarihte oldukça önemli bir yere sahip oldu çünkü bundan önce Neandertallerin sanat yapamadığına inanılıyordu. Araştırmacılara göre bu kemikten sanat eserinin keşfi, ‘Neandertallerin yüksek olasılıkla sembolik anlam bilincine sahip olduğunu’ gösteriyor. Araştırmacılar, büyük olasılıkla tarihin en eski sanat eserini ortaya çıkarmış olmanın yanı sıra Neandertaller ve onların estetiğe olan tutkuları hakkında yeni teorilere öncülük etmiş oldu. Kılıçdaroğlu'ndan CHP'li belediye başkanlarına sanatçılar için 8 maddelik çağrı
CHP Genel Başkanı Kemal Kılıçdaroğlu, partisinin belediye başkanlarından müzik, tiyatro, gösteri ve performans sanatçıları için gerekli sahne ve gösteri şartlarını sağlamalarını, sahip olunan mekanları müzik, sahne, tiyatro, gösteri ve performans sanatçılarına sembolik ücretlerle veya ücretsiz tahsis etmelerini istedi. CHP'den yapılan açıklamaya göre, Kılıçdaroğlu, yeni tip koronavirüs (Covid-19) salgını sürecinde zor günler geçiren sanatçılara destek için CHP'li belediye başkanlarına talimat verdi. CHP Halkla İlişkiler, Sağlık, Kültür ve Sanattan Sorumlu Genel Başkan Yardımcısı Gamze Akkuş İlgezdi ve Yerel Yönetimlerden Sorumlu Genel Başkan Yardımcısı Seyit Torun koordinatörlüğünde, yerel yönetimlere sanatçılar için 8 maddelik çağrı metni hazırlandı. Kemal Kılıçdaroğlu'nun imzasıyla tüm belediye başkanlıklarına gönderilen metinde şu ifadeler yer aldı: "Biz CHP olarak kültür ve sanatın birleştirici, iyileştirici ve yaratıcı gücüne inanıyoruz. Sosyal devlet anlayışımız gereğince kültür sanat üreticilerini ve her gün alın teri döken emekçileri ticari kişi ve kurumlar olarak değil, halkın sanata ulaşmasını sağlayan elçiler olarak görüyoruz. Kültür ve sanat, kuşaklar arası iletişimi sağlayan, empati duygusunu geliştirerek ayrışmayı önleyen en büyük hazinemizdir. Anadolu'nun binlerce yıllık birikimiyle oluşan kadim kültürümüz ve zengin dilimiz, geçmiş ve gelecek arasındaki medeniyet köprümüzdür. Önümüzde tarihi bir görev var. Tüm imkanlarımızla kültür ve sanatı ayakta tutmak, kültür ve sanat emekçilerini desteklemek boynumuzun borcudur. Yetki alanınız içinde yaşayan yurttaşlarımızın sanata ve kültürel faaliyetlere eşit biçimde erişimini sağlamak, binlerce sanatçının mesleklerini sürdürebilmeleri için gerekli desteği vermek bizlerin görevidir. Genel Merkezimizin koordinasyonunda sanatçıyı ve sanatın hiçbir dalını dışlamadan oluşturacağınız proje havuzu, kültür sanat camiamıza can suyu olacaktır." "MESLEĞİN SAYGINLIĞINI KORUYUN" Kılıçdaroğlu, metinde sanatçılara ekonomik katkı sunmak için belediyelere şu çağrıları yaptı: "1- Müzik, tiyatro, gösteri ve performans sanatçıları için gerekli sahne ve gösteri şartlarını sağlayınız. Sanatçıları desteklemek için, nüfus yoğunluğunuz ve bütçeniz oranında oyun alımı yapınız. Mesleğin saygınlığını koruyunuz. 2- Sahip olduğunuz açık hava gösteri merkezleri, amfiler gibi mekanları, ekonomik koşulları ve pandemi kısıtlamalarını da gözeterek müzik, sahne, tiyatro, gösteri ve performans sanatçılarına sembolik ücretlerle veya ücretsiz tahsis ediniz. 3- Müzik, sahne, tiyatro, gösteri ve performans sanatçılarının, yerel yönetimlerimizin sorumluluğu altında bulunan dijital mecralarda pandemi süreci sona erene kadar bilet ücreti karşılığında etkinlik yapmalarına imkan sağlayınız. 4- Parklar, bahçeler, amfiler ve tarihi mekanlarda tiyatro seyirliği geleneğini yeniden başlatınız. Yıllar içinde sonlanmış tiyatro festivalleri ve tiyatro günleri gibi organizasyonlarla halkımızı yeniden tiyatroyla buluşturunuz. 5- Açık Hava Gösteri Merkezi, amfi ya da benzeri mekanlara sahip değilseniz, kültür sanat hayatına can suyu olacak bu tesisleri halkımızın kullanımına sunmak için acilen gerekli çalışmaları başlatınız. 6- Sosyal hayatın zenginleşmesi için kültür sanat emekçilerine alanlar açılmasını sağlayınız. Tiyatro, çocuk tiyatrosu, konser, dans gösterileri, fuar, söyleşi gibi kültürel etkinlikleri yaygınlaştırınız. 7- Bütünüyle bu süreci yürütürken içerisinde sanatçıların da yer aldığı katılımcı komiteler kurmaya özen gösteriniz. 8 -Kültür ve sanat alanında gerçekleştirdiğiniz etkinlikleri ve sonuçlarını aylık olarak Genel Merkezimize raporlayınız." Bu hafta 5 film vizyona girecek
Türkiye'deki sinema salonlarında bu hafta 5 film vizyona girecek. Amerikalı oyuncu Scarlett Johansson'un başrolünde oynadığı bilim-kurgu, macera ve aksiyon filmi "Black Widow" izleyici ile buluşacak. Başroldeki BAFTA ödülü sahibi oyuncuya Florence Pugh, David Harbour, O-T Fagbenle ve Ray Winstone'nin eşlik ettiği filmin yönetmenliğini Cate Shortland üstlendi. Scarlett Johansson'un Natasha Romanoff rolüne geri döndüğü yapım, mazisinden çıkıp gelen ailesiyle büyük bir tehdide karşı iş birliği yapmak durumunda kalan Black Widow'un hikayesini anlatıyor. KORKU SEANSI 3: KATİL ŞEYTAN Michael Chaves'in yönettiği; Vera Farmiga, Patrick Wilson, Julian Hilliard, Charlene Amoia ve Sterling Jerins'in başrolünde oynadığı "Korku Seansı 3: Katil Şeytan" gerilim meraklılarının ilgisini çekmeye aday. Oyuncular Patrick Wilson ve Vera Farmiga'nın paranomal davaları çözüme kavuşturmaya çalışan Warren çiftine yeniden hayat verdiği film; şeytani güçlerin kontrolündeki gerçek bir cinayetin hikayesini konu ediniyor. Şeytanın musallat olduğunu düşündükleri bir gencin cinayet zanlısı olduğu davaya başlayan çift, geçmişten günümüze uzanan kanlı bir sırrı açığa çıkarmaya çalışacak. LANETLİ KARDEŞ Sam Barrett'in yönetmen koltuğunda oturduğu haftanın bir diğer korku ve gerilim filmi "Lanetli Kardeş"; çizdiği resimlerin bir dizi cinayetle bağlantılı olduğunu fark eden bir kızın hikayesini odağına alıyor. Amanda Woodhams, Liam Graham ve Nicola Bartlet'ın rol aldığı filmin konusu özetle şöyle: "Korkunç rüyalar gören ve bunları tuvale aktarmaya başlayan genç kadın, bir süre sonra çizdiklerinin gerçek hayatta işlenen cinayetler olduğunu fark eder. Bu sırada arkadaşları ve aile üyelerinin teker teker ölmeye başlaması ise işlerin iyice karışmasına neden olur. Çizdikleri ile katil arasında bir bağlantı olduğunu fark eden Cassie, cinayetleri durdurmak ve kendisini bu kabustan kurtarmak için geçmişi ile yüzleşmek zorundadır." SÜPERNOVA Harry Macqueen'in yönettiği Colin Firth, Stanley Tucci, Pippa Haywood ve Nina Marlin gibi isimlerin rol aldığı "Süpernova"; hastalık teşhisi konan bir adamın arkadaşı ile birlikte karavanla tüm İngiltere'yi ziyaret etmesini konu ediniyor. DÜŞLER ÜLKESİ Haftanın animasyan filmi "Düşler Ülkesi", Evan Tramel yönetiminde düşler ülkesine yolculuğa çıkan Barney, Scout ve Axle'ın hikayesini beyaz perdeye taşıyacak. Müzik belgeseli için ses açılsın
Murat TIRPAN Tevellütü eski olanlar Stüdyo İmge’nin müzisyen biyografisi kitaplarını hatırlayacaktır. İnternetin henüz var olmadığı kadim zamanlarda Pink Floyd’un Sex Pistol’un; Cobain, Smiths, Clapton, ACDC, Nirvana gibi birçok önemli grubun ya da müzisyenin hikâyelerini o küçük biyografilerden okumuştuk heyecanla. Şimdi özellikle dijital platformlarda artarak karşımıza çıkan müzik belgesellerini düşünürken nedense aklıma hâlâ kitaplığımda duran İmge kitapları geldi. Artık sadece biyografileri, grupların hikâyelerini değil müzik dünyasının birçok alanını özel belgesellerle, kurmaca filmlerle keşfedebilme, hatta görülmeyen anlara, kulislere, şarkıların yazılış anlarına tanık olma şansına sahibiz. Müzik hikâyeleri fena halde yükselişte, bu ilgi çekici alan sinemacılar, belgeselciler tarafından parsellenmeye başlandı. Aslında bunun emareleri hemen pandemi öncesi başlayan kurmaca filmlerle ortaya çıkmıştı, sonrasında seri işlerle devam etti. Şu anda neredeyse her dijital platform portföyünde hatırı sayılır sayıda müzik filmi barındırıyor. Bu yazıya sığamayacak kadar çok işle karşı karşıyayız, her biri müzik dünyasının farklı bir ucundan tutuyor. Bütün bu belgeselleri birleştirdiğimizde ise ciddi bir müzik tarihi külliyatına sahip oluyoruz.  Öte yandan kaliteli ve analitik işler kadar göz önündeki yıldızların hayatları da elbette ilgi çekiyor, bu yüzden dijital platformlar ünlü müzisyen hikâyelerini yapabilmek için büyük paralar ödüyor. Mesela Apple TV Billie Eilish: The World’s A Little Blurry adlı belgesel için 26 milyon dolar ödedi. Öte yandan aynı şekilde Amazon da yönetmenliğini Peter Berg’ün yaptığı Rihanna belgeseli için parayı gözden çıkardı. Anlayacağınız bu furya yakın zamanda bitecek gibi görünmüyor. Burada özel bir parantez açtığımız işlerin dışında önemli birkaç belgeseli, Amazon Prime’daki Coldplay portresini, Notorious B.I.G.’in hayatına pencere açan yine bir başka Netflix işi Biggie: I Got a Story To Tell ve Bob Dylan’ın hikâyesini, Martin Scorsese’nin gözünden aktaran elbette ki kaçırılmaz Rolling Thunder Revue belgeselini ve Apple TV+ kanalındaki 1971: The Year That Music Changed Everything adlı işi de ekleyelim. Öne çıkan üç belgeseli sizler için derledik. İyi seyirler ve elbette dinlemeler. Nereden nereye? This Is Pop (Netflix) Bu sekiz bölümlük belgesel adı üstünde en popüler olanın, pop müziğin hikâyesini gayet de popa yakışır bir dille anlatıyor. This is Pop bir nevi Apple TV’nin 1971: The Year That Music Changed Everything adlı belgeselinin devamı sayılabilir ve üzerine seyretmek kesinlikle iyi gidecektir. Belgeselde, erken dönem protest poptan Britpop’un yükselişine ve Auto-Tune’un teknolojisinin etkilerine kadar her bölümde ayrı bir mevzuya odaklanıyoruz. Hikâyelerin çoğu eğlenceli ve beklenmedik. Mesela kötü bir kasette iyi kaydedilmiş bir demonun uluslararası bir sansasyon haline gelebileceğini kim bilebilir ki? Ya da mesela endüstrinin içinde olmayanlar için Stockholm Sendromu adlı üçüncü bölümde trend olmuş birçok albümün neden İsveç stüdyolarında kaydedildiğini ve bu prodüktörlerinin neden önemli bir marka olduğu gibi konuları öğrenmek gayet ilginç.  NASIL YAZIYORLAR? Song Exploder (Netflix) Netflix’teki Song Exploder adlı ilginç belgesel dünyaca ünlü müzisyenlerin şarkılarını nasıl yazdığı hakkında. Müzisyenlerin bir şarkıyı nasıl ürettiğini, nelerden ilham aldığını, şarkının son haline gelene kadar geçirdiği aşamaları anlattığı belgesel aslında yine Hrishikesh Hirway’un sunduğu, aynı adlı podcast dizisinden ilham almış. Dizinin ilk sezonunda Alicia Keys, R.E.M, meşhur Hamilton müzikalinin yaratıcısı Lin Manuel Miranda ve Ty Dolla $ign’, ikinci sezonunda ise Nine Inch Nails, The Killers ve Dua Lipa’nın ünlü şarkılarını nasıl yazdıklarını izliyoruz. Song Exploder özellikle herkesin ve tüm zamanların favori şarkılarından Losing My Religion’un nasıl yazıldığını dinlemek için bile görülmeli.  NASIL KAYDEDİYORLAR? Soundbreakıng (Gain) Song Exploder şarkıların nasıl yazıldığına bakarken Gain’deki tam adı Soundbreaking: Stories From The Cutting Edge Of Recorded Music olan mini belgesel ise işin teknoloji kısmına odaklanarak kayıt teknolojisinin yıllar içinde nasıl geliştiğini anlatan bir iş. Şarkılar yazılır, sanatçılar onları icra eder ama elbette gerçek şarkı stüdyoda ortaya çıkar ve kayıt teknolojisi birçok durumda şarkıların değerini değiştiren önemli bir unsur olabilir. İşte burada bu işin içyüzüne bakıyoruz. Aralarında Beatles, Presley, Adele, Amy Winehouse, Cat Stevens gibi yüz ellinin üzerinde sanatçı ve prodüktörle yapılan röportajların ve arşiv görüntülerinin yer aldığı belgesel özellikle müziğin bu kısmına ilgi duyanlar için son derece çekici ve de öğretici. Ulus’un ardından…
On beş yıla yakın zaman geçmiş aradan. Ölüm haberini aldığım yerdeyim şimdi. Öyle bir ıssızlıkta. Avare dolaşmıştım sokaklarda. Akşam ise Dipnot Kitabevi’nde buluşmuştuk, bir grup arkadaşla. Heidegger mi demişti? “Zaman saatin yenilgisidir” diye. Boyun eğdiğimiz günler, saatler ve dakikalar… sıradanlaşan çaresizliğimiz. Ulus (Baker) böyle yazılardan hoşlanmazdı. Ama onu düşününce yalnız kalbim değil aklım da parçalanıyor. O yüzden yazmalıyım. Yıllar sonra karşılaşsak… Ülkenin durumunu sorsam ona. “Vahim” derdi, hiç şüphe yok. İşte onun bu sözcüğe yaptığı özel vurguyu özledim. Ben bu adamı, onun deyişiyle, “el kadar çocukken” tanıdım. Bir açık hava gibi yanımdaydı her zaman. Eğri gözlükleriyle sabahlara kadar içip dans ederken de, kolaj yapıyorum deyip evinin dört bir yanını gazete kupürleriyle doldururken de, Anna Ahmatova’yı tartışırken güzel kadınlar üzerine aforizmalar sunarken de, altı ay tek camı olmayan bir gözlükle sokakta dolaşırken de yaşamımın bir yerinde hep Ulus vardı. Sanırım Jeff Buckley’i bana o öğretmişti. Buckley’in, Cohen’in o meşhur Hallelujah’ını yorumlarken şarkının en başındaki nefes sesi belki de onun son nefesiydi. Ortaokul yıllarımda Konur Sokak’ta bir zamanlar Ali Balkız’ın “Kardelen”in yerinde “Üç Çiçek” vardı. Ulus’u orada alacalı bir hayal gibi hatırlıyorum. Daha sonra babam psikiyatri tezine çalışırken yazdıklarını bilgisayara aktaracak bir yardımcı belirdi: Ulus. Neredeyse altı ay aynı çatı altında yaşadık. Çok güzel piyano çalardı. Belki de çok az kişi onun daha önce konservatuarın kompozisyon bölümünü kazandığını bilir. Bana geldiğinde piyanonun başına oturup resitaller verirdi. Muhtelif dünya dillerini bilirdi. Değişik dillerde ilginç mesajları telefonla gönderme kabiliyetine hiçbir zaman vakıf olamadı! *** Ulus, disiplinlerarası ilişkinin sınır tanımayanıydı. Felsefeden müziğe, sinemadan edebiyata, resimden sosyolojiye, simyadan kimyaya, matematikten psikolojiye uzanan bir bileşkeydi. Hislerinin anlamını bulma yolunda ilerlemeciydi. Ulus’u Ünal Hoca’sız ( Nalbantoğlu) anmak bir eksiklik duygusu yaratır insanda. Biz, hep Ünal Hoca’nın “Patikalar”ından sessizce yürüyenler olalım. Sanırım doğum günüm… Sıkıcı bir muhabbet dönüyor masada. “Bugün bir yaş daha yaşlandım. Bari biraz eğlenceli şeylerden konuşalım,” diyorum. Muhtemelen bütün kapılar yine Spinoza’ya çıkıyor. En sonunda konuyu kapatmak için, “Spinoza İspinozdan mı geliyor Ulus?” diye kendi çapımda geyik çevirmeye çalışıyorum. Verdiği yanıta karnımı tuta tuta saatlerce gülüyorum: “Hayır, ispinoz İbranice kökenli bir kelimedir!” Yıllar geçmiş aradan. Belki de daha sonraki yıllarda arkadaşlığımızı perçinleyen aynı mahallenin çocukları olmamızdı. Evet, bir adalıydı. Tıpkı benim gibi… Biz de Giritliyizdir. Evet, babası da bir psikiyatristti. Tıpkı benim gibi… Ama Ulus hiçbir zaman babasının “neden?” öldürüldüğünü anlatmadı bana. Ben de soramadım. Sanki gizli bir alana dalıp onun kalbini incitebileceğimi düşündüm. Evet, annesi bir şairdi: Pembe Marmara… Kıbrıs’ın özellikle 40'lı yıllarının önde gelen kadın şairlerinden biriydi o. Nihat Sami Banarlı’nın teşvikiyle Türkiye’de de, “Yedigün” dergisinde şiirleri yayımlanmıştı. Ümit Yaşar Oğuzcan’la mektup arkadaşlığı süreçte aşka dönüşmüştü. Ne yazık ki, o zamanın şartlarında Kıbrıs’tan Türkiye’ye gitmek büyük bir lükstü. Ama ferman dinlemeyen yürekler bu aşkı besleyip büyütmüştü. Sonunda, posta yoluyla, Ümit Yaşar’ın bir kitabın içini oyarak yerleştirdiği yüzükle kendi aralarında nişanlanmışlardı. Pembe Marmara’nın babası vaziyeti öğrendiğinde evde kıyametler koparmış, kızına etmediğini bırakmamıştı. Ama gelin görün ki, babasının gözünün nuru kızı yemeden içmeden kesilince çaresiz kalmıştı. Mecburen en büyük oğlunu İstanbul’a damat adayını görmeye göndermişti. Dönüşte ise karar belliydi: İmkânsız izdivaç. Her şeyden önce Pembe’ye göre değildi yeniyetme şair. Ümit Yaşar, kısa boylu ve kekemeydi! Ne zaman annesiyle ilgili söze başlasam bir süre sonra konuyu kapatırdı. Kaçmak istediği konular konuşulmaya başlayınca başını hafifçe öne eğer, bir süre sonra da toz olurdu. On yıl geçmiş aradan. 2000'li yılların ortasında Ankara bozkırında bir grup ateşli genç yan yana gelmiş, ülkemizde pek kıymeti bilinmeyen edebiyat eleştirisi odaklı hakemli bir dergi çıkartmak için toplanmıştık. Ulus yine yanımızdaydı. Elimden bir bilya kayıp gitti sanki. Türkiye hayattayken farkına varamadığı bir filozofunu yitirdi. Ulus yaşarken bir dehaydı, şimdi efsane oldu. Polen'den yeni şarkı: Yangın Var
74. Cannes Film Festivali başladı
74. Cannes Film Festivali, jüri başkanı Spike Lee, Güney Koreli yönetmen Bong Joon-ho, ABD'li oyuncu Jodie Foster ve İspanyol yönetmen Pedro Almodovar'ın sahnede yaptığı Korece, İspanyolca, Fransızca ve İngilizce duyurularla başladı. İki yıldan uzun süre sonra ilk kez dün kırmızı halının serildiği Cannes Film Festivali'nin açılışında, Fransız yönetmen Leos Carax'ın "Annette" filminin ilk gösterimi yapıldı. Fantastik bir müzikal olan "Annette"de, Adam Driver ile Marion Cotillard başrolleri paylaşıyor. Açılış töreninde aynı zamanda geçen yıl Palme d'Or (Altın Palmiye) kazanan Parazit (Parasite) filminin yönetmeni Bong Joon Ho ve Cannes'a ilk kez 13 yaşında Martin Scorsese'nin "Taksi Şoförü" filmiyle katılan Jodie Foster onur konuğu olarak yer aldı. Fotoğraf: Jodie Foster 2020'de Covid-19 kısıtlamaları nedeniyle iptal edilen festivalin bu yılki kutlamalarına, aralarında Pedro Almodovar, Jessica Chastain, Helen Mirren ve Bella Hadid'in de bulunduğu birçok ünlü isim katıldı. SPİKE LEE, ERİC GARNER VE GEORGE FLOYD'U ANDI Jüri başkanı Spike Lee, kırmızı halıda "Dışarı çıkmak iyi hissettiriyor" değerlendirmesini yapan Foster'ı, Fransızca "Vivre la France!" (Çok yaşa Fransa!) nidasıyla yanıtladı. Festivalin ilk siyah jüri başkanı Lee, 1989'da Cannes'da tartışmalı bir çıkış yapan ve ırkçılığı mizahi dilde anlatan filmi "Do the Right Thing"den bu yana çok az şeyin değiştiğini belirterek 2014'de Eric Garner ve 2020'de George Floyd'un polis şiddeti sonucu hayatlarını kaybetmelerine değindi. Lee, "Do the Right Thing" filminin çekilmesinin üzerinden 30 yılı aşkın süre geçmiş olmasına rağmen bugün hala "siyahların hayvanlar gibi avlanılmasının sona ermesinin" ümit edildiğini vurguladı. Jüri üyelerinden Maggie Gyllenhaal da 15 ay sonra ilk kez bir sinema salonuna gireceğini ifade etti. Parazit filminde rol alan oyuncu Song Kang Ho ise jüri üyesi olarak davet edildiğinde "Gerçekten bir festival olacak mı?" diye düşündüğünü aktararak "Bugün burada bulunuşumuz gerçekten bir mucize" dedi.  74. CANNES FİLM FESTİVALİ Festival, yeni tip koronavirüs (Covid-19) salgınının ardından küresel sinemayı büyük ölçekte canlandırmayı hedefliyor. Ana yarışmanın jüri başkanlığını Amerikalı yönetmen Spike Lee'nin yapacağı festivalde, 24 film Altın Palmiye için yarışacak. Mayısta yapılması planlanan 74. Cannes Film Festivali, Covid-19 salgını nedeniyle 6-17 Temmuz'a ertelenmişti. Hisart Canlı Tarih Müzesi, Honeyland’in yönetmenlerini ağırladı
Dünyada büyük ses getiren “Honeyland” (Bal Ülkesi) belgesel filminin birçok ödüle sahip Makedonyalı yönetmenleri Tamara Kotevska, Ljubomir Stefanov, ve görüntü yönetmeni Fejmi Daut, dünyaca ünlü yapımcı Zeynep Atakan eşliğinde Hisart Müze’yi gezdiler. 2019 Sundance Film Festivali Büyük Jüri Ödülü, Değişime Etki Dalında Özel Jüri Ödülü ve Görüntü Yönetmenliği dalında Özel Jüri Ödülü ile Festivalin en çok ödül alan film olmanın yanı sıra 92. Akademi Ödülleri’nde En İyi Belgesel Film ve Yabancı Dilde En İyi Film Dalında adaylıkları dahil dünya çapında toplam 51 adaylık 37 ödül kazanan “Honeyland” Avrupa’nın son yaban arıcılarından olan Makedonyalı Hatice Muradova’nın yaşamını konu alıyor. Honeyland’in Makedonyalı eş yönetmenleri Tamara Kotevska, Ljubomir Stefanov ve görüntü yönetmeni Fejmi Daut; Roma imparatorluğu, Anadolu Selçuklu Devleti, Osmanlı İmparatorluğu, Kurtuluş Savaşı, 1.ve 2.Dünya Savaşı, Körfez Savaşı gibi dünya tarihine etki eden medeniyet ve olaylara ait askeri ve etnografik eserlerin sergilendiği Hisart Müze ziyaretlerinde özellikle Balkan Savaşı’nı konu alan diorama ve canlandırmaları da yakından inceleyip bilgi sahibi olarak Müze’yi çok beğendiklerini belirttiler.  Ljubomir Stefanov  Tamara Kotevska HİSART CANLI TARİH MÜZESİ 1500 YILLIK BİR TARİHE NOT DÜŞÜYOR 1500 yıllık tarihe ışık tutulan Hisart Canlı Tarih Müzesi, dünya tarihine etki eden medeniyet ve olaylara ait askeri ve etnografik eşi benzeri olmayan on binlerce esere ve Osmanlı dönemi padişahlarının kendi kişisel eşyalarına ev sahipliği yapıyor. Temel hedefi ülke tarihimizin eşsiz mirasını ve bu mirasın kayıp halkalarını gün yüzüne çıkarmak olan Hisart Müze, tarihin ilgili dönemlerini betimleyen dioramalarla ve mankenlerle zenginleştirilerek ziyaretçilerine yepyeni bir müzecilik anlayışıyla sunuyor. Dünyanın önde gelen teknoloji, data bilim ve sanatı bir araya getiren, 3 boyutlu canlandırmalarla gerçekliğin sınırlarını zorlayan eserlere ev sahipliği yapan müzede geçmişi şekillendiren büyük devletler, olaylar, savaşlar ve dünyanın kaderini belirleyen dönüm noktaları farklı bir bakış açısıyla sergileniyor. Hisart Müze kurucusu Nejat Çuhadaroğlu’nun koleksiyonerliğiyle başlayan ve 2014 yılında Müze çatısı altında toplanarak ziyaretçilerle ve daha geniş kitlelerle buluşan Hisart Canlı Tarih Müzesi, Kültür ve Turizm Bakanlığı tarafından kültürel mirasa ve sanat dünyasına katkıda bulunanlara verilen en prestijli ve değeri en yüksek ödül olan “Kültür ve Turizm Bakanlığı 2020 Özel Ödülü”nün sahibi oldu. Biletix yeni döneme hazır: Özlem bitiyor, etkinliklerde buluşuyoruz
Türkiye’nin ‘ilk’ bilet, yönetim, satış ve dağıtım ağı olan Biletix, pandemi nedeniyle verilen zorunlu aranın ardından eğlence sektörüne ve sanatseverlere hizmet vermeye kaldığı yerden devam edeceğini açıkladı. Tüm dünyayı etkisi altına alan koronavirüs pandemi sürecinin hız kesip normal hayata dönüş hazırlıklarının başlamasının ardından Biletix, etkinliklerle izleyicileri buluşturmak için hazır. Kültür sanat etkinliklerine verilen zorunlu arayı eğlence sektörünün tüm bileşenlerine fayda sağlayacak çalışmalarla geçirdiğini bildiren Biletix, hazırlıklarını tamamladı. Biletix, Youtube kanalında yayınladığı filmle etkinliklerde yeniden buluşmak için sabırsızlandıklarını söyledi.  Biletleme sürecini ve sistemini tamamen dijitalleştirdiğini bildiren Biletix, böylece hem sanatseverlerin etkinliklere güvenle katılmasını sağlamayı hedefliyor hem de daha sağlıklı ve yeşil bir dünya için sorumluluk alıyor. Filmde, pandemi sürecinin etkilediği eğlence sektörüne vurgu yapan Biletix, eğlence ve sanat tutkunlarını etkinliklerle buluşturmak için ‘Canlı her zaman daha heyecanlı!’ mottosuyla “Çünkü biz 21 yıldır sanatçıları, sanatseverleri, organizatörleri ve en önemlisi sanatı ayakta tutmak için heyecanla çalışıyoruz. Bu coşkumuza yeniden ortak olacağınız günler kapıda. Yakında buluşmak için sabırsızlanıyoruz. Bizim önceliğimiz gönül rahatlığıyla eğlenmeniz, bilet alışverişinizi daha güvenli bir deneyime dönüştürmek için hazırız. Tıpkı 21 yıldır olduğu gibi” diyor. Kendi kanadımla uçmak istedim
Işıl ÇALIŞKAN Efsaneye göre Anadolu’da yaşadığı düşünülen yılan gövdeli kadın Şahmaran, şimdi tiyatro sahnesinde. Oyuncu, yönetmen ve seslendirme sanatçısı Suzan Acun İlhan, kurucusu olduğu Tiyatro Gaia yapımcılığında, “Şahmaran” isimli müzikli tiyatro oyununu, geçtiğimiz ay dijital sahne prömiyerinde seyirciyle buluşturdu. İlk seyircili gösterimini ise Tarsus Şehir Tiyatrosu’nda yapan oyun, 10 Temmuz saat 20.00’de Mardin Atatürk Kültür Merkezi’nde sahnelenecek. Geçtiğimiz yıl 10 farklı kadın karakteri canlandırdığı “İşgüzar Bir Tekerrür” oyunundaki performansıyla 8. Emek ve Başarı Ödülleri’nde En İyi Kadın Oyuncu Ödülü’nü kazanan İlhan ile “Şahmaran” ve yeni projeleri üzerine bir sohbet gerçekleştirdik.  İlk olarak sohbetimize “Şahmaran” isimli tek kişilik müzikli oyun ile başlıyoruz. Suzan Acun İlhan, Tiyatro Gaia için seçtiği ilk oyunun efsaneleşmiş bir kadın hikâyesi olmasının tesadüf olmadığını söylüyor. İlhan, oyunun hikâyesini, “Kadın cinayetlerinin cezasızlıkla artarak sürdüğü, bu kadar can yaktığı günümüzde, kadının gücüne, dünden bugüne geçirdiği dönüşüme odaklanan bir oyun “Şahmaran”. Onun dilinden, gözünden anlatılan hikâye aynı zamanda kendisine tarih boyunca biçilen role, dün ve bugün arasında yaşadığı benzerliklere dikkat çekiyor. Efsaneleşen ve bilinen hikâyesinden yola çıkarak senarist-yazar Gülseren Aydın ile birlikte yeni bir metin yazdık” sözleriyle anlatıyor. CEBİMDE SÖYLENECEK ÇOK SÖZ BİRİKTİRDİM  Kurucusu olduğu Tiyatro Gaia’ya getiriyoruz sözü. İlhan, macerasını “Tiyatroda oyuncu olarak geçirdiğim 28 yılın ardından, artık kendi kanatlarımla uçmak istedim. Cebimde söyleyecek çok söz biriktirdim. Ve bu derdimi kendi kurduğum tiyatroda özgürce söylemek istedim” diye anlatıyor. Sadece oyuncu olarak değil tiyatronun her alanında olmayı sevdiğini belirten İlhan, “Oyunculuk sürerken, 2017’de kendi projelerimi hayata geçirmek adına bu hayalim gerçeğe dönüştü” şeklinde konuşuyor. Tiyatro’nun ilk oyunu olan Şahmaran’ın hazırlık aşamasını ise şöyle anlatıyor oyuncu: “Önce yapımcılığı deneyimlemek istedim, ortak bir proje olan ‘Bir Picasso’ oyununu sahneye taşıdık. Bu oyunda ‘Bayan Ficher’ rolünü üstlendim. 2020’de Tiyatro Gaia’nın ilk oyunu olarak ‘Şahmaran’ı sahnelemeye karar verdim, heyecanla tüm ince ayrıntılarını planlayarak çalışmaya başladım. Kültür Bakanlığı’nın desteğiyle projeyi hayata geçirdim.” Tiyatro Gaia olarak alışılmışın dışında, tiyatroya farklılık getiren yapımları hayata geçirmek istediğini ifade eden İlhan, “Yazanı, yöneteni, oynayanı ile kadınların yer aldığı projeler üreterek, tüm güncel sıkıntıları, sınavları sanatla alternatif buluşmalar ile aşmayı hedefliyorum” diyor.  SÜRDÜRÜLEBİLİR SANAT POLİTİKASI GEREKİYOR  Pandemi döneminde kapılarını kapatan çok sayıda özel tiyatroyu ve oyunculuğu bırakan meslektaşlarını hatırlatıyoruz İlhan’a. “Bu süreçte yaşananlar asla unutulmamalı” diyerek cevap veriyor ve birlikle dayanışmanın önemine değiniyor. İlhan, çözüm önerilerini ise şöyle aktarıyor: “Nitelikli bir sektör olmayı başaramazsak, bu sıkıntıları tekrar tekrar yaşamaya devam edeceğiz. Gün geçtikçe kötüye giden ekonomik koşullarda belki de çok daha zor günler geçireceğiz. Ülkemizin sürdürülebilir bir sanat politikasına ihtiyacı var. Ben geç olmadan hepimizin elini taşın altına sokmasını ve kalıcı çözümlerin hayata geçirilmesini istiyorum. Endişesiz, kaygısız, özgürce yeni projeler üretebilmek için bu şart. Bakanlık, belediyeler, meslek birlikleri ve sanata katkı sunmak isteyen tüm kurumların öncülüğünde birlikte işbirliği imkânlarını seferber ederek toplu bilet satın almak, turne sahne desteğini arttırmak, yazan üreten her kademesiyle büyük bir teşvik platformu zemini oluşmasına çabalamalıyız öncelikle.”  Önümüzdeki programını sorduğumuz İlhan, “8-9 Temmuz’da Diyarbakır Devlet Tiyatrosu Orhan Asena sahnesinde benim yönettiğim “İncir Ağacındaki Hanife” adlı yeni bir oyunun prömiyerini seyircili gerçekleştireceğiz. Yaz boyunca her iki oyunun yeni temsil tarihlerini duyuracağız, özellikle Şahmaran’ı, her şehirde oynamak en büyük dileğim. Ayrıca yeni bir oyun yazmaya başladım, eylül ayında seyirci ile buluşmasını planlıyorum, seslendirmeye devam ediyorum. Önümüzdeki dönemde bir sinema filmi ile de izleyiciyle buluşacağım” diyerek sözlerini sonlandırıyor. Bilmezlik tutkusu
Bilmeme ya da bilmezlik tutkusu, özellikle hakikat sonrası çağda başka bir anlama kavuştu. Örneğin neye sanat diyeceğimiz küratörlere, siyasi meselelerin ardındaki asıl bilgiye ulaşma uzmanlara ve yorumculara devredildi. Günümüzde ‘aracı’lara duyulan ihtiyaç büyüdü. Örneğin YouTuber’lar arasında bilgisayar oyunu oynayıp oynadığı oyunun videosunu çekip yayımlayarak para kazananlar var. Oyun oynama zevki bir aracıya devrediliyor. Salecl, ‘Kaygı Üzerine’ adlı kitabında çağdaş sanatta küratör de çoğu zaman izlerkitlenin sanat keyfini yatırdığı bir aracıya dönüştüğünü yazmıştı. Bir sergiyi gezerken, gördüğünüz eserlere bir anlam veremeseniz de nesnelere küratörün gözünden bakmaya çalışarak bütün bunların bir anlamı olduğunu varsayabilirsiniz. Salecl, böylelikle küratörün kendisi yerine sanattan keyif alan birine dönüştüğünü söyler. Salecl, bu aracı kavramını açıklamak için ilginç bir örnek de veriyordu kitabında, sürekli film kaydeden ama kayıt cihazı kendi adına filmlerin keyfini çoktan çıkardığı için hiç film izlemeyen adam… Sanırım o adamın, geç kalmışlık hissiyle de başı dertte; izleyecek bu kadar çok film, okunacak bu kadar çok kitap varken hangisine zaman ayırırsa bir kayıp olmaz? Sonuç, hiçbir filmi izlemeden ya da hiçbir kitabı okumadan geçen hayat… ARACILAR VE VİCDAN Salecl, TV yorumcularını da tıpkı küratörler gibi, büyük siyasi olayları ya da savaşları, kamu adına izleyen ve yaşayan aracılar olarak tanımlar: “TV çekilen acılarla onlar adına ilgilenirken, kamu da böylece gündelik hayatına devam edebilmektedir.” Sedat Peker videoları ya da Boğaziçi’ndeki direniş gibi olaylar hakkında yorumcular saatlerce görüş bildirip duygusal ve düşünsel olarak olayları yaşarken, çoğunluk hayatına bu aracılar sayesinde gönül rahatlığıyla devam eder sanki. BİLMEZLİĞİN GÜCÜ Meselenin bir de bilgi boyutu var. Bilgi, toplumsal olduğu kadar bireyseldir. İşin ilginç yanı, insanlar kendileri için dayanılması zor olan bilgiye ve hakikate yaklaştıklarında bilmemeyi ya da inkârı tercih eder çoğunlukla. Lacan, Budizm’den ödünç aldığı bilmezlik tutkusunu (cehalet tutkusu da denilebiliyor), hastalarının acılarının nedenini bilmemek için gösterdikleri çabayı anlamak için kullanmıştı. Aynı tutkuyu, analistin analizan karşısında cevapları bilen konumunda yer almaması gerektiğini öne sürerken de ele alır. Zaten psikoterapide de kişinin yaşadığı sorunların nedenini kendisi keşfettiğinde asıl değişim başlar ya da gerçekleşir. Bilgi bireyselleştiği ölçüde anlamlıdır. Ama ilginçtir, bilgi ve güç arasında kurulan ilişki, bugün bilmeme tutkusu ve güç arasında kuruluyor. Geniş yığınların bilmeme tutkusu bir güce dönüşmüş durumda. Örneğin Trump ve onu takip eden kitle için bilginin ya da öğrenmenin bir anlamı yok, çeşitli kanılara sahipler ve o kanılar hakikati oluşturur. Bu yüzden çok uçuk gelebilecek komplo teorilerine sıkı sıkıya sarılırlar, öğrenecekleri hakikat onların elinden sahip oldukları ya da sahip olmak istedikleri gücü alacaktır çünkü. Yorumcular, gazeteciler, aydınlar hakikatleri bir bir sıralıyor olsalar da, o hakikatler güç yanılsaması yaşayan kişiler için bir anlam ifade etmez, eğer onlar için bir anlam ifade ederse artık bu denli ilgi çekemeyeceklerine, önemli olamayacaklarına inanırlar. Bilmeme tutkusu, olumsuz olduğu kadar yerine göre olumludur da, Lacan’ın analistler üzerinden tanımlamaya çalıştığı gibi ya da Ranciere’in ‘Cahil Hoca’ adlı kitabında anlatmaya çalıştığı gibi, bir strateji olarak işe yaradığı da olur. Ama bilmeme tutkusunun bugün kitleleri içine alan hali, özellikle psikanalitik açıdan insanın hakikat karşısında takındığı tutuma daha derinden bakmayı zorunlu kılıyor. Dünyaca ünlü Ermeni duduk sanatçısı Civan Gasparyan yaşamını yitirdi
Dünyaca ünlü Ermeni duduk sanatçısı Civan Gasparyan 93 yaşında yaşamını yitirdi. Haberi sanatçının torunu duyurdu. Civan Gasparyan Jr. Facebook paylaşımında “Dünya bu gece düşünülemez bir kayıp yaşadı. Sadece bir ikon değil, aynı zamanda güzel bir ruh. Huzur içinde yatsın” dedi. Ermenistan’ın Godayk bölgesinde Solak kentinde 1928 yılında Muşlu bir ailenin çocuğu olarak dünyaya gelen Gasparyan, altı yaşında duduk çalmaya başladı. Henüz küçükken annesini kaybetmesiyle zor bir çocukluk geçirdi. Babası İkinci Dünya Savaşı’na katıldı. Bu nedenle Civan Gasparyan çocukluğunu yetimhanede geçirdi. 1947’de Moskova’ya gitti. 1948’de Ermeni Şarkı ve Dans Popüler Topluluğu ve Yerevan Filarmoni Orkestrası’nın solisti oldu. UNESCO dünya çapındaki yarışmalarında (1959, 1962, 1973 ve 1980) dört madalya kazandı. Gasparyan, 1973 yılında Ermenistan Halk Sanatçısı unvanına layık görüldü. 2002 yılında WOMEX (World Music Expo) Yaşam Boyu Başarı Ödülü’nü aldı. Ermeni halk müziği çalan küçük bir toplulukla dünya çapında turneler düzenledi. Ronin, Gladyatör de dahil olmak üzere birçok filmin müziklerini icra etti ve besteledi. Gasparyan, Sting, Peter Gabriel, Hossein Alizadeh, Erkan Oğur, Michael Brook, Brian May, Lionel Richie, Derek Sherinian, Ludovico Einaudi, Luigi Cinque, Boris Grebenshchikov, Brian Eno, David Sylvian, Hans Zimmer gibi birçok sanatçıyla işbirliği yaptı. Ayrıca Kronos Quartet ve Los Angeles Filarmoni ile kayıtlar gerçekleştirdi. Gasparyan, Oslo’daki 2010 Eurovision Şarkı Yarışması’nda Ermenistan adına yarışan Eva Rivas’ın şarkısında da sahne aldı ve Eurovision Şarkı Yarışması’nda performans sergileyen en yaşlı kişi oldu. Gasparyan Türkiye’de konserlerde sahne aldı. Erkan Oğur ile kaydettikleri Fuad albümü Kalan Müzik’ten yayınlandı. Gasparyan 20’den fazla albüm kaydetti ve binlerce konsere katıldı. Ölümü müzik dünyasında ve Ermeni toplumunda büyük bir üzüntüye sebep olurken, Türkiye’deki yayıncısı Kalan Müzik, Twitter’da yaptığı paylaşımda Gasparyan’ın ölümünden duydukları üzüntüyü ifade etti. Paylaşılan fotoğrafta kısa bir süre önce yaşamını yitiren Kalan Müzik'in kurucusu Hasan Saltık ile Gasparyan yan yana görülüyor. Kurucumuz Hasan Saltık yakın dostu, kıymetli sanatçımız Djivan Gasparyan'ın vefat haberini duyurmaktan dolayı derin üzüntü içerisindeyiz. Ailesine ve sevenlerine baş sağlığı dileriz.#djivangasparyan pic.twitter.com/UAC4GjBSAz PAŞİNYAN’DAN MESAJ Ermenistan Başbakan Vekili Nikol Paşinyan, Civan Gasparyan’ın vefatı nedeniyle taziye mesajı yayınladı. Paşinyan şunları söyledi: “Dünyaca ünlü duduk sanatçısı Civan Gasparyan’ın vefatını derin bir üzüntüyle öğrendim. Ünlü usta, yaratıcı etkinliği boyunca Ermeni dünyasının duduk enstrümanının şanını tüm dünyaya yaymış, birçok prestijli sahnede sahne almış, ünlü filmlerde Ermeni ezgilerini sunmuş, ünlü besteciler ve dünyaca ünlü müzisyenlerle işbirliği yapmıştır. Halkımız ve tüm dünya müziksever topluluğu Civan Gasparyan’ı Ermeni aydınının müstesna bir şahsiyeti sıfatıyla evrensel sanatın büyükleri arasında görmüştür, ki biz de bundan gurur ve ilham aldık. Civan Gasparyan’ın müziğini dinledikten sonra William Saroyan, “Civancan, bu bir müzik değil, duadır” demişti. Üstadın icra ettiği dualar sadece Ermenilerin değil, dünyanın her yerindeki sanatseverlerin de kalbinde ve hafızasında sonsuza kadar kalacak. Ailesinin, meslektaşlarının, hayranlarının bu büyük kaybının acısını paylaşıyorum. Sevgili Üstad, huzur içinde yat.” Aşk 101 dizisinin yeni sezon tarihi belli oldu
Sadberk Hanım Müzesi'nden Bir Seçki, "Maziyi Korumak" Meşher'de
Nagehan Kara Zaman son derece hızlı akıyor bugünlerde. Geçmiş çok uzaklarda. Yaşadığımız an bile bir anda geçiveriyor. Eskimeye başlıyor. İlişkiler sabun köpüğü. Nesnelerse tek kullanımlık, kullan at ya da son moda hali ile her yanımızı sarıyor, kaplıyor. Ne kadar çok nesneye sahip olursak o kadar fazlasını istiyor, o kadar fazla nesne tarafından ele geçiriliyoruz. Durmadan üretiyor, tüketiyoruz. Bu hızlı tüketim döngüsünün içinde sürekli en yeni, en trend olana sahip olmamız gerektiğini hissediyoruz. En son modelini, en çok özelliğe sahip olanı, en yeni versiyonu almalıyız. Nesneler, mekânlar, şehirler, bilgi, hatta bizler sürekli değişmeli, güncellenmeliyiz. Yeni olmalı, hızlı hareket etmeli, moderni seçmeli, geleneksele karşı çıkmalıyız. Bugünün insanından beklenen sürekli değişimken bazı şeylerin korunmasının önemi daha da artıyor. Örneğin geçmiş, üzerinde yaşadığımız topraklarda bir zamanlar varlık gösteren uygarlıkların izleri, günümüze bıraktıkları, bugün yaşadığımız şehir, yok oluşuna neden tanık olduğumuz deniz, çevre, doğa… 210 ÖZEL ESER BURADA   Müzelerin en önemli misyonlarından biridir koruma. 1980 yılında, Türkiye’nin ilk özel müzesi olarak ziyarete açılan Sadberk Hanım Müzesi’nin kuruluşunun 40’ıncı yılına özel olarak hazırlanan “Mâziyi Korumak: Sadberk Hanım Müzesi’nden Bir Seçki” adlı sergi temasını müzenin muhafaza etme, koruma misyonundan alıyor. 19 binin üzerinde esere sahip olan müzenin koleksiyonlarından seçilen 210 özel esere yer verilen serginin küratörlüğünü Sadberk Hanım Müzesi Müdürü Hülya Bilgi yapıyor.  GELECEK KUŞAKLAR İÇİN  Hayatın hızla aktığı ve sürekli değişen İstanbul’un ana arterlerinden biri İstiklal Caddesi’nde yer alan Meşher’de gerçekleşiyor sergi. Caddedeki hız ve değişime inat MÖ 6’ncı binyıldan 20’nci yüzyıla uzanan geniş bir zaman diliminin öyküsü yayılıyor Meşher’in üç katına. İlk katta yaklaşık bin 600 yıllık bir zaman aralığına tanıklık ediyoruz. M.Ö. 6 binlerden, Geç Neolitik Çağ’a ait terracota bir kadın figüründen, M.Ö. 2 binlerden Eski Asur Döneminden çiviyazılı tabletlere, M.Ö. 600’lerden kalma Arkaik Dönem siyah figürlü amphoralardan, M.S. 1’inci yüzyılda yapılan mermer Roma Dönemi büstüne, M.S. 10. yüzyıl Bizans’tan kalma bronz bir rölikere kadar çeşitli uygarlıkların eserlerinden örnekler görüyoruz. İkinci ve üçüncü katta ise zengin bitkisel bezemeye sahip çinilerden Beykoz işi çeşmibülbül opallere, gelin kıyafetinden kahve takımlarına kadar Selçuklu ve Osmanlı Dönemi eserleri karşılıyor bizleri.  Binyıllar arasında zamanda bir yolculuk yapıyoruz adeta. Geçmişte bu topraklar üzerinde yaşayan insanların duygu, düşünce, inançlarını, beden enerjilerini aktardıkları nesnelerden, zamanın ruhu, enerjisi yayılıyor sergi mekânına ve izleyiciye geçiyor. Örneğin M.Ö. 6 binlerde kimliği meçhul ellerin bıraktığı izlerle şekillenen bir kadın figürini, binyıllarca toprak altında bekleyip korunaklı doğal ortamından gün yüzüne tekrar çıkışıyla yeni bir varlık kazanıyor. Havanın, ısının, çevrenin etkisiyle muhtemel çözülme süreci önleniyor uygun ortam koşullarında izleyiciyle buluşuyor. Kültür varlıklarının korunması, hafızanın, belleğin, kültürün, mazinin de korunmasını ve gelecek kuşaklara aktarılmasını sağlıyor. Sergiye özel hazırlanan, Meşher’in Spotify ve Youtube kanalından ulaşılabilen Podcast serisi de benzer bir amaca hizmet ediyor. Örneğin serinin ilk bölümünde figürinlerin yapılış amacından kullanım yerine, malzeme ve üslup özelliklerine kadar son derece detaylı bilgiye ulaşmak mümkün.  40 yıllık serüveninde binlerce eserin korunmasını ve izleyici ile buluşmasını sağlayan Sadberk Hanım Müzesi’nin bu özel seçkisi 1 Ağustos’a kadar Meşher’de ya da çevrimiçi olarak gezilebilir. Zamanda, kültürler, uygarlıklar arasında yaptığınız bu yolculuğa Sarıyer’deki Sadberk Hanım Müzesi ziyaretiyle devam edebilirsiniz. Hiçbir şarkım gücenmiyor
Işıl ÇALIŞKAN Müzikle geçen yarım asırlık bir ömür usta müzisyen Vedat Sakman’ınki. Sanatçı, notalardan geçen 50 yılının tescilini “50 Yılın Senfonik Öyküsü” ismiyle albüme dönüştürdü. Müzikal yolculuğunda klasikleşmiş eserlerinin yer aldığı albüm, Sakman’ın Caddebostan Kültür Merkezi’ndeki 50’nci sanat yılını kutladığı senfoni orkestrası eşliğinde gerçekleştirilen konserdeki parçalardan oluşuyor. Albümde, “Süreyya”da var, “Tut Şunun Ucunu Götürelim Abi” de “Yaşamın Gözlerin Kadar Güzel Olsun” da. Üstelik senfoniyle bezenmiş haliyle… Sözü fazla uzatmadan usta sanatçıya bırakalım… Sizinle en son Deniz Durukan’ın “Müzisyen” kitabı için bir araya gelmiştik. Nasılsınız o zamandan bu yana? Evet, çok teşekkür ederim iyiyim. Umarım sizlerde iyisinizdir. Sahnelerden uzak kaldığınız bu süreci nasıl anlatırsınız? Hepimiz için bilmediğimiz bir düşmana karşı, şaşkınlık ve ne yapacağını bilememek duyguları içinde geçti. Yazık ki müzisyenler çok zor bir 1 buçuk yıl geçirdi. Enstrümanını satanlar, evini kapatanlar, yaşamına son verenler oldu… İktidarın reflekslerine yorumunuz nedir? Akıllarına bile gelmeyen bu insanlar hakkında en ufak bir fikirleri olduğunu sanmıyorum. Şöyle ki; Türkiye genelinde köylerde bile eğlence yerleri pavyonlar, düğün salonları, barlar, gece kulüpleri, buralarda çalışan müzisyenler, garsonlar, konsomatrisler, travestiler, onların aileleri tam geçen yılın mart ayından bu yana işsizler, kimsenin umurunda değil. Toplumun en zor durumda olan kesimi böyleyken… En sona bırakılan, hatta hâlâ yasaklı olan bu insanlar yok sayılıyor. Bunlar insan, vergi veriyorlar, çalışma ruhsatları var. Nasıl yok sayıyorsunuz?  SİYASETEN BERBAT AMA MÜZİKLE GEÇEN YILLAR  56 yıl, dile kolay… Geriye dönüp baktığınızda ne görüyorsunuz? Siyaseten berbat ama müzikle yaşadığımız güzel bir hayat olduğunu düşünüyorum. Duygusal hassasiyetlerimiz yüksektir. Kişisel yaşadıklarımızın yanında toplumsal olaylara karşıda duyarlı olmamızı tembihledi ustalarımız bize. Bu sorumluluğu omuzlarımızda taşımak vazgeçilmezimizdir. Sanata saygı, doğaya saygı, insana saygı. Her zaman… “50 Yılın Senfonik Öyküsü”nü kayda alma fikri nasıl doğdu? Bu fikir ve yatırım tamamen sevgili menajerimiz, iş arkadaşımız Erman Aksoylu kardeşimizin uğraşlarıyla gerçekleşti. Kendisine buradan da çok teşekkürler ediyorum.  Şarkılar nasıl bir seçkiyle albümde buluştu? Bu noktada hiçbir şarkımı gücendirmek istemedim ve kura çekerek tespit ettim. Şarkılarınıza gelen senfonik dokunuşu nasıl anlatırsınız? Tabii ki gurur verici. Müzik hayatımda pek çok prodüksiyonda böyle klasik formatta diğer çeşitli şarkıcılara yaptığım düzenlemeler oldu. Bu sefer Tolga Kılıç kardeşim, düzenlemeleri yapmayı arzu etti ve klasik format içeren bir orkestranın partisyonlarını yazdı ve yönetti. Kendisine çok teşekkürler. Ayrıca eşlik eden kardeşlerim, evlatlarım bütün müzisyenlere de teşekkürler ediyorum. Babanız Anadolu’da doğmuş, âşık geleneğinden geliyor. Anneniz ise batılı, aristokrat bir ailenin kızı. Sentez kültürde büyümenin müziğinize yansımasını nasıl anlatırsınız? Evet hem batıyı hem doğuyu içimde hissetmem bu olgu ile oldu. Çocukluğum zaman zaman türküleri, zaman zaman klasik eserleri tanımakla geçti. Louis Armstrong’un dediği gibi, “İyi müzik vardır, kötü müzik vardır, ben iyi müzik dinlerim”. Çünkü babam aynı zamanda eğitimli bir müzik insanıydı. Evimizde piyanodan tambura, flütten saza her tür enstrüman vardı.  AŞKA SÖZ KALMAMIŞ BİZE YAŞAMAK KALMIŞ  Bunu merak etmeyen yoktur sanırım. Aşkı sizin bakışınızla tanımlamanızı istesek? Hâlâ tanımlanamamış bir illüzyon, çağlar boyu o kadar güzel tarifler edilmiş ki artık bize söyleyecek söz kalmamış, sadece yaşamak kalmış. Deniz Durukan kitapta tam bir müzisyen demişti sizin için. Vedat Sakman deyince akıllara müziğinin yanı sıra bir duruş gelir. Tüm bunlar bir bütün olarak mı düşünülmeli? Evet, bunlar mutlaka bir bütün olarak düşünülmeli. Şöyle ki; söylenecek bir sözünüz, anlatacak bir derdiniz var, anlatıyorsunuz ve insanlar sizi dinliyorsa ne büyük bir şans yakalıyorsunuz. Bundan hareketle onlara saygı duymalı ve sorumlu davranmalısınız. Ulaştığınız insanların adedi asla önemli değil.  NÂZIM BESTELERİYLE KARŞINIZA ÇIKACAĞIM  Önümüzdeki sürece dair nasıl planlarınız var? Yeni bir albüm çalışmasını bitirdim. Bütün bu karışıklık içinde kaybolup gider düşüncesiyle, sonbaharı hedefliyoruz. Yaşanan bu çirkin sürecin biteceği ve yeniden şarkılarımızla geri döneceğimiz inancındayım. Bunun yanında yıllardır üzerinde çalıştığım uzun soluklu Ömer Hayyam müzikali çalışmalarıma devam ediyorum. Dünya şairlerinin şiirlerinden bestelediğim çalışmalarım var, Nâzım Hikmet Ran şiirlerinde bestelediğim şarkılarım var. Bütün bunları gelecekteki güzel zamanlarda beğeninize sunacağım. *** Her şarkıya bir cümle Şarkıların hikâyesini birer cümle ile anlatır mısınız?  Ay Tutulsun: Lütfen çocukların çiçeklerden haberi olsun. Bebeğim: Ali İsmail Korkmaz. Bir Şarkı Dinlersiniz ya bazen: Aşk yaşadığınız sürece hep yanınızda. Deli Kuş: Yaşasın özgürlük Göçtü Gitti: Terkedilmenin komik hali. Gözleriniz İstanbul: İki sevgili yan yana Gözleriniz ve İstanbul. Her Neyse: Ayrılığın hüzünlü senfonisi. Hiçbir Ağaç Böyle Harikulade Bir Yemiş Vermemiştir: Yaşamak ne güzel şey… İlla: Bazı şeyler vazgeçilmezdir. Kandilli: Balık, roka ve rakı ve Boğaziçi daha ne olsun. Kuklalar: Yaşamın ne kadar anlamlı olduğunun farkında mıyız? Melekler: Keşke bir ömrü gülümseyen meleklerle geçirebilsek. Süreyya: Bazen çılgın hayatlara imreniriz ya öyle işte. Tut Şunun Ucunu Götürelim Abi: Götüre götüre bir türlü bitmeyenlerin boyu devrilsin. Yaşamın Gözlerin Kadar Güzel Olsun: Umarım ayrılıklarınız olmaz ama olursa da böyle olsun. Keman virtüözü İlyas Tetik, yaşamına son verdi
Müzisyen Öykü Aras: Büyük aydınlıklar karanlıktan doğar
Gizem Ertürk Disiplinlerarası birçok üretime imza atan sanatçı Öykü Aras’ın elektronik müzik, ambient, özgür doğaçlama ve minimalizm gibi birçok müzik stilinden etkiler taşıyan ilk albümü “İçimize Doğru” ile müzikseverlerle buluştu. İnsanın özüne doğru yaptığı bir yolculuk hikâyesini konu alan albümde Aras’ın besteleri, albümün prodüktörlüğünü üstlenen Şevket Akıncı’nın özgür, fantastik ve şiirsel üslubu ve kendine özgü düzenlemeleriyle müzikseverlere ulaşıyor.  Aras, ilk albümü “İçimize Doğru”nun nasıl doğduğunu şöyle anlatıyor: “Albüm yapma fikri Fransa’dan Türkiye’ye döndükten sonra oluşmaya başladı. Bir meditasyon sırasında kendimi sahnede şarkı söylerken gördüm ve bu vizyon beni çok etkiledi. O zamana kadar benim için düşünmesi bile ‘imkânsız’ bu hayalin peşine düştüm, kalbim nereye götürüyorsa oraya gittim. Ettiğim niyetler bana kapılar açtı, dostlar yardım etti. Uzun zamandır farkında olmadan kenarda biriktirdiğim sözler ve melodilerle yeniden buluşup, kendi imkânlarımla demolar hazırladım. Onlar uyumlu bir bütün oluşturmaya başlayınca ben de ‘albüm’ü zihnimde daha iyi görebilir oldum. Sonrasında ise albümün prodüktörlüğünü üstlenecek olan Şevket Akıncı ile tanışmam, onun ve aramıza dâhil olan müzisyen arkadaşları Zeynep Oktar ve Nihal Saruhanlı’nın desteklemesiyle beraber albümü hazırlama sürecimiz başladı.” BİR İŞ KALPTENSE KARŞILIĞINI BULUR  Albümün tür olarak dönemdaşlarının yaptığı müziklerden farklı olduğunu hatırlatarak Aras’a bu anlamda dinleyiciye ulaşma kaygısı duyup duymadığını sorduğumuzda, “Bir iş eğer kalpten yapılıyorsa, o işi kabul edecek ve destekleyecek kitlenin de var olduğuna inanıyorum” cevabını veriyor.  Fransa’da Güzel Sanatlar eğitimi alan Aras, orada sanata bakış açısı ve gençlerin hayat standartı ile Türkiye’de arasındaki gözlemlediği temel farkları, “Orada sanat daha ulaşılabilir; küçüklükten itibaren insanların hayatlarının içinde ve eğitimin büyük bir parçası. Tarihi müzelerden çağdaş galerilere kadar her yerde anaokulu çağındaki çocukların öğretmenleriyle ders yaptıklarını görebilirsiniz. Gençler, öğrenciler birbirlerine benzer hayat standartları içerisinde yaşıyorlar. Ekonomik farklılıklar olsa bile, buradaki kadar göze battığını düşünmüyorum” sözleriyle özetliyor.  Sözü pandemiye getiriyoruz ve Aras’a “Geçen 16 ayda derin bir uykuda mıydık yoksa aydınlandık mı?” sorusunu soruyoruz. En büyük aydınlanmaların en karanlık zamanlardan sonra gerçekleştiğini vurgulayan müzisyen, sorumuzu, “Bireysel olarak bu süreci hepimiz farklı deneyimledik. Kimimize durup dinlenmek iyi geldi, kimimiz korkuya, endişeye kapıldık. Hayatının yönünü değiştirenler, hayatını kaybedenler, hayatlarını daha derinden okuyabilenler oldu… Kolektif açıdan baktığımızda yaşamlarımızın sarsıldığını inkâr edemeyiz. Bence uykuda değildik ama aydınlandığımızı da söyleyemeyeceğim” diye yanıtlıyor ve ekliyor: “Aydınlığın bir anda oluşacağını zannediyoruz. Aydınlanmak fark etmek, görmek, bilmek demek. Kendimizi bilmeden, kendimize aydınlanmadan kolektif olarak nasıl aydınlanacağız ki? Yolumuz var. Umarım yaşadıklarımızdan ders çıkarabiliriz.”  KOŞULSUZ OLARAK DESTEKLENMİYORUZ  Son olarak bu ülkede yaşayan genç bir müzisyen olarak hislerini anlatarak sözlerini sonlandırıyor Aras: “Karmaşık bir ülke gündemimiz var. Sanatçıların da koşulsuzca desteklendiklerini söyleyemeyeceğim. Kendimizi var etmek, yola devam etmek için çabadayız. Koşullar ne olursa olsun, bilinçli bir alanda yaşıyoruz ve bilgi bu alanda her zaman mevcut ve özgür. Gerçek bilgi yok edilemez, sonsuza kadar bastırılamaz. Bilincimizi yükseltecek her bilgi bir şekilde kendini açığa çıkarmanın bir yolunu buluyor, buldu ve bulacak.” Ekolojik-korku öyküleri
Sinemada, ‘ekolojik-korku’ (eco-horror’) olarak tanımlanan bir alt-tür var. Bu filmlerdeki korku nesnesi çoğunlukla insanın doğaya verdiği zararın yol açtığı dehşetengiz mutasyonlar, iklim değişikliğinin yıkıcı etkileri, insanlığın bir ‘canlı türü’ olarak varlığını tehlikeye sokan çevre sorunlarından doğar.   Türün başlangıç filmlerinden olan Them!, ABD’nin New Mexico’da yaptığı atom bombası denemeleri sonucu mutasyona uğrayıp devleşen karıncaları anlatıyordu. Teknolojinin kapitalist gelişim ve uygulama süreçleri sayesinde korku ve kaygılarımız çeşitlenirken, ekolojik-korku filmleri de çeşitlendi. Yönetmen Night Shyamalan’ın 2008 tarihli filmi The Happening/Mistik Olay‘da epey sofistike bir öykü anlatılıyordu mesela: Bitkilerin, insanlığa karşı türlerini korumak için kolektif bir eyleme gidecek kadar bilinç sahibi olduğu bir dünya. Arıların kitlesel düzeyde yok olduğu, tarım ve orman alanlarının yayılmacı insanlığa yenik düştüğü, GDO çalışmalarının bitkilerin yaşam biçimini dönüştürdüğü bu dünyada “Yetti artık!” diyen bitkiler, atmosfere insanların çıldırıp o an ellerine ne geçerse kullanarak intihar etmelerine yol açan bir madde salgılıyordu. Türkiye’de gösterime girerken belli ki ‘dinsel kıyamet’ zihniyetinin etkisiyle ‘mistik olay’ olarak tanımlanan öykünün aslında oldukça sağlam maddi temelleri var, ne yazık ki… Sanayi Devrimi’yle başlayan süreçte bu tür anlatıları doğuran altyapı kurumları öyle bir hale geldi ki, son yıllarda artık The Happening’den daha sert ve ürkütücü ekolojik-korku filmleri yapılıyor.  Örneğin Honeydew (2020) adlı ekolojik-korku filminde, buğdayların salgıladığı ‘sordico’ adlı bir tür mantarın yol açtığı ölümcül bir delilik halini izliyoruz. Ya da örneğin epey ürkütücü bir film olan Gaia’da (2020), Yunan mitolojisinin ilk ve en kudretli ana tanrıçası Gaia’nın adına yakışır ‘toprak ana/tabiat ana’ göndermeleri eşliğinde, evrimleşerek besin zincirinde en üste çıkmaya aday olan bir canlı türüyle karşılaşıyoruz. Evrim çoktan olup bitmiş bir şey değil de evrenin sonuna dek yaşanacak doğal bir süreç olduğundan, kurmacayla olası gelecek arasındaki ilişkinin de epey bulanıklaştığı hikayeler bunlar, gerçekçi değil belki ama akılcı hikâyeler…  Türün çok klasik ama aynı zamanda çok ilginç örneklerinden biri 2021’de geldi. Unearth adlı bu filmde, iki komşu çiftlik üzerinden dünyanın halini izliyoruz: Bu çiftliklerden birinde zar zor mısır üreterek geçinmeye çalışan Kathryn Dolan ve ailesi, diğerinde hem verim alamadığı hem de aslında tarımla uğraşmak istemediği için mısır tarlalarını bir doğalgaz firmasına kiralayan George Lomack ve kızları yaşamaktadır. Kathryn George’u topraklarını doğalgazcılara değil kendisine kiralaması için ikna etmeye çalışır ama başaramaz. Kolay yoldan para kazanma hevesindeki George, tümüyle şirket lehine maddeler içeren bir sözleşme imzalar. Koca koca kamyonların taşıdığı iş makineleriyle gelip ortalığı toza dumana katan doğalgaz firması, toprağın derinliklerinden, aslında hep orada kalması gereken bazı zehirli maddelerin yüzeye çıkıp su kaynaklarına karışmasına neden olur. Sonra, insan bedeninin hızla çürüyüp parçalanmasına neden olan bir hastalık baş gösterir.   Bu ekolojik-korku öykülerinde insanlığın bilimsel gelişmesiyle ilgili karamsar, hatta neredeyse teknofobik bir söylem geliştirildiği doğrudur. Ama söz konusu bilimsel ve teknolojik gelişmeler, uzunca bir süredir insanlığın doğayla barışık ve ortaklaşa refahı için değil de açıkça kapitalizmin hizmetinde, sermaye sahiplerinin daha da zenginleşmesi amacıyla kullanılan aygıtlara dönüştüğü için, bu teknofobinin ne yazık ki fazlasıyla maddi temellere sahip olduğunu da kabul etmek lazım.   Bizde durum birazcık farklı, ama söz konusu maddi temeller fazlasıyla var. AKP iktidarının akıl almaz doğa düşmanlığı sayesinde, cinli-perili saçmalıklardan kurtulabilse aslında ekolojik-korku filmlerine epey katkı sağlayabilecek bir ülkede yaşıyoruz; bir kere bile ayak basmayacağı beton zeminleri överek “Yol yabdı, köbrü yabdı!” diyen taşralı bir vatandaşla ailesinin geçirdiği metamorfoza dair bir film yapılsa mesela... İzmir Büyükşehir Belediyesi’nden Şehir Tiyatroları açıklaması
İzmir Büyükşehir Belediyesi, Şehir Tiyatroları’nın (İzBBŞT), kadro sınavlarına başvurmak isteyen oyuncu adaylarında aradığı şartlar ve sınav koşullarıyla ilgili bir açıklama yayınladı. İzBBŞT, Büyükşehir Belediyesi’ne bağlı bir müdürlük olarak özel bütçeyle yönetilen ve sanatsal açıdan özerk bir sanat ve kültür kurumu olduğu kaydedilen açıklamada, “İzmir Büyükşehir Belediyesi demokrasiye duyduğu inanç doğrultusunda kurumun özerk yapısına ve sanatsal bağımsızlığına sonsuz saygı duymakta, kurumla ilgili kararları kuruma, sanatla ilgili kararları sanatçılara bırakmaktadır. Kurum ise İzBBŞT Yönetmeliği’ni rehber edinmekte ve İzBBŞT Yönetmeliği uygulamaktadır” denildi. İzBBŞT’nin 4-20 Haziran 2021 tarihleri arasında kultursanat.izmir.bel.tr adresinde yayımlanan kadro ilanındaki “Adaylarda aranan nitelikler” kısmındaki “Üniversitelerin, konservatuvarların Oyunculuk Anasanat Dalını veya yurt dışında denkliği Milli Eğitim Bakanlığınca kabul edilmiş okulları bitirmiş olmak” koşulu da yine İzBBŞT Yönetmeliği’ne dayanarak getirildiğinin belirtildiği açıklamada, şu görüşlere yer verildi: “Kadro sınavlarına oyunculuk pozisyonu için yapılan 1065 başvurudan 210’u bu koşulu karşılamadığı için elenmiş, 855 aday ise tiyatronun olmazsa olmazı şan ve dans yetilerini sergilemek üzere birinci aşamaya davet edilmiştir. Adayların iyi koşullarda sınava girmesi için gerekli önlemler alınmıştır. Sınav alanında sabah ve öğlen tüm adaylara kumanya verilmiş, çay, kahve ve su servisi yapılmıştır. Adayların sıcak havadan etkilenmemesi için gölgelik alanlar oluşturulmuş ve rahat oturma düzeni sağlanmıştır. Birinci aşama sınavları kamera ile kayıt altına alınmış ve süreç şeffaf bir biçimde yürütülmüştür. Her aday şan sınavına tek başına, dans sınavına ise altışarlı gruplar halinde alınmıştır. Dans sınavında her altışarlı gruba farklı koreografi verilmiş, müzik eşliğinde ritim duyguları ve hareket kabiliyetleri değerlendirilmiştir. Şan sınavında ise adaylardan en az bir parça söylemesi istenmiş ya da piyano eşliğinde ses/ritim duyarlılığı değerlendirilmiştir. Enstrümanını getiren adayların enstrüman çalmasına izin verilmiştir. Heyecanlanan veya zorlanan adaylara birden fazla fırsat tanınmıştır. Eski Devlet Tiyatrosu Genel Müdürü ve İzBBŞT Genel Sanat Yönetmeni Yücel Erten, 9 Eylül Üniversitesi Oyunculuk Anasanat Dalı eski Başkanı ve İzBBŞT Sanat İletişim Direktörü Prof. Hülya Nutku, Kocaeli BB Şehir Tiyatroları Sanatçısı ve İzBBŞT Sahne Direktörü Ufuk Aşar, emekli İzmir Devlet Operası Sanatçısı Altuğ Dilmaç ve İzmir Devlet Opera Balesi Sanatçısı Meltem Yorulmaz’dan oluşan jüri sonuçları değerlendirmiş ve 1-4 Temmuz arasındaki ikinci aşamaya 156 kişinin davet edilmesine karar verilmiştir. Sınavların ikinci aşaması ise tüm şeffaflığıyla sürdürülmektedir. İzmir Büyükşehir Belediyesi olarak büyük bir heyecanla perdelerinin açılmasını beklediğimiz İzBBŞT’nin her zaman yanında olduğumuzu bu vesileyle tekrarlarız. İzBBŞT Yönetmeliği yukarıda değinildiği gibi çok önceden bağımsız kurullarca belirlenip kamuoyuna duyurulmuş, sınav süreci de bu doğrultuda başlamış ve halen devam etmektedir. Bu aşamada bir değişiklik beklentisiyle sınava gölge düşürecek açıklama yapmama konusunda herkesi sağduyuya çağırıyoruz. Bu süreçte İzBBŞT Yönetmeliği’nde değişiklik beklentisi, halen sınavları devam eden adaylar ve İzBBŞT’nin sezon hazırlıklarında önemli olumsuzluklara sebep olacaktır. Şartnamede; “adaylarda aranan nitelikler” gelecekte daha kapsayıcı, katılımı arttıran bir anlayışla genişletilebilir. Biliyoruz ki, bu kent için çok anlamlı olan ve belki de başlatılması çok geciken bu girişim zamanla eksiklerini gidererek, olgunlaşarak güçlenecektir." Hayat bir aynadır her gelen bakar gider
Bir festival geride kalırken, sinemamızın müzikle ilişkisi üzerinde bir kez daha durmakta yarar var. Sinema tarihinin ilk yıllarından, sessiz filmlerden bu yana filmlerde müziğin kullanımındaki farklılıklar üzerinde durmuştum önceki yazılarımda. Filmin etkisini artırmak, duyguların altını çizmek biçimindeki klasik yaklaşım, yirminci yüzyılın ikinci yarısında yeni boyutlar kazanmış, müziği anlatımın önemli ögelerinden bir olarak ele alan, kimi zaman görsel anlatımı destekleyen, kimi zamansa -özellikle Brecht’yen anlatı denemelerinde- karşıt bir vurgu ile yorumlayan yapıtlar öne çıkmıştı. Ülkemizde, klasik yaklaşımın terk edilmesi için yakın zamanlara kadar beklemek gerekti. Müzik, hazır bestelerin sahnelere yakıştırılması/yapıştırılması ile ve genellikle seslendirme aşamasında devreye giren bir ögeydi. Bir başka alışkanlık da, filmde diyaloğun olmadığı her anın müzikle doldurulmasıydı, ki bu alışkanlık halen televizyon dizilerimiz için geçerli. İşte bu nedenle, filmlerin yanı sıra televizyon dizilerinin de değerlendirilmesine karar verdik, festivalin hazırlık sürecinde. Böylelikle, doğru müzik kullanımına ve iyi bestelere görünürlük kazandırmayı hedefledik, “Marifet iltifata tabidir” atasözünden hareketle… Festivalin ‘Ulusal Yarışma’ bölümüne seçtiğimiz on bir yapıt arasından beşi ödül listesinde yer aldı. Yönetmen Ezel Akay başkanlığındaki Jürimiz (dün gazetemizde adları yayınlandığı için yinelemiyorum) büyük ödülleri müzik üzerinde odaklanan filmlere (“Ölü Ekmeği” ve “Mimaroğlu”) vermeyi tercih etmişti. Yarışma seçkisi içindeki filmlerin özgün besteleri, sinemamızda müzik kullanımının artık son derece bilinçli yapıldığını gösteriyordu. Ödül listesine girememesine rağmen, jürinin beğendiği filmlerden biri olan Pelin Esmer’in “Kraliçe Lear” filminin Barış Diri, Faysal Soysal’ın “Ceviz Ağacı”nın İranlı besteci Payam Azadi, Cenk Ertürk’ün “Nuh Tepesi”nin Belaruslu besteci Leon Gurvitch imzalı müzikleri en fazla dikkati çeken film müzikleri arasındaydı. Ümit Ünal’ın iki oyuncusuna (Ece Dizdar ve Selen Uçer’e) ödül kazandıran filmi “Aşk, Büyü, vs.”nin minimal müziği yönetmenin imzasını taşıyordu. Filmin finalindeki şarkı güzeldi, ama En İyi Özgün Şarkı ödülünü kazanamamasının nedeni, film için yapılmış bir beste olmayıp, daha önce yapılmış bir şarkının yeniden yorumlanmış versiyonu olmasıydı. Zeynep Dadak’ın ”Ah Gözel İstanbul”unda müziğin bir anlatı ögesi ve kurguyu belirleyen bir unsur olarak kullanımı Erdem Helvacıoğlu’nun çalışmasını diğerlerinin bir adım önüne çıkartıyordu.  ÖLÜ EKMEĞİ   Doğup büyüdüğü Kars-Ardahan yöresinin kültürüne duyduğu saygıyı ve sevgiyi, yöre insanının mizah duygusunu dile getirdiği “İnat Hikâyeleri” ile birlikte, Reis Çelik’in en sevdiğim filmlerinden biri “Ölü Ekmeği”. Klasik kalıpların dışında bir çalışma bu. Yörenin kültür değerlerini, özellikle âşık geleneğini masalsı bir anlatımla beyazperdeye taşıyor. Çelik, donmuş Çıldır gölü üzerinde bulunan bir kızıl elmanın, gencecik bir ozanın, kavuşulamayan bir aşkın hikâyesinde, genç âşığa el veren ustanın ölümü ardından yenen ‘ölü ekmeği’nden yola çıkarak, ölmekte olan bir geleneğe ağıt yakıyor.  Anadolu’nun kültürel zenginliğinin en belirgin ögelerinden bir olan ama sınır ötesinde de -Kafkaslardan Orta Asya’ya- karşılığı olan ‘âşıklık’ geleneği, şiiri, müziği, öykü anlatımını buluşturan ve geniş kitlelerle kolayca bağ kurabilen, Unesco’nun ‘Somut Olmayan Kültürel Miras’ listesine tescil ettirmeyi başardığımız bir gelenektir. Âşıkların bir dinleyici topluluğu karşısında atışmalarını içeren bu gelenek ülkemizin farklı bölgelerinde farklı özellikler taşır. Belki de, en özgün olanı Kafkaslar’la İran’ın sınırındaki Kars-Ardahan yöresine ait olandır. Bu bölgede yaşayan ‘terekeme’lerin bir bölümü İran Azerbaycanı’nda, bir bölümü Gürcistan’da, bir bölümü ise ülkemiz sınırları içinde yaşıyor. Reis Çelik, çok iyi tanıdığı yöre insanının sözü ve sazı kullanma becerisini yansıtırken, bölgede yaşayan köylülerle, Gürcü âşıkları ve İstanbul’dan gelen oyuncuları ustalıkla buluşturmuş. Şilan Düzdaban’ı “Çınar”dan, Dilan Aksüt’ü “Lal Gece”den anımsamasak, yöre insanlarından ayırt etmek mümkün olmazdı.  Reis Çelik’in başarısının bir nedeni, kendisinin de saz çalması. Nitekim filmin jeneriğinde adı anılan üç müzisyenden biri kendisi. Diğerleri, Ertan Tekin ve Engin Yiğit. ‘Sazımızla, sözümüzle hep doğruyu söyleriz’ diyen âşıkların dünyasını anlatma nedenini sorduğumda, Dursun Akçam’a söz vermiştim bu geleneği anlatmaya; onun “Kurban” öyküsünden yola çıktım diyor. Filmini Akçam’ın yanı sıra, “İnat Hikâyeleri” macerasını birlikte yaşadığı değerli aktör Tuncel Kurtiz’e ithaf etmiş.  “Ölü Ekmeği”nin öyküsü bir ‘muamma’ üstüne kurulu. Hazırcevap âşıklar, ‘atışma’ öncesi kendilerine verilen bir ‘ayak’tan (bir obje ya da bir sözcük) yola çıkarak bilmeceyi çözmeye çalışır. Ama, o aşamaya gelene kadar acılı bir süreç bekler âşık adayını. Ustası, dudakları arasına bir iğne yerleştirerek, belirli sözcükleri kullanmadan atışmasını öğretir genç aşığa. Sanatın iyisine ulaşmak için ‘imtihanlı’ meclislerde atışması gerekmektedir. Usta âşık ‘bade’li ‘aşıktır, ilhamını Allahtan alır. Yağmur yağması için kesilen kurban örneği ile batıl inanışların varlığına ve dertlere çare olmadığına da işaret eder yönetmen, ama asıl hedefi geleneksel değerlerin yaşantımızdaki yerini ve önemini vurgulamaktır. Reis Çelik, İran kültürünün ‘Simurg’ anlatısında olduğu gibi, varılacak yerin değil yolun önemli olduğunu bilen, denemekten, aramaktan kaçınmayan, Mevlana’nın sözüne kulak verip ‘Hayat bir aynadır, her gelen bakar geçer’ diyen bir usta. Yolu açık olsun…  MİMAROĞLU-GÖNÜL DAĞI  Serdar Kökçeoğlu’nun “Mimaroğlu” belgeseli hiç kuşkusuz yılın en önemli yapımlarından biri. 60’lı yıllarda Amerika’ya göç eden büyük besteci İlhan Mimaroğlu ve eşi Güngör Mimaroğlu’nun serüvenini, Mimaroğlu’nun geride bıraktığı anılardan, kendi çektiği 8 mm filmlerden ve arkadaşlarının anlatılarından yola çıkarak görkemli bir portre çalışması ortaya çıkartmış. Elbette, Mimaroğlu’nun müzikleri de ona yol göstermiş, bu göç, aşk ve düş kırıklığı öyküsünde. Belgesel sinemacılığımız adına övünç duyulacak, sinemada ses tasarımının nasıl bir şey olduğunu, bir sanatçı portresinin nasıl yapılabileceğini öğrenmek isteyenler için yol gösterecek bir çalışma.  Buradan televizyon dalındaki ödüllere geçmek istiyorum, çünkü yerim daraldı. Televizyon müziklerini değerlendiren jürimiz, son bir yıl içinde izlediğimiz dizilerin müziklerini iki ayrı kategoride değerlendirme kararı aldı; açık kanallardaki dizilerle, dijital platformlardaki dizilerin farklı niteliklere sahip olmasından yola çıkarak. Sonuçta, açık kanallarda En İyi Özgün Dizi Müziği TRT yapımı “Uyanış: Büyük Selçuklu”nun bestecisi Gökhan Kırdar’a giderken, dijital kanallarda En İyi Özgün Dizi Müziği dalındaki ödül Blu TV’de yayınlanan “Yeşilçam” dizisinin müzikleri ile Cenk Erdoğan ve Aria grubunun oldu. En İyi Şarkı dalında da ödüller, aynı platformdan “Yarım Kalan Aşklar” dizisi ile Alp Yenier ve Peyk grubu ile açık kanallarda yayınlanan iki dizinin (Show’da “Ramo”, Fox’ta “Sen Çal Kapımı”) şarkıları ile Aytekin Ataş’a gitti.  Sözün burasında, festival bülteninde yer vermeyi ihmal ettiğimiz iki jüri özel ödülüne değinmek istiyorum. Bu özel ödüllerden biri, Netflix’in “Bir Başkadır” dizisinin ‘Playlist’i ile Berkun Oya’nın olurken, diğeri TRT’nin Gönül Dağı” dizisinin müziklerine verildi. Bu ödül verilirken, perdede sevgili Hasan Saltık’ın fotoğrafına yer verilmesinin nedeni Saltık’ın filmin müzik danışmanı olması idi. Kalan Müzik’in temel direklerinden biri olan Engin Arslan aldı ödülü. Ama, hemen belirteyim, “Gönül Dağı”nın müzikleri üç müzisyenin imzasını taşıyor: Engin Arslan, Mayki Murat Başaran ve Sunay Özgür. Kalan Müzik’e jeneriğinde teşekkür eden filmlerden biri de “Ölü, Ekmeği” idi. Hasan Saltık’ın ani kaybından sonra, sevgili eşinin ve Engin Arslan gibi müzisyen dostlarının müziğimizin her türüne ilişkin çok zengin bir birikime sahip olan bu seçkin kuruluşu ayakta tutacaklarına, üretimi aksatmaksızın sürdüreceklerine inanıyorum. Bu yüzden, bu Jüri Özel Ödülü’nü çok önemsediğimi belirterek bitireyim. Haftaya İstanbul’a uzanırız. Çünkü orada da yarışma başladı. Yeşilçam'ın usta ismi Kartal Tibet son yolculuğuna uğurlandı
Yeşilçam'ın usta yönetmen, senarist ve oyuncusu Kartal Tibet son yolculuğuna uğurlandı. Uzun zamandır çeşitli sağlık sorunları nedeniyle sıkıntı yaşayan ve g1 Temmuz günü hayatını kaybeden usta sanatçı için Zincirikuyu Mezarlığı'nda cenaze töreni düzenlendi. Törene, Kültür ve Turizm Bakanı Mehmet Nuri Ersoy, İstanbul Valisi Ali Yerlikaya, İstanbul İl Kültür ve Turizm Müdürü Coşkun Yılmaz, Beyoğlu Belediye Başkanı Haydar Ali Yıldız"nın yanı sıra yakınları, sevenleri ve sanatçı dostları da katıldı. Cenazede Kartal Tibet'in oğlu, Kanat, kızı Kumru, ve üvey oğlu Civan Canova taziyeleri kabul etti. Törenin ardından Kartal Tibet'in cenazesi Zincirlikuyu Mezarlığı'na defnedildi.  Zincirlikuyu Mezarlığının içindeki Zincirlikuyu Camii avlusunda düzenlenen cenaze törenine katılan Kültür ve Turizm Bakanı Mehmet Nuri Ersoy, "Tiyatro ve sinema dünyasının en önemli sanatçılarından birini maalesef kaybettik." dedi. Kartal Tibet'in iyi bir tiyatrocu, sinema oyuncusu, yönetmen ve yapımcı olarak örnek bir karakter olduğunu dile getiren Ersoy, "Bundan sonra bize düşen sanatçımızın isminin kalıcı hale gelmesi için bakanlık olarak ailesiyle birlikte elimizden geleni yapmak." ifadesini kullandı.  Bakan Ersoy, "Örnek sanatçılarımızı maalesef yıllar geçtikçe birer birer kaybediyoruz, önemli olan onların anısını yaşatarak yeni sanatçıları sanat dünyamıza kazandırmak. Allah rahmet eylesin, ailesine sabırlar diliyoruz. Bugün kendisini son yolculuğuna uğurluyoruz. Sonrasında da ailesiyle görüşüp anısını yaşatmak için bize düşen onların planladıkları şeyler varsa biz de bakanlık olarak elimizden gelen desteği gösteririz." değerlendirmesini yaptı. Hülya Koçyiğit ise sanatçıya gösterilen ilgi ve sevgi için teşekkür ederek, "Türk halkı onu çok sevdi. Sadece aktör olarak değil, yönetmenlik yaptığı filmlerle de." diye konuştu. Sanatçıların her zaman anılması gerektiğinin altını çizen Koçyiğit, "Tabii ki eserleriyle anılmalı, onun da bize armağan ettiği çok güzel filmler var. O filmlerle sonsuza kadar yaşayacağına inanıyorum." ifadesini kullandı.  Bavul Dergi’den arşivlik polisiye sayısı
Kültür Sanat Servisi Aylık kültür ve edebiyat dergisi Bavul, 70’inci sayısında Ahmet Ümit sayısı ile okurlarıyla buluştu. Usta polisiye yazarı Ahmet Ümit’e ve polisiye edebiyata dair hazırlanan dosyada ilk olarak Ahmet Ümit ile yapılan geniş bir söyleşiye yer veriliyor. Dosya girişinde ayrıca Ahmet Ümit’in, son romanı Kayıp Tanrılar Ülkesi’nden seçtiği bir pasaj yer alıyor. “İyi polisiye iyi edebiyattır” sözünden hareketle hazırlanan dosyada Sevin Okyay, Ümit polisiyesinin tarihsel seyrini, karakterlerini ve kent/mekân tercihlerini yazdı. Erol Üyepazarcı ise kendine has diliyle Ahmet Ümit’in romanlarında bir gezintiye çıkarıyor. Dosyada ayrıca gazeteci Mustafa Kömüş’ün polisiye edebiyatın Türkiye’deki tarihsel seyrini anlattığı “Polisiye artık üvey evlat değil” yazısı ve gazeteci/yazar Timur Soykan’ın bir polisiye öyküsü bulunuyor. Kaan Sezyum, Evrim Kuran, Ayşen Şahin; yazı ve öyküleriyle, Şükrü Erbaş ve Ali Deniz Uslu şiirleriyle derginin Temmuz sayısına eşlik ediyor. Ayrıca sayıda Nejat İşler, Ataol Behramoğlu, Zehra Çelenk, Murat Ertel, Emre Kongar ve Haydar Ergülen gibi isimlerin de imzası var. Çukur dizisinin senaryosunu da kaleme alan Gökhan Horzum ve sanat tarihi üzerine yaptığı paylaşımlarla dikkat çeken Celine Symbiosis de Temmuz sayısından itibaren dergide yer alacak isimler arasında. Dersim’in kadim kültürel birikimine yolculuk: Piltan
Offenbach‘tan dünyaya müzik ziyafeti
Almanya‘nın Offenbach kentinde bu yıl yedincisi gerçekleştirilen „Uluslararası Main Dünya Müzik Festivali“ (MainWeltmusik Festival) bugün başlıyor. Çeşitli ülkelerden birçok müzik geleneğini biraraya getiren festival pandemi koşulları nedeniyle sanal ortamda yayınlanacak. Tanınmış müzisyen Hasan Yükselir’in genel sanat yönetmenliğini yaptığı festivale katılan sanatçıların başında dünyanın en ünlü klarnet ustası Giora Feidmann geliyor. Geçtiğimiz yıl pandemi nedeniyle iptal edilen festival, ilki bu akşam olmak üzere üç ayrı tarihte (3, 10 ve 17 Temmuz cumartesi günleri) çevrimiçi olarak yayınlanacak konserlerden oluşuyor. Almanya, İspanya, Polonya, Yunanistan, İsrail ve Türkiye’den sanatçıların katılacağı festival, Offenbach’taki tarihi Büsing Sarayı‘nın avlusundan internet olan her yere ulaşarak, erişimi itibarıyla da bir "dünya festivali" niteliği kazanıyor. Hasan Yükselir- Giora Feidmann Festivalin kuruluşundan bu yana Genel Müzik Yönetmenliği‘ni yürüten tanınmış besteci ve yorumcu Hasan Yükselir, tüm olumsuz koşullara rağmen neden festivali gerçekleştirmeye karar verdiklerini şöyle dile getirdi: "Bilhassa pandemi dönemlerinde içine düştüğümüz karanlıktan bizi çıkarıp hayata bağlayan müziğe ne kadar ihtiyaç duyduğumuzu gördükten sonra, her ne olursa olsun planladığımız festival programımızın yeniden hayat bulması gerektiğine kanaat getirdik. Offenbach Belediyesi yetkilileriyle bir durum değerlendirmesi yapıp dijital formatımızı oluşturmaya başladık. Offenbach'taki 18’nci yüzyıl mimari şaheseri Büsing Sarayı’dan çevrimiçi olarak yayınlanacak festivalimizle tüm müzikseverlerin evlerine konuk olmayı, onlara güzel bir şölen yaşatmayı hedefliyoruz."  Kendisi de her festivalde olduğu gibi sahneye çıkarak Anadolu’nun değişik yörelerinden türküleri ve ünlü şairimiz Nazım Hikmet’in şiirlerinden bestelediği kendi eserlerini yorumlayacak olan Yükselir, "Dünyanın en güzel ortak dili müziktir. Konuşma dilinin aksine, müzik dünyası anlayış için engel tanımaz. Sınırları ortadan kaldırır. Sanat ve hayat kazanacaktır" diyerek, müzikseverleri festivale davet ediyor. Yükselir’in sahneye çıkacağı ikinci gün programı (10 Temmuz), "klarnetin siharbazı" olarak bilinen ünlü sanatçı Giora Feidmann’ın „Kudüs İkilisi“ (Jarusalem Duo) eşliğindeki konseri de içeriyor. Main Dünya Müzik Festivali’ne üçüncü kez katılan Feidmann’a eşlik eden sanatçılardan biri torunu Hila Ofek (arp) ve eşi Andre Tsirlin (saksafon). İkinci günün programı Feidmann ve Yükselir’in, „Offenbach Senfoni Orkestrası Yaylı Sazlar Dörtlüsü„ ve „Kudüs İkilisi“ eşliğinden yorumlayacakları türkülerle zenginleşiyor. Ve de Feidmann’ın sahneden gönderdiği „barış, kardeşlik“ mesajlarıyla. Adını Main nehrinden alan festival, „Su Arts Derneği“ tarafından ilk kez 2014 yılında gerçekleştirmişti. Hasan Yükselir ve bir grup arkadaşı tarafından 1996 yılında kurulan dernek, başta müzik olmak üzere çeşitli alanlardaki sanatsal çalışmalar ve etkinliklerle, Avrupa‘da çeşitli kültürler arasında canlı bir ilişki ve alışverişi hedefliyor. Artık gelenekselleşen festivalin projesinin müdürü ve "Su Arts" derneği kurucularından Hülya Özkaya-Güler bunu şöyle dile getiriyor: "Bir ulusun büyüklüğünü ve zenginliği, duygu ve düşüncelerin en güzel ifade yolu olan müziğin zevkine varıldığında daha iyi anlaşılabilir ve sevilebilir. Biz de festivali bunun için hayata geçiriyoruz." Offenbach’ın bağlı olduğu Hessen eyalet hükümeti ve kent yönetimi tarafından desteklenen festival, 160 ülkeden göçmenlerin birarada yaşadığı kentin en önemli kültürel etkinlikleri arasında yer alıyor. Evsahibi Offenbach kentinin Kültür ve Spor Dairesi Müdürü Dr. Ralph Philipp Ziegler de festivalin açılışını yaparken özellikle bunu vurgulayarak, çok kültürlü yaşamı zenginleştiren bu etkinlik nedeniyle Su Arts derneği’ne ve Genel Sanat Yönetmeni Hasan Yükselir’e teşekkür etti. 3, 10 ve 17 temmuz Cumartesi günleri saat 20.00’den (Almanya) itibaren başlayacak üç çevrimiçi etkinlik olarak gerçekleştirilecek festivalin biletleri „Culture Total“ sitesi üzerinden satılıyor. Günlük veya üç günlük kombine biletler bağlantıdan satın alınabilir: 7’NCİ MAİN DÜNYA MÜZİK FESTİVALİ’NE KATILAN SANATÇILAR Giora Feidman & Jerusalem Duo (İsrail) Giora Feidman sadece bir klarnet virtüözü değil, aynı zamanda müzikle dünyaya barış mesajı veren bir elçi. “Klarnetin Sihirbazı” ve „Klezmen Kralı“ olarak bilinen, klarneti ile güldüren, ağlatan, çığlık attıran, burunlarımızın direğini sızlatan usta sanatçı, „Jerusalem Duo“yla (Kudüs İkilisi / Hila Ofek – arp ve Andre Tsirlin - saksafon) birlikte sahneye çıkacak. Konser 10 Temmuz akşamı yayınlanacak. Hasan Yükselir (Türkiye) Klasik yaylı çalgılardan oluşan grup ile Türk Halk Müziğinin seçkin örneklerini ve kendi eserlerini yorumlayacak olan Hasan Yükselir, DeutschlandFunk’ta şöyle tanıtılmıştı: ‘‘Aşık ve Anadolu Halk şarkılarının ruhunu, yeni bir özdeşlikte bulduğu kendi müzik stiliyle oluşturduğu bir biçimde, bazen şiirsel romantik, bazen epik ve destansı yorumlayan bir müzisyen.‘‘ Yükselir’in Offenbach Capitol Yaylı Sazlar Orkestrası eşliğindeki konseri de 10 temmuz akşamı yayınlanacak. Yükselir’e konserinde Offenbach Capitol Senfoni Orkestrası’dan Yaylı Sazlar Dörtlüsü’yle, Frankfurt ve Berlin’den genç müzisyenler Deniz Tahberer, Nilay Özdemir, Elif Özdemir, Mali Aziz ve Kutai Elmalı’dan oluşan iki grup eşlik edecek. Rebetiko Trio (Yunanistan) Rembetiko, İzmir’de, Rum Mahallesi’nde filizlenen bir kültürün ürünü. 19. yüzyılın başlarında İzmirli Rumlar yaptıkları müziğe Rebetiko (Yunanca Rembetiko), bu müziği yapanlara Rebet adını verdiler. Türkiye ve Yunanistan arasında yapılan mübadelenin getirdiği yıkımlar nedeniyle hüzün, aşk, ayrılık, hapishane, yoksulluk, hastalık, ölüm, anne ve göç dair hisler rembetiko müziğinin temel konularıdır. Rembetiko Ege’nin iki yakasının ortak hikayesini, ortak kültürel mirasını yaşatan grup, Vasilis Skoutas (buzuki), Dimitris Mitarakis (gitar) ve Giannis Zarias (keman, bağlama) tarafından Atina‘da kuruldu. Rebetiko Üçlü’nün konseri 17 temmuz akşamı yayınlanacak. Duo Walther & Treyz (Almanya) Gudrun Walther (keman, vokal, diyet akordeon) ve Jürgen Treyz (gitar, vokal) Almanya'nın en başarılı folk müzisyenlerindendir. Walther & Treyz İkilisi, Almanya'dan 250 yıllık ve unutulmuş dans müziği ve şarkıları, zamanın nabzını tutan modern halk müziği tarzında düzenleyip, yorumluyor. Solist Gudrun Walther‘in aşk, doğum ve ölüm gibi temaları işleyen eski Alman Halk şarkılarını, Solist Walther, sevgiyle, dokunaklı, berrak ve bir sesle söyleyeceği konser 3 temmuz akşamı yayınlanacak. Dikanda (Polonya) Dikanda, 1997 yılında şarkıcı ve akordeoncu Anna Witczak-Czerniawska tarafından Dikanda adıyla kurulmuş bir halk müziği grubudur. Polonya’daki azınlık halkların müziklerinden etkilenerek sıra dışı, güzel ve dinlenilesi bir tarz yaratmışlardır. Orta Avrupalı Çingeneler ve onların müziklerini, Polonya ruhunun acılı hüznünü, neşeli şarkılarını, polkalarını, mazurkalarını seslendirecekler. Grubun konseri festivalin 3’ncü günü olan 17 temmuzda yayınlanacak. Streichquartett des Capitol Sinfonieorchesters (Almanya) Offenbach Capitol Senfoni Orkestrası yaylı çalgılar dörtlüsü, Peter Gabriel, José Carreras, Gregory Porter ve daha bir çok tanınmış sanatçılara eşlik eden deneyimli bir grup. Yaylı çalgılar dörtlüsü kadrosunda ayrıca Hamburglu rapçi Hayiti'den Dresden ambiyans bestecisi Sven Helbig'e kadar sanatçılar yer alıyor. Bu yıl festivalin ikinci gününde (10 temmuz) Giora Feidman ve Hasan Yükselir ile birlikte eserler sunacaklar. Flamenco Vida Suenos (İspanya) Aşkın, acının, isyanın, tutkunun zarafetin dansı ve müziğidir Flamenco. İspanya’nın Endülüs bölgesine özgü asil, kırılgan, hüzünlü müziğiyle kıvrak bir dans türü. Flamenko 2010 yılında Unesco Kültür Mirası listesine girmişti. Bu müzik ve dans kültürünün en iyi yorumcu ve dansçıları arasında yer alan grubun sunumu 3 temmuz akşamı yayınlanacak. Vural Güler (Türkiye) Uzun yıllardır Frankfurt’ta yaşayan müzisyen Vural Güler, bağlamasıyla yapacağı dinletide Türk Folk Müziğinin hazineleri olan türkülerin geniş yelpazesinden eserler sunacak. Güler’in konseri de festivalin ilk günü olan 3 temmuzda yayınlanacak. Dijle (Türkiye) Kanada yaşayan opera ve halk şarkıcısıdır Dijle, doğusundan batısına çeşitlilik sergileyen, geniş kültürel zenginliğe sahip Anadolu müziklerini piyano ile çalıp, söyleyecek. Bu yılki festivalin Dijle’nin 17 temmuzdaki yayındaki konseriyle son bulacak. 7’NCİ MAİN DÜNYA MÜZİK FESTİVALİ PROGRAMI Festival 1. Günü: Cumartesi (03.07.2021) Saat: 20:00 (Türkiye Saati ile 21:00) Sanatçılar: Duo Walther & Treyz (Almanya), Flamenco Vida y Sueños (İspanya), Vural Güler (Türkiye)  Festival 2. Günü: 10.07.2021, Saat: 20:00 (Türkiye Saati ile 21:00) Sanatçılar: Hasan Yükselir (Türkiye) , Giora Feidman (ISR) & Duo Jerusalem (İsrail) , Streichquartett des Capitol Sinfonieorchesters (Almanya)  Festival 3. Günü: 17.07.2021, Saat: 20:00 (Türkiye Saati ile 21:00) Sanatçılar:Dikanda (Polonya) , Rebetiko Trio (Yunanistan) , Dijle (Türkiye)  Açıkhava’da Büyük Bir Gece Müziği
Nazım ALPMAN Cemal Reşit Rey (CRR) Genel Sanat Yönetmeni Cem Mansur, başında bulunduğu CRR Senfoni Orkestrası ile uzun bir aradan sonra ilk kez Harbiye Cemil Topuzlu Açıkhava Tiyatrosu’nda bu akşam seyircileriyle buluşuyor. “İstanbul’da Senfonik Yaz” başlıklı konser dizisinin ilki olan “Büyük Bir Gece Müziği” temasıyla müzikseverlerin karşısına çıkacak Mansur, konser öncesinde BirGün’ün sorularını yanıtladı. Harbiye Cemil Topuzlu Açıkhava Tiyatrosu’ndaki konseriniz 3 Temmuz 2021 Cumartesi. Bir önceki konserinizden ne kadar zaman sonra seyircinizle buluşmuş olacaksınız? Konserin sizin ve CRR Senfoni Orkestrası için özel bir anlamı var mı? Müzik dinlemenin Spotify, iTunes, Youtube’dan dinlemek sanıldığı bir dünyaya bir de pandemi geldi. Müzik, çalan ve dinleyen arasında anında oluşan iletişim, canlı olmayan her müzik aslında bir suretten ileri gitmiyor. Bu konser, CRR’yi çok kısıtlı bir dinleyici sayısı ile bir aylığına açabildiğimiz 2020’nin Ekim ayından beri dinleyicilerle ilk konserimiz. O bakımdan özellikle anlamlı. DİNLEYİCİ DE AYNI ÖZLEMİ ÇEKİYOR Kaç kişi gelebilecek, seyirci sınırlaması hakkında bilgi verir misiniz? Yarı kapasiteye izin var, bu da Harbiye’de 2 bin 200 civarı demek. Biletlerin ne kadar hızlı satıldığını görmek, dinleyicilerin de bizimle aynı özlemi çektiğini gösteriyor. Konser öncesi Cem Mansur’un izleyicilerle konser hakkında sohbet etme, onlara bilgi verme bölümü olacak mı? Konser öncesi sohbetleri çok seviyorum ancak bu dönemde, insanları uzun süre bir arada tutmaya gerek yok. Konserler bir saat ve arasız olacak. Eserlerin arasında tabii bir şeyler anlatacağım. CRR Senfoni Orkestrası yine eski sayıda müzisyenle mi sahneye çıkacak? Pandemi koşulları ve nefesli sazları kastediyorum. Sezon boyunca salondan yaptığımız çevrimiçi yayınlarda da, nefeslilerin önlerinde ve aralarında plexiglass’tan yapılmış ekranlar vardı, onları açık hava konserlerinde de kullanıyoruz. Yaylı çalgılar maskeyle çalıyor, dinleyiciler de maskeli olacak. Yaz programlarında 55-60 kişi arası olacağız, bu da ancak açık havada, 80 kişinin sığabileceği sahnelerde mümkün, sosyal mesafe, nota sehpaları arasında da uygulanıyor. BİR MÜZİSYENİN YAPMAK İSTEDİĞİNE ÖMÜR YETMEZ Cem Mansur bugüne kadar yapmak istediklerinin ne kadarını hayata geçirdi? Sırada olanlar var mı? Neler? Bir müzisyen meraklı ise, yapmak istediklerini yapmaya ömrü yetmez, uzun yaşasa bile. Repertuarı ve bildikleriyle yetinen müzisyen de vardır ama ben onlardan değilim. Yaptıklarım arasında herhalde en anlamlı olanı Türkiye Gençlik Filarmoni Orkestrası. İleride, iyi şartlar oluşursa daha çok opera yönetmek isterim, bir de CRR’deki görevim boyunca yeni eser sipariş etmek ve onları kaydetmek önemsediğim bir konu. Cumhurbaşkanı var, Cumhurbaşkanlığı Senfoni Orkestrası var. Fakat müziği “rahatsızlık veren” bir unsur olarak gören bir de devlet başkanı var. Çok sesli büyük orkestralar yöneten bir şef olarak bu tespitle kendinizi incinmiş hissettiniz mi? Cumhurbaşkanı’nın her söylediğinden incinsem, benden bir şey kalmamış olurdu. Öfke var tabii. Saldırı yalnız müziğe değil, doğaya, tarihe, özgürlüğe, farklı kimliklere... Bizim gençlik orkestrası ile zaman zaman düzenlediğimiz ve çoksesli müziği yaşamın aynası olarak anlatan Demokrasi Laboratuvarı bile tehlikeli olmaya başladı ama ilk fırsatta devam edeceğiz. Cem Mansur ve CRR yaz döneminde neler yapmayı planlıyor? CRR Senfoni Orkestrası dördü Harbiye’de, tekrarları da ücretsiz olarak parklarda verilecek sekiz konser ile senfonik müziği salondan çıkarıyor. Popüler klasiklerden oluşan bu programların bu kadar geniş paylaşılması, klasik müzik denen şeyin herkese ait olabileceğini gösterecek, keşke böyle girişimler daha önce yapılsaymış. CRR haricinde, gençlik orkestrası, bir yıl ara verdikten sonra, bayram sonrası, Sabancı Üniversitesinde “yarı” kadroyla, kırk dört müzisyenle bir araya gelecek ve yurt içinde bir dizi konser vereceğiz. İstanbul Müzik Festivali de ilk olarak tamamen açık mekânlarda düzenleniyor. Festival konserim mesela, Saint Benoit Lisesi avlusunda… Sadece ağustos ayında üç orkestra ile sekiz konser yönetiyorum. Bir taraftan da umutla, CRR için, dinleyicilerle kucaklaşacağımız bir sonbahar sezonunu planlıyoruz. Meteordan ayrıldığımı ‘kimse bilmez’
Çağla AĞIRGÖL caglaagirgol@gmail.com Mehmet Güreli yazar, ressam, müzisyen ve yönetmen kimlikleriyle tüm renkleri içinde barındıran bir gökkuşağı. Güreli’nin edebiyatına eşlik eden birçok imge, dokunuş ve felsefi öz var. Son öykü kitabı Şehirli Karınca; sinema, edebiyat, müzik ve resim üzerinden hayatın izini süren yazınsal bir yolculuk. “Kimse benim meteordan ayrıldığımı bilmiyor” diyen Mehmet Güreli ile parçalanmanın serüvenini konuştuk. Müzisyen, ressam ve yönetmen kimliğinize eşlik eden tüm ara alanları ve renkleri kucaklayan, birbirini besleyen çok katmanlı bir yazınsal dile sahipsiniz. Edebiyatınıza eşlik eden pek çok imge pek çok dokunuş pek çok felsefi öz var. Eserlerinizin bütününe baktığınızda nasıl bir dil ve bellek yolculuğundan bahsedebilirsiniz? Aslında bir bütünün içinde kendinin parçalanması değil; ama bütünleşmek de diyemiyorum buna. Çok sevdiğim şeylerin içinde kavrulurken birdenbire çoğaldığım bir nokta var. Sonra da geri dönemediğim hepsine devam etme arzusu…Geri dönme arzusu yok bende. Çevremde bazen şöyle bir şey duyuyordum:“Oradan, bu tarafa kay. Oradan, bu tarafa git...”Beraber bir şeyler yaptığım herkes aslında kendi alanlarının insanlarıydı. Bende oradan çıkıp başka bir yere gidiyor gibi oluyordum. Dolayısıyla bir yalnızlığım da vardı; bir yerlerin içine giriyor,çıkıyordum ve bu giderek çoğalmaya başladı. Hiçbirinden de vazgeçmedim. Vazgeçmememin tek nedeni hakikaten o işleri çok sevmemle ilgili. En erken başladığım sinemaydı, sonra müziği keşfettim. Ritim duygumu ailemin içinde keşfettim. Sonra edebiyatla olan ilişki başladı. Okumaya başladım. Bir sürü şeyle karşılaştım. Resim evimizin içinde vardı, abim ve babam resim yapıyorlardı. Ben o işe, en son girdim. Sonra baktım ki resim de başladı bende. Oturduğum yerde kendimi çiziyordum bir zamanlar. Elimin yatkınlığını hissedip karikatüre geçmiştim. Ondan sonra da yağlıboyayla karşılaştım. Yağlıboya, başlı başına beni aldı götürdü. Yağlıboyadan sonra suluboyaya döndüm. Şimdi yağlıboya ve suluboyayı beraber götürüyorum. Yeni bir keşif gibi her şeyi zamanın içinde yapmaya çalışıyorum.Bunları yaparken aynı zamanda bir filmi, bir şarkıyı, bir hikâyeyi ve denemeyi de düşünüyorum.Yazıyla ve sinemayla, müzikle, resimle iç içe yaşıyorum. Artık hangisine aitim bilmiyorum. Çünkü hepsiyle beraber bir akrabalığım oluştu, bir bütünle birlikte yaşamak gibi bir şey bu.  'DENEME' YAŞAM BİÇİMİM Son öykü kitabınız Şehirli Karınca içiçe geçmiş düşüncelerden, birbirine karşılık gelen çapraz sorgulamalardan yola çıkarak bir iz sürüyor. Kurguyu, dili, edebiyatı bambaşka bir soruna havale eden bir bakış bu. Sinema, edebiyat, müzik ve resim üzerinden bir nevi, izin izini takip eden bir yazınsal uğraş sizinkisi. Bu iz sürmenin öykücülüğünüzdeki karşılığını nasıl görüyorsunuz? Aslında bunu benim değerlendirmem çok zor. Önce öykü yazarak başladım. Öykünün anlatılır bir şey olduğunu daBorges’ten daha sonra öğrendim. “Öyküyü anlatırsınız,” diyor.Bunun önemine çok inanıyor. Borges, hiçbir zaman çok uzun şeyler yazmamaya çalıştı. Sanki ben, bu cümleyi biliyormuş gibi yola çıkmıştım. Yani ‘shortstory’ dediğimiz anlayışta biraz Edgar Allan Poe, Sait Faik esprisinde olduğu gibi. Bunu kendi geleneğimde çok erken okuduğum yazarlar olarak örnekliyorum. Elbette buna Çehov’u da katabiliriz. Bu insanlarla birlikte kısa kısa, enstantaneler anlatır gibi, kısa filmler çekmeyebaşlamıştım. Bu tip aklıma esen parçaları hayatıma koymaya çalışıyordum. Sonra yıllar içinde bunlar, başka türlü mesleklerin içinde doğan anekdotlar olarak çoğalmaya başladı. Onları da serpiştirmeye başladım. Hepsi birbirini besleyince bu sefer hafif ‘essai’, yani ‘deneme’ dediğimiz türle hayatımın içinde de çeşit çeşit şeylerden bahseden bir adam halini aldım.‘Essai’ benim aslında yaşam biçimim gibiydi. İşte, öğrenmeye başladıkça çoğalmaya başlıyorsun. John Berger, “Görme sözcüklerden önce gelmiştir” diyordu. Aynı zamanda bir ressam olarak görmek ve kelimeler arasında nasıl bir ilişki kuruyorsunuz? Kendi yazınsal deneyiminizi nereye oturtuyorsunuz? Bu da çok geniş, sonu başı olmayan bir soru. Tam cevabını vermeyi isterdim; ama şöyle bir şey var, bende neyin başlayıp nerde neyin bittiği tam belli olmadığı için, bunu bir itiraf gibi de alabilirsin, somut bir gerçeklik gibi de düşünebilirsin.Benim en çok yazıda bağlandığım şey ‘büyülü gerçekçilik’, en çok etkisi altında kaldığım sürrealizmle başlayansonra büyülü gerçekçilikle devam eden süreç önemli. Bana göre büyülü gerçekçilikBorges’te zirveyi bulmuştur.Aslında Cortazar’da, Edgar Allan Poe’da da bulmuştur. Bir sürü yazar, çizer yazabilirim, çizebilirim. Buralardan zaten bana görüntüler de geliyor. Ama sana şunu söyleyeyim, yazdığım şeylerin resmini yapmıyorum. Bende resim başka türlü, yazı başka deneme başka türlü çalışıyor. Yazı alanında denemeler, bazen anekdot gibi giriveriyor hikâyenin içine ve beni böyle alıp birdenbire bir kamarada, bir gemi yolculuğunda, ya da yürürken yokluyorlar. Onları çok rahatlıkla alabiliyorum hikâyenin içine. Resimde de öyle mesela. Renklerle nasıl baştan anlaşma yapmamışsam, resim de beni nereye sürüklüyorsa bırakıyorum. Bütün bunlar bir taraftan sinemayı da getiriyor. Resim yaparken daha çok film düşünüyorum. Yazarken de film düşünüyorum. Fakat film çekerken yazıyı düşünmüyorum. Ancak bir saniye sonrayı düşünüyorum; çünkü bazı şeylerde iki ya da üç şey aynı şekilde düşündürtmüyor seni.Görüntüleri düşünürken müzik düşündüğüm çok oldu. Ya da müzikleri düşünürken görüntüler geliyor gözüme, sonra oturuyorum onları kompoze ediyorum. Onları arkadaşlarla çalmaya çalışıyorum. Filmin içine koyuyorum. Bazen de çok doğru bir şey yaptığımı düşünüyorum. Aslında öğrenmekle ilgili bütün mesele. Denemekle de ilgili, kafandaki o şeyi cesurca denemek zorundasın.Bu iş acaba ‘olur mu olmaz mı?’yı düşünmek yerine denemeyi düşünmeye çalıştım hep. Hâlâ da çalışıyorum. Bütün mesele noktayı koymadan önce yetişebileceğin küçük bir araba olmalı. Ona binip hemen öbür taraftan dolaşıp tekrar onu halledebilecek bir flexibility, bir esnekliğin olmalı. Sanatı da böyle düşünüyorum. Bir cümle buldum diye üstüne “tamam” demek yerine bir daha bakmak, bu cümlede aksayan bir şey ‘varmı?’yı kontrol edecek zaman bulmak.Yine de en büyük sıkıştığımız şey zaman aslında. Horatius, “Şiir de resme benzer” demişti. Öykü de şiirin ikiz kardeşi. Sizin öyküleriniz, anlatılarınızda resmin ışığı nereden geliyor, nereye düşüyor? Resim ve öykü arasında kendi yazınsal serüveninizi nereye oturtuyorsunuz? Önceışıktan bahsedeyim. Işık aslında geçmiş yıllardaki küçük bir bilgi çalışması olarak Caravaggio’daRembrandt’ta zirveye çıkmış. Resim daha önceleri her yerden görünebilir bir şey olarak algılanıyor. Resmin başka yerlerden de başka ışıklarla beslendiği meselesi çok sonra gelen bir hikâye. Rembrandt’ın evini gezdiğimde evin küçüklüğüne şaşırmış‘Işık az giriyor eve’ demiştim. Resim de öyle bir anda algılanacak, işte gölgesini keşfettim diyeceğin bir şey değil. Senin durduğun yere göre, bakışına göre, mesafene göre…Algına göre anlam kazanan bir şey. O yüzden onun da dinamik bir tarafı var. Statik değil. Yaşayan bir hali olduğunu düşünüyorum. İçeride öyküler barındırıyor. O öyküleri bazen çözemiyoruz biz. Böylece bunun üzerine filmler yapılıyor bugün. ‘Buradaki adamın sırrı nedir?’ gibilerden. Bu niye burada duruyor, gibilerden. O yüzden resim, belki de sinemayı haber veriyor. Hani Lumiere’in, Goethe’nin “ışık ışık” derken Lumiere dediğini söyler Gauda, espri yapar,“O sinemayı kastetti” der, “Lumiere kardeşleri kastetti” der. Çünkü Almanca “licht”, “lumiere” (ışık) demek. O bağlantıyı kurmuştur Gauda. Bir espri yapmıştır. Her resmin içinde başka başkahikâyeler var. O nedenle benim içinresimler hep başka bir maceradır. Çok sevdiğim ressamlar var. Onlarsız yapamam diyebilirim. Onları böyle açıp açıp masamın önüne koyup saatlerce baktığım olur. Matisse, Daumier, Rembrandt, Orhan Peker böyledir ve resimlerine bayıldığım insanlardır. Çok,çok sevdiğim ressamlar var ve onlar sinemacılar gibi benim odamda dolaşırlar. BENİ İÇİNE ÇEKEN ŞEY SİNEMAYDI Geçmişini geleceğini değil, varlığını arayan bir kişisiniz. Sizce görmek mi, kelimeler mi, notalar mı ya da beyaz perde mi varlığınızı duyumsadığınız yer? Buna da cevap vermek zor; ama şöyle diyeyim. Sinemadan yola çıkıp parçalanmış bir adam gibi kendimi anlattığım oldu. Bu tam bir parçalanma olmasa da kendime ilk yapmam gereken sinemanın büyüsüydü. Kendi içimde hissettiğim, en büyük ilgi alanı ve beni içine çeken şey sinemaydı. Bütün bu şeyler sinemada noktalanıyor benim için. Çoğalıp duruyorum. Nereye kadar bu iş, ben de bilmiyorum. Dediğim belki doğrudur, o parçalanmanın öncesi belki de sinemaydı;yani bir meteor düşüyor, sinema böyle parçalanıyor.Bir bakıyorum gitar çalıyormuşum filan aslında… Daha önce meteordan düşmüşüm haberim yok gibi. Bir bakıyorsun ‘Kimse’ diyorlar benim meteordan ayrıldığımı bilmiyor. “Kimse bilmesin” belki de... Çıkış noktası belki bu, belki ama. Çünkü “Kimse bilmez” sözü Ömer Hayyam’ın sözü değildir. Benim ilave ettiğim bir sözdür. Ben onu Ömer Hayyam’ın dizeleriyle birleştirmiştim. ‘Kimse bilmez’ lafını, ben ilave etmiştim şarkıya. Bu da kayıtlara geçerse iyi olur.Çünkü ‘kimse bilmez’i de Ömer Hayyam söyledi zannediyorlar. Arayıp arayıp bulamayanlar da var. Bana söylüyorlar. Bence aramayın, sonradan ilaveydi bu. 'OKUDUKÇA UMUDUM ARTAR' Türk öykücülüğünü genel anlamda nasıl buluyorsunuz? Dünden bugüne sınırlarını aşıp ufkunu genişletebildi mi? Türk öykücülüğünü çok iyi bir yerde görüyorum. Sait Faik’ten bu yana okuduğum insanlar var; Şule Gürbüz, Faruk Duman gibi. Bu iki ismi bile söylesem, çok yol kat ettiğimi söyleyebilirim aslında. Başka isimler de söyleyebilirim; ama onlara daha hakim olmaya çalışıyorum şu anda. Ve bu insanlar geçmişle bugün arasındaki çok sıkı bir köprü izlenimi uyandırıyorlar. Başka insanların da hakkını yemek istemiyorum; ama şu anda ilgi alanım, bu iki yeni yazarla sınırlı. Hatta bir tanesi üzerine bir film yapmayı düşünüyorum. Şunu söylemem lazım, okuyan bir kuşak geldi, epeydir varlar.Son günlerde pek çok yazar öne çıkmış olabilir, hepsi beni bağışlasın. Herkesi okuyacak vaktim olmuyor. Zaman zaman okudukça okuyorum ama yetmiyor bazı şeyler. Ben bir şey söyleyeyim mi? Okudukça umudum artar benim. Ali Teoman’dan da söz etmek isterim. Onu erken kaybettik. O çok önemli bir yazardı. Onu da filme almak istiyordum. Onu aramıştım bir gün. Kendisini anmak istiyorum burada. ‘Seni filme almak istiyorum’ dedim, sonra hasta olduğunu öğrendim. Sonra kaybettik onu. Ahbaplık kurduk, filmi konuştuk. Sonra yeni baskısında almak istediğim hikâyeyi bana ithaf etti. Şu anda bile beni çok sarstı. Çok erken kaybettik. Çok güzel şeyler yazacak bir kalemdi. Siz kendi öykücülüğünüzü ve yazınsal anlayışınızı edebiyatımızın hangi noktasında konumlandırıyorsunuz? Konumlandırmamdan ziyade beni konumlandırdılar. Son aldığım ödülle belki de bana bir tür ‘Sen de okunabilirsin’ duygusu aşıladılar. O yüzden çok mutluyum çünkü aldığım ilk edebiyat ödülü.Geleceği okumaya bağlıyorum. Yazmak, okumaktır aslında, anlatabiliyor muyum? Oradan yola çıkarak yayılması gerekiyor. Yazmayı öğrenmek okumaktır aslında. Büyük ustaları bilmiyorsan, beni okuyun demenin bir anlamı yok bence. 'ENDER ADAMLARDAN BİRİYDİ' Bu yıl ilk kez Vedat Türkali ödülü düzenlendi.Sizde öykü ödülünü aldınız,bu çok kıymetli… Çok kıymetli olduğunu her zaman söylüyorum. Sevindim. Vedat Türkali’yi de yakından tanıdım. Çok sevdiğim, tanışma fırsatı bulduğum çok saygın bir insandı. Çok önemli bir sanatçıydı. O yüzden de ayrı bir zevk, mutluluk duyduğumu söyleyeyim. Duruşu harika bir adamdı. Hiçbir zaman eğilmedi hayatında. İnsanda negatif bir duygu, düşünce uyandırmayacak ender adamlardan biriydi. Bu da çok az kişide olan bir şey. Bir de uzun bir hayata yayılarak, her zaman aynı stilde kendini böyle dimdik tutan, özü sözü bir dedikleri insan olmak makbul müdür değil midir tartışması bana düşmez. Ama benim için öyle bir insandı. Ve o yüzden ona saygım çok büyüktü. Bunedenle, o ödülü almış olmak benim için iki kere,üç kere daha sevindirici. Öyküden daha çok, o ismi taşıyan bir öykü ödülünü almak, beni daha mutlu ediyor ve sıcak geliyor. Bu ödülü ilk kez almak da güzel bir şey.  Haydi sinemaya!
Tüm dünyada olduğu gibi ülkemizde de Covid kısıtlamaları doğrultusunda sinema salonları kapanmıştı. Türkiye’de 16 Mart 2020’de kapanan salonlar bu Cuma gününden itibaren yeniden faaliyet göstermeye başladı. Bu hafta çeşitlilik içinde bir seçki seyirciyi beklemekte; Hızlı ve Öfkeli 9, Salinger Yılım ve Undine filmleri tercihler arasında öne çıkmakta. Prömiyerini Cannes’da gerçekleştirmiş olan Gaspar Noé’nin 51 dakikalık orta metrajlı Lux Æterna’sı ile prömiyerini Sundance’te gerçekleştirmiş ve beğenilmiş olan Natalie Erika James’in ilk uzun metraj korku-dram türündeki filmi Azap (Relic) ise ilgi çekici durmakta. Emma Stone’un başrolünde yer aldığı Disney’in klasiklerinden 101 Dalmaçyalı’nın kötü karakteri Cruella’nın alternatif hikayesinin anlatıldığı Cruella filmi ise pırıltısını yitirmiş olarak değerlendirdiğim -modern Disney-’in değişimini takip etmek açısından izlenebilir. O kadar harikayız ki, yerli blockbuster olarak Hababam Sınıfı Yaz Oyunları seçilmiş. Gişe başarısı ile film kalitesi arasındaki uçurumu günden güne derinleşen sinemamız sebebiyle, bu filmin gişe sonuçlarını çok merak ettiğimi söylemek isterim. NE HIZLI NE ÖFKELİ Mayıs ayından itibaren dünyanın çeşitli şehirlerinde gösterime giren, 25 Haziran’da Amerika’da seyirci ile buluşan Hızlı ve Öfkeli 9 (F9: The Fast Saga) bir anlamda salgın sonrası blockbuster film olarak gözükmekte. Amerika ilk hafta gişe sonuçlarına baktığımızda 70 milyon doları, Mayıs ayından itibaren dünya geneline baktığımızda 400 milyon doları aşan gişe hasılatıyla pandemi dönemi sonrası ulaşılabilecek en iyi hasılat sonucuna bu filmle ulaşıldığını görebiliriz. Gerçi, Justin Lin’in yönettiği F9, sadece pandemi döneminin değil, genel olarak en iyi açılış performansı açısından zirveye oturmuş durumda. Bunun sebebi basit, bu seri fanları için bir film değil bir aile, bir tutku, bir bağlılık. Daha da önemlisi bir devamlılık simgesi. 2001’den itibaren şahsen benim de dünyasından keyif aldığım ve tüm karakterleri ezbere bilerek sahip çıktığım o aptal, o abartılı, prodüksiyonu gösterişli, şapşal sloganvari diyaloglarıyla gülümseten samimi bir seri. 2001’den bu yana altı tane Hızlı ve Öfkeli’de yer alan Paul Walker’ın (Brian O’Conner) 2013’teki korkunç bir kaza sonucu trajik ölümünden sonra seri daha da efsaneleşti ve fanları bu aileye daha fazla sahip çıktı. Dalga geçmek isteyen istediği kadar geçebilir ancak, Universal Pictures’ın en az iki jenerasyona devamlılık sağlayarak seyirciyi kapması büyük başarıdır. Çünkü istese seriyi keser ve tekrar çevrim yapabilirdi. Ancak keşke artık serinin bu son filmi olsaydı ve seyircisine veda etseydi. Kısıtlama sonrası böyle bir film iyi gelir diyorsanız F9 neden olmasın? BERLİNALE’DEN İKİ FİLM Vizyondaki diğer seçenekler arasında iki Berlinale filmi yer almakta. Dünya prömiyerini, Berlinale’nin 70’inci yılının özel galası olarak yapan Salinger Yılım (My Salinger Year) isimli filmin başrollerinde Altın Küre ödüllü Sigourney Weaver ile genç oyuncu Margaret Qualley’nin yer almakta. Bu filmin senaryosu ve yönetmenliği Kanadalı Philippe Falardeau’ya ait. Kendisini, festivallerde gene övgüyle karşılanmış olan 2014 yapımı İyi Bir Yalan (The Good Lie) filminden hatırlayabilirsiniz. Salinger Yılım filmi Amerikalı yazar Joanna Rakoff’un romanından uyarlanmış. Yönetmenin 90’ların NY edebiyat dünyasını mizahi ve tatlı bir eda içerisinde tasvir ettiği film bir yanıyla da büyüme hikâyesi. Bana soracak olursanız film 90’ların edebiyat, sanat ortamında geçen Şeytan Prada Giyer film formülü üzerinden ilerleyen hafif bir film. Ve aslında bu film benim için şaşırtıcı derecede tatsız ve kuruydu. Aynı Berlin Film Festivali’nde Gümüş Ayı ve FIPRESCI ödülüne layık görülen önemli yönetmenlerden Christian Petzold’un Undine filmini artık sinemalarda izleyebilirsiniz. Bu tam bir Berlin filmi. Berlin’in mimarlık tarihini turistlere anlatarak yaşayan tarihçi Undine’yi dinlerken anlattıklarının karşılığını filmde aramak pek yorucuydu. Bir Berlinlinin bu konuda şansı çok daha yüksektir. Tarihte binalar gibi değişen insan ilişkileri üzerinden Undine ve endüstriyel dalgıç Christof’un aşk hikâyesi ise fazla şekilsel. Bana kalırsa bu temsili aşkın, su perisi mitolojisi ile bağlantıları, bir yandan hikâyeyi anlamlandırmaya çalışan seyirci için fazla şiirsel. Görünürlüğün ve anlamsalın arasındaki kopukluk belki de yönetmenin tek seferde çok şey anlatmak istemesinden kaynaklanıyordu... Lütfen bu filmlerden birini seçin, şortunuzu giyin sinemaya ve gidin. Çıkışta da bakkaldan bira alıp için. Bu ülkeyi ancak yobazlara inat yaşamaya devam edersek kurtarabiliriz! Bahçeli'nin danışmanı, Ercan Kesal ve Nur Sürer'i hedef aldı
MHP Genel Başkanı Devlet Bahçeli'nin danışmanı Yıldıray Çiçek'in yeni hedefi, Türk sinemasının usta isimlerinden Nur Sürer'le Ercan Kesal oldu. Yıldıray Çiçek, MHP'nin yayın organı Türkgün'de kaleme aldığı "Camdaki ve Çukur'daki hain" başlıklı yazısında Sürer ve Kesal'ı eski HDP Eş Genel Başkanı Selahattin Demirtaş'a sahip çıktıkları iddiasıyla hedefine yerleştirdi. Yazısında "Türkiye'deki sanat camiasında gerçekten hain potansiyelimiz oldukça fazla… Bu hainler bazen milyonların dinlediği şarkıcı olarak, bazen milyonların izlediği dizi, sinema sanatçısı olarak karşımıza çıkıyor." diyen Çiçek, Nur Sürer'in katıldığı bir TV programında Demirtaş'la ilgili söylediklerini, Ercan Kesal'ın da Demirtaş’ın ‘Seher’ isimli kitabın imza törenine katılarak ona destek için bu kitabı imzaladığını hatırlatıp şu ifadeleri kullandı: "Sanatçı kimliği altında ihanete destek veren, bu terör örgütlerine propaganda desteği sağlayan çok kişi var… Bir karanlık el var, bunları ihanet yoluna ve hain olmaya sürükleyen…Yoksa milliyetçi- vatansever olarak başladığı, Mehmet Akif Ersoy’un “Eşele bir yerleri örten karı / Ot değil onlar dedenin saçları/ Dinle şehit sesleridir rüzgârı/ Haydi git evladım uğurlar ola” şeklindeki eserini seslendiren, Kurtuluş Savaşı’na, milli kahramanlara şarkılar, marşlar okuyan Ahmet Kaya gibi birisi “Vallahi dostu özledim, Vallahi Apo’yu özledim” diye teröristbaşı yaratığa şarkı söyler hâle nasıl getirilmiştir? Türk devleti, sanatçı kimliklerini kullanarak terör propagandası yapan, teröristlere sahip çıkan hainleri ya bu alandan temizlemeli ya da o karanlık ele esir olarak düştülerse onları kurtarmalıdır. Şimdi söyleyin bakalım Nur Sürer ve Ercan Kesal… Siz bu işi gönüllü mü yapıyorsunuz yoksa karanlık ellerde esir misiniz?" Kemal Sunal'sız 21 yıl geçti
Türk sinemasında bugün bile çok izlenen yapımlarda başrol oynayan Ali Kemal Sunal, Malatyalı Mustafa Sunal ile Saime Hanım'ın ilk çocuğu olarak 11 Kasım 1944'te İstanbul Küçükpazar'da hayata "merhaba" dedi. Daha sonra Sunal'ın Cemil ve Cengiz adı verilen iki kardeşi daha dünyaya geldi. Saime Sunal, yapılan bir röportajda oğlunun içine kapanık ve son derece sessiz bir kişiliği olduğunu anlatarak, "O kadar içine kapanıktı ki sıkıntısını, üzüntüsünü belli etmiyordu. Keşke belirtseydi, keşke kavga etseydi de o kadar kapalı olmasaydı." ifadelerini kullanmıştı. Kemal Sunal, ilk öğrenimini Mimar Sinan İlkokulu'nda, liseyi ise 11 yılda bitirdiği Vefa Lisesi'nde tamamladı. Henüz lisedeyken tiyatroya ilgi duymaya başlayan sanatçının yeteneğini, felsefe öğretmeni Belkıs Balkır fark etti. "Sen oyuncu olmalısın" diyen Belkıs öğretmen, Sunal'ın babasını ikna ettikten sonra, usta oyuncuyu Kenter Tiyatrosu'na götürerek, Müşfik Kenter ile tanıştırdı. Dar gelirli bir ailenin çocuğu olarak zorlu şartlar altında çocukluk ve gençlik dönemini geçiren Sunal, bir röportajında "İşte o yokluklar Kemal Sunal'ı yarattı." ifadelerini kullanmıştı. Sanatçı, henüz tiyatro ve sinemaya adım atmadan önce elektrikçi çıraklığı yaptı, üniversite öğrenimi sırasında ve sonrasında ise Emayetaş Fabrikası'nda çalıştı. İLK ROLÜ LİSEDE Lisede amatör olarak ilk kez "Zoraki Tabip"le sahneye çıkan Sunal, aynı tarihlerde oynadığı bir oyun ile Akşam gazetesinin düzenlediği liseler arası tiyatro yarışmasında "En İyi Karakter Oyuncusu" ödülünü aldı. Unutulmaz sanatçı Sunal, profesyonel tiyatro oyunculuğuna 1966'da başladı. Kenter Tiyatrosu'nda ilk kez "Deli İbrahim" adlı oyunda sahneye çıkan başarılı oyuncu, canlandırdığı "celladın yardımcısı" rolüyle repliği olmamasına rağmen seyirciyi güldürmeyi başararak, dikkatleri üzerine çekti. Sunal, 1981'de Ankara Etimesgut Zırhlı Birlikler Okulu'nda başladığı vatani görevini, Ankara Kara Kuvvetleri Komutanlığı'ndaki usta birliğinde tamamladı. Kenter Tiyatrosu'nda uzun süre kalmayan Sunal, oyuncu Bülent Kayabaş ile tanışmasına vesile olan ve henüz yeni kurulan Pendik Tiyatrosu'na katıldı. Sinema ve tiyatronun, gülen ve güldüren yüzü Sunal, bir yandan tiyatroya devam ederken şu anki adı Marmara Üniversitesi İletişim Fakültesi olan Gazetecilik ve Halkla İlişkiler Yüksekokulu'nda 2 yıl öğrenim gördü. Eğitimini yoğun tiyatro turneleri sebebiyle yarım bırakan Sunal, 1992'de çıkan "öğrenci affı" sonrasında üniversitenin 2. sınıfından devam ederek, 1995'te 51 yaşındayken mezun oldu. Mezuniyet töreninde, "4 yıllık üniversite maratonu sonunda bitti ama benimki biraz zor bitti. Ben 4 yıllık üniversite hayatını 27 yılda bitirdim." diyen sanatçı, daha sonra radyo, televizyon ve sinema bölümünde yüksek lisans yaptı ve "Televizyon ve Sinemada Kemal Sunal Güldürüsü" başlıklı tez hazırladı. Sanatçının tezi, aynı adla 2005'te ailesi tarafından kitaplaştırıldı. SİNEMAYA ADIM  Pendik Tiyatrosu'nun maddi sorunlar nedeniyle kapanması sonrası, idol olarak gördüğü ve 4 yıl kaldığı Ulvi Uraz'ın tiyatrosuna geçen Sunal, ardından da Aksaray Küçük Opera'da, Ayfer Feray Tiyatrosu ve Devekuşu Kabare Tiyatrosu'nda sahneye çıktı. Devekuşu Kabare'de Sunal'ın oynadığı "Dün Bugün" adlı oyunu izleyen Münir Özkul, ünlü yönetmen Ertem Eğilmez'e, "Bak Ertem, bu çocuğa dikkat et. Bunda iş var." diyerek, Eğilmez ile Sunal'ın tanışmasını sağladı. Sunal, Eğilmez'in 1973'te çektiği "Tatlı Dillim" filminin kadrosuna katılarak, sinemaya ilk adımı attı. Filmde Sunal'ın yanı sıra Münir Özkul, Zeki Alasya, Metin Akpınar, Tarık Akan, Halit Akçatepe ve Filiz Akın da rol aldı. Sanatçı, 1974'te Atıf Yılmaz'ın yönettiği "Salako" filminin ardından 1975'te rol aldığı Zeki Ökten'in "Hanzo" ve "Şaşkın Damat" filmlerinde başrol oynadı. Türk sinemasının en parlak yıllarından biri olan 1975'te, Rıfat Ilgaz'ın eserinden Eğilmez'in beyaz perdeye uyarladığı "Hababam Sınıfı"nda usta isimlerle rol alan Sunal, filmin ardından "Şaban" ve "İnek Şaban" lakaplarıyla tanınır oldu. Usta oyuncu, 1976'da "Süt Kardeşler", "Hababam Sınıfı Uyanıyor", "Tosun Paşa", "Sahte Kabadayı", "Meraklı Köfteci" ve "Kapıcılar Kralı" gibi unutulmazlar arasına giren filmlerde, 5 farklı yönetmenle çalıştı. Devekuşu Tiyatrosu'nun Ankara turnesi sırasında Gül Sunal ile tanışan ve 1975'te evlenen başarılı oyuncunun, Ali ve Ezo adını verdiği çocukları dünyaya geldi. "Tatlı Dillim" filminden sonra tiyatro ve sinemayı aynı anda yürütmeyi bırakan sanatçı, kariyerine sinemayla devam etti. Başarıya giden yolun disiplinden geçtiğine inanan, işinde her zaman titiz ve tertipli olduğunu söyleyen Sunal, canlandırdığı rollerde genellikle halkın içinden bir halk kahramanını canlandırarak dikkati çekti. Usta oyuncu, Rıfat Ilgaz'ın "Hababam Sınıfı" eserinin sinema uyarlamasında canlandırdığı "İnek Şaban" tiplemesi başta olmak üzere, birçok filmde özgün fiziği ve hayat verdiği tiplerin halka olan yakınlığı nedeniyle kısa zamanda Türkiye'nin en sevilen oyuncularından biri oldu. "HALKIN GÜLMEYE İHTİYACI VAR" Sanatçı, verdiği röportajlardan birinde, telif yasası nedeniyle her akşam sunulan filmlerden sadece yapımcının para aldığını, oyuncuların hiç para kazanmadığını anlatarak, gördüğü ilginin nedenini şöyle değerlendirmişti: "Bu ilgiyi sosyologların araştırması lazım. Ben de bilmiyor ve kestiremiyorum. Bildiğim kadarıyla halkın sevmesi ve o filmlerin hala geçerli olması sebep. Halkın gülmeye büyük ihtiyacı var. İşten dönen insanlar evinde gülmek, gülerek rahatlamak, günün stresini atmak istiyor. Onun için Kemal Sunal filmleri tutuyor. Filmlerimde şiddet ve kan olmadığı için de seviliyor. Ailecek seyredebilecekleri filmler ortaya çıkıyor. Ondan vazgeçmiyorlar bana göre. O yüzden hala seyirci bulabiliyor ve reyting rekorları kırabiliyor." Yüzü ve fiziki yapısı ile Fransız komedyen Fernandel'e benzetilen usta oyuncu, filmlerde her zaman haklının haksıza, güçsüzün güçlüye karşı mücadelesini temsil eden komedi ustası haline geldi. Sanatçı, 26 yıllık sanat hayatına, tiyatro oyunları hariç 6'sı yan rol, 76'sı başrol olmak üzere 82 film sığdırmayı başardı. "Saygılar Bizden", "Şaban Askerde", "Şaban ile Şirin" ve "Bay Kamber" olmak üzere 1993-1996'da toplam 4 dizide de oynayan Sunal, Türk sinemasında "İnek Şaban" tiplemesi olmak üzere canlandırdığı iyi, saf adam rolleriyle her yaştan izleyicinin beğenisini kazandı. İzleyiciyi güldürürken düşündürmeyi de başaran sanatçı, filmlerinde öğretmenden bekçiye, kapıcıdan çöpçüye kadar birçok karaktere girerek, her dönem seyirciler tarafından ilgi gördü. Aynı zamanda canlandırdığı her karakterle seyircilerin yüzünü güldürmeyi başaran ve halk tarafından fazlasıyla benimsenen Kemal Sunal'ın oynadığı filmlerin genelinde, Türk halkının geleneklerinden, adetlerinden ve inanışlarından örnekler öne çıktı. Motivasyon filmleri olarak da adlandırılan Sunal'ın yer aldığı yapımlar ayrıca bir "başarı öyküsü" özelliği taşır. Usta oyuncu, "İnek Şaban" filminde bir karpuzcunun başarılı bir kaleci olup yükselmesini, "Doktor Civanım" filminde bir hademenin doktor kılığında köylülerin gözünde büyümesini, "Korkusuz Korkak" filminde Mülayim'in sıradan bir memurken mahallenin gözünde kahraman olmasını, "Salako" filminde saf bir köylünün iyi niyetli bir eşkıyaya dönüşmesini, "Bekçiler Kralı" filminde sıradan bir bekçinin, mahallelinin dertlerine çare bularak halkın umudu haline gelmesi, "Yüz Numaralı Adam" filminde ise yine fakir bir karakterin reklam yıldızı olmasını canlandırdı. Bugüne kadar birçok ödüle değer görülen Sunal, ''Kapıcılar Kralı'' filmiyle 1977 Antalya Film Festivali'nde "En İyi Erkek Oyuncu Ödülü"nü aldı. Sanatçı ayrıca 1989'da "Düttürü Dünya" filmindeki rolüyle Ankara Film Festivali'nde "En İyi Erkek Oyuncu" ödülünü alırken, 1998'de de Antalya Film Festivali'nde "Yaşam Boyu Onur Ödülü"ne layık görüldü. Uçak fobisi olan ve hayatında hiç uçağa binmeyen Sunal, "Balalayka"nın 3 Temmuz 2000'de yapılacak çekimlerine katılmak için Trabzon'a gitmek üzere bindiği uçakta kalp krizi geçirerek hayatını kaybetti. Zincirlikuyu Mezarlığı'na defnedilen usta oyuncunun rol aldığı yapımların bazıları şöyle: "Canım Kardeşim", "Oh Olsun", "Mavi Boncuk", "Salak Milyoner", "Hanzo", "Hababam Sınıfı Serisi", "Şaban Serisi", "Meraklı Köfteci", "İbo ile Güllüşah", "Sakar Şakir", "Yüz Numaralı Adam", "Bekçiler Kralı", "Zübük", "Sahte Kabadayı", "Avanak Abdi", "Korkusuz Korkak", "Şark Bülbülü", "Devlet Kuşu", "Gol Kralı", "Üç Kağıtçı", "Doktor Civanım", "Yedi Bela Hüsnü", "Postacı", "Varyemez", "Propaganda." (AA) MESAM’ı öyle kolay terk etmeyeceğiz
IŞIL ÇALIŞKAN Müzik eserleri sahiplerinin telif haklarını korumak üzere kurulan Türkiye Musiki Eserleri Sahipleri Meslek Birliği (MESAM)’da kayyum yönetimine gidilen seçimde Akp listesinin antidemokratik uygulamalarla kazandığı iddia edildi. MESAM 16. Olağan Genel Kurulu, İstanbul Haliç Kongre Merkezi’nde geçtiğimiz gün gerçekleştirildi. Bin 222 üyenin katıldığı toplantıda, Recep Ergül (Değişim ve Reform Grubu), Cahit Berkay (Demokrasi Grubu) ve Sümer Ezgü (MESAM Birlik ve Yenilik Grubu) liderliklerindeki üç ayrı liste yarıştı. MESAM tarihi boyunca genel kurullarında uygulanan bağımsız adayların seçilebildiği çarşaf liste uygulaması Recep Ergül öncülüğündeki grupların baskısıyla reddedildi. Bu seçimin antidemokratik olduğunu düşünen Cahit Berkay başkanlığındaki Demokrasi Grubu ve Sümer Ezgü başkanlığındaki Birlik ve Yenilik Grubu, Cahit Berkay ve Sümer Ezgü grupları, yaptıkları değerlendirme sonrasında seçimden çekilme kararı aldı. Seçimi 743 oyla Recep Ergül’ün öncülüğündeki grup kazandı. Cahit Berkay ve Sümer Ezgü’nün bulunduğu her iki grup adına sosyal medyadan açıklama yapan Metin Karataş, demokratik olmayan bu yöntemi meşrulaştırmamak adına protesto ederek seçime girmeme kararı aldıklarını duyurdu. Cahit Berkay ve Ali Haydar Timisi Genel Kurul’da yaşananları anlattı. Seçimi antidemokratik yöntemlerle yapıldığını ifade eden Cahit Berkay, “Kazanmak da var kaybetmek de kaybettik ama ne kadar antidemokratik yöntem varsa hepsini uyguladılar” diye konuştu. Berkay, seçimde yaşananları şöyle anlattı: “MESAM’ın tarihinde görülmemiş blok liste yöntemine geçtiler. Blok liste ile bağımsızların önü kanmış oldu. Bu seçimde sponsorlar büyük rol oynadılar. Ciddi para yatıranlar var. Yıllardır genel kurula gelmeyen üyeleri alıp pandemi dönemindeki yaşanan sıkıntıları kullanıp insanlara para vererek onları kullandılar. Normalde 600-700 kişilik genel kurullar yaşanırken 1200 oy verecek kapasitede genel kurul kuruldu.” Genel kurula saygı duyduklarını vurgulayan Berkay, sponsorlardan duyduğu rahatsızlığı şöyle dile getirdi: “Bunun arkasındaki sponsorların para yardımlarını yatırım gibi görüyorum. Sponsor oldukları miktarları misliyle alacaklar benim MESAM adına en büyük endişem budur.” SPONSORLAR BAŞROLDEYDİ!  Demokratik yollarla haklarını arayacaklarının altını çizen Berkay, “Ben telif yasası işlemeye başladığından beri MESAM’da gözümü açtım. MESAM’ı öyle kolay kolay terk etmem. Biz demokratik haklarımızı arayacağız” diye konuştu. Berkay sözlerini şöyle sürdürdü: “Bizi kayyum atayıp ellerinde sağlam bir delil olmadan 3-4 kez görevden aldılar. Son kayyum atamasına karşılık haklılığımızı göstermek için son bir mahkeme açmıştık. 2 bilirkişi raporu tamamıyla bizim lehimize. Fakat mahkeme kararı açıklamadı. Genel kuruldan 3 hafta evveldi. Mahkemeyi eylüle ertelediler. Açıklasaydı bu grubun işine gelmeyecek bir açıklama olurdu. O zaman bu grubun işine gelmeyecek bir açıklama olacaktı. Çünkü doğrular ortaya çıkacaktı. Bizim haksız yere görevden alındığımızı ve göreve iade edilmediğimizi anlayacaklardı. Bize yöneltilen suçlamaların hiçbiri gerçek değildi ama dünkü genel kurulda kayyum atanacak o kadar çok şey oldu ki. Bunlara daha başlangıcında kayyum atanması lazım. Hak yerini bulacaktır mutlaka. Peşinde olacağız. Tamam, kaybettik ama yanında kocaman bir ama var. Bu amaların açığa kavuşması gerekiyor. Haksız işlemlerin peşinde olacağız. Bizde pes etmek yok.” BİZE BOYUN EĞDİREMEDİLER  Ali Haydar Timisi ise Recep Ergül’ün kara propaganda içerisinde insanları yönlendirdiğini anlatıyor. Timisi, “Çeşitli iddialarda bulunuyorlar. Hukuk tarafında şimdiye kadar tamamında haklı çıkmamıza rağmen bundan vazgeçmiyor. Üyelere para ödemeleri yapmaları bizim açımızdan çok rahatsız edici. Ben dün akşam şehir dışından gelen üyelerimizin ağırlandığı otele gittim. Otel lobisinde üyeleri toplamış Recep Bey’in adamları ellerine para sayıyor. Böyle bir şey olamaz. Çok ciddi bir örgütlenme içinde çok ciddi bir finans kaynağıyla para dökülen organizasyonla karşılaştık” diye konuştu. Bize boyun eğdiremediler diyen Timisi, düşüncelerini şöyle aktardı: “MESAM geleneğinde demokratik uygulama olan çarşaf liste bu kez blok listeye dönüştürüldü. Antidemokratik bir uygulama olduğu için biz hiçbir zaman buna tenezzül etmedik yönetim kurulu ekibi olarak. Bize rağmen 4 senedir Recep Ergül bu uygulama sayesinde bizimle birlikte görev yaptı. Tüm yönetim kurulu kararlarında imzası olmasına rağmen üyelere biz sanki usulsüzlük yapmışız gibi gösterdiler. Ne taraftan tutarsanız elinizde kalıyor. Bizi 4 kez görevden aldılar, ben 3 kez açmış olduğum davalarla bu kararların hukukusuz olduğunu tescil ettirdim. Bizi 3 kere haksız yere görevden aldıkları tescilli. 4’üncüyü de önümüzdeki süreçte kazanacağız ama iş işten geçti. Bizim Hilton Oteli’nde yemek verecek paramız yok ama en azından bize boyun eğdiremediler. Dik duruşumuzu sürdürdük.” NE OLMUŞTU? MESAM’a, Arif Sağ’ın yönetim kurulu başkanı olduğu 26 Şubat 2020 tarihinde üçüncü defa kayyum atanmıştı. Kayyum atanma sebebi olarak, seçimde 109 sahte oy kullanıldığı iddiası öne sürülmüştü. Arif Sağ'ın avukatı, bunun iftira olduğunun bilirkişi raporları ile kanıtlandığını belirterek, yapılan işlemi “Kayyum darbesi” olarak nitelendirmişti. Kartal Tibet yaşamını yitirdi
Yeşilçam'ın usta ismi oyuncu, senarist ve yönetmen Kartal Tibet, hayatını kaybetti. Acı haberi, oyuncu Civan Canova sosyal medya hesabından duyurdu. Kartal Tibet'in bir fotoğrafını paylaşan Canova, “Güle güle Kartal ağabeyim, seni çok özleyeceğim” ifadelerini kullandı. Tiyatro oyuncusu Orhan Aydın da Tibet’in vefatıyla ilgili “Işık söndü. Sahneden setlere alkışlarla dolu bir ömür. Toprağınız çiçekler koksun” mesajı paylaştı. Işık Söndü.. Sahnelerden setlere alkışlarla dolu bir ömür. Toprağınız çiçekler koksun.#KartalTibet pic.twitter.com/kZ53VTGS28 KARTAL TİBET KİMDİR? Ankara’da 1938’de dünyaya gelen Kartal Tibet, imza attığı 200’e yakın filmle Türkiye sinemasına büyük katkılarda bulundu. Kartal Tibet’in oynadığı, yönettiği ve senaryosunu yazdığı filmler Yeşilçam’ın klasikleri arasına girdi. Usta oyuncu, Ankara Üniversitesi Devlet Konservatuvarı Tiyatro Bölümü’nden mezun oldu. Tibet, 1961 yılında Ankara’nın ilk özel tiyatrosu Meydan Sahnesi’nin kurucuları arasında yer aldı. “Karaoğlan” filmiyle sinemaya adım atan Tibet, daha sonra Sezgin Burak’ın çizgi kahramanı Tarkan’ı sinemada canlandırdı. “Sarmaşık Gülleri” ve “Boş Çerçeve” gibi birçok melodramda, “Zambaklar Açarken”, “Çalıkuşu” gibi pek çok edebiyat uyarlamasında, salon komedilerinde ve tarihi filmlerde rol aldı. Beğeniyle izlenen filmleri ve canlandırdığı karakterlerle Yeşilçam’ın efsaneleri arasında girdi. İlk kez 1977’de “Tosun Paşa” filmiyle yönetmenliğe adım atan Tibet, aralarında Kemal Sunal’ın rol aldığı 56 filmin yönetmenliğini yaptı. Türkiye Sineması’na 200’e yakın filmle katkıda bulunan ve birçok ödül alan Tibet, son olarak 2006’da “Dünya’yı Kurtaran Adamın Oğlu” ve “Amerikalılar Karadeniz’de 2” adlı filmlerin yönetmenliğini üstlendi. Acıyı bal eyledik
Bugün 2 Temmuz. Bugün Madımak Katliamı’nın yıldönümü. Metin Altıokların, Nesimi Çimenlerin, Hasret Gültekinlerin, Asım Bezircilerin Muhlis Akarsuların katledildiği hepimizin alnının kara yazısı kara bir gün bugün. Henüz devlet tarafından hiçbir özrün dilenmediği tam tersi suçluların zaman aşımından dolayı hiçbir ceza almadığı bir katliam Sivas Katliamı. O gün orada hayatını kaybeden her can’ı saygıyla anıyor ve bunu gerçekleştiren ve buna göz yuman herkesi lanetliyorum. Ben bu yazıyı 30 Haziran gece yarısı MESAM seçiminden hemen sonra yazıyorum. Bir yanda Madımak Oteli’nde sadece siyasi görüşleri yüzünden özgürlüğü, barışı, eşitliği, adaleti ve sanatı savunan; bu yüzden umutsuzca ölümü bekleyen şairler, edebiyatçılar, müzisyenler, sanatseverler, bir yanda da bir müzik meslek birliği seçimlerinde oylarını büyük bir coşkuyla alkışlarla harcırah adı altında verilen 2 bin 500 liralık “oy rüşveti”ni alabilmek için el kaldıran eser sahipleri… MÜZİK EMEKÇİLERİNİN HESAPLAŞMA GÜNÜ Birbirlerini dinlemeyen, anlamayan, birbirlerinin ortak hak ve çıkarlarını, mesleki menfaatlerini, yıllardır süregelen telif hakları çabasını alacakları üç kuruş paraya peşkeş çeken eser sahipleri. “Hak verilmez alınır” lafının yüceliğine, telif hakları mücadelesine hayatını adamış insanların anısına saygısızlık ederek sadece ve sadece verilen kişisel vaatlerin albenisiyle el kaldıran eser sahipleri. Hiçbir raporun okunmasına onay vermeyerek ama sonra o raporlar lehinde ve aleyhinde konuşmalar yapan eser sahipleri. İstedikleri yönergeler geçmeyince bir defa daha oylanması için baskı yapan kendi gibi düşünmeyenlerin de olabileceğini düşünemeyen eser sahipleri. Bugün gerçekten de müzik emekçilerinin örgütlü mücadelesinde bir özeleştiri bir hesaplaşma günü. Kurulduğu günden bu yana genel kurullarda hiçbir zaman blok liste olarak seçime girmeyen MESAM üyeleri ilk kez bir genel kurulda blok liste için onay verdi. Ve de orada aday olmak isteyen birçok değerli isim bu sebepten dolayı seçime katılamadı. Ki aslında bu sefer çok renkli bir aday listesi vardı grupların. Hayko Cepkin’den Cahit Berkay’a, Aylin Aslım’dan Gökhan Şeşen’e, Sümer Ezgü’den Erdal Erzincan’a kadar mesleki kariyerleri ve güvenilirlikleri tartışılmayacak birçok değerli aday vardı MESAM yönetiminde hak sahibi olabilecek. Ama olmadı. MESAM üyeleri yıllar sonra ellerine geçen bu fırsatı değerlendiremedi. Yapacak bir şey yok. MESAM’I BEKLEYEN TELİF GELİR KAYBI Benim görüşüm, çok yakında MESAM’ın sadece geleneksel, arabesk ve fantezi diye adlandırdığımız müzik türlerinin ve eser sahiplerinin meslek birliği olarak varlığını sürdürecek olması yönünde. Telif hayatına ciddi katkı sağlayan pop, rock, hip-hop, caz, alternatif ve Türk halk müziği eser sahiplerinin ise yollarına yeni bir meslek birliği arayışı ile devam edeceklerini düşünüyorum. Bu da MESAM’ın büyük bir telif geliri kaybına neden olacak. MESAM zaten yıllardır demokrat yönetim kurulu üyeleriyle iktidarın tepkisini çeken ve meslek birliklerinin kafasında Demokles’in kılıcı gibi sallanan “FSEK 42/B” maddesinin uygulanmasıyla sürekli kayyum atanan bir eser sahibi meslek birliğiydi. Son zamanlarda; görevden alınan Arif Sağ yönetimi de lisanslama ve telif tahsilatı yerine bu bürokratik ve antidemokratik uygulamalarla savaşıyordu. Onlara ve tüm geçmiş MESAM yönetimlerine teşekkür ediyor yeni seçilen yönetim kurulu ve üst kurullara da başarılar diliyorum. Hepimiz Zenon’un oklarıyız
Mevcut değillerdi. Örtülerin altında yaşıyor ve sessizce izliyorlardı olup bitenleri. Bazen kuşkuya düştüklerinde “Biz var mıyız?” diye soruyor, “Hareket edebiliyoruz, o halde varız” diyerek rahatlatıyorlardı kendilerini. Örtülerin altında yiyor, içiyor, sevişiyor ve çalışıyorlardı. Tüm bunlar hiçlikten varlık alanına çıkabilmek için yeterli mi? “Yeterli” diye yanıt veriyorlardı, “Tüm bunları kendi irademizle yapıyoruz”. Doğru, biyolojik işlevlerde kullanabilecekleri iradeleri vardı sadece. İş toplumsal meselelere gelince sessizliğe gömülüyorlardı. İradeleri gasp edilip ellerinden alınmıştı, artık söz geçiremiyor, çıkar çetelerinin elinde yeryüzünü, yaşam formlarını yağmalamasını izlemekle yetiniyorlardı. Bu işte bir tuhaflık olmalıydı. İradeleri gün ışığına çıkıp iktidar formunda hakikat haline gelirken, onlar örtülerin altında yaşamaya devam ediyor, yiyor, içiyor, çalışıyor, sevişiyorlardı. Nietzsche irade konusunda uyarmıştı onları: “Teologların insanları sorumlu tutmak ve kendilerine bağlı kılmak için uydurdukları en sahtekâr oyun.” İktidar, özgür iradeye sahip olduklarını iki kez hatırlatılıyordu; oy kullanırlarken, bir de gasp edilmiş iradelerine sahip çıkıp talana, katliamlara karşı durduklarında. Özgür irade cezai ehliyete dönüşmüş, sadece cezalandırmaya yarıyordu. Kendi iradelerinin tutsaklarıydılar; örtülerin altında yiyor, içiyor, çalışıyor ve sevişiyorlardı. “Sorgulanmamış hayat yaşanmaya değmez.” Sokrates’in sözünü dinliyorlardı tabii. Örtülerin altında yaşadıklarını sorguluyor, duygularını, düşüncelerini şiirlere döküyor, birbirlerine şiirler gönderiyor, aşklarını, dertlerini, acılarını şiirlerle anlatıyorlardı. Ama yaşamlarını şiire dönüştürmek akıllarına gelmiyordu nedense. Yaşamın şiire dönüşmesi, örtünün karanlığından çıkıp varlık alanına geçmek ve gün ışığında görünür hale gelmekti. Platon’a göre ‘poiesis’, yani şiir, “Bir şeyi var -olmayıştan var- oluşa geçiren her hangi bir neden”dir. Poiesis’te bir şeyin hiçlikten varlığa, gizlenişten tümüyle gün ışığına çıkması söz konusudur. Şiir, şeyleri gizlilikten varlığa çıkaran bir açığa çıkarma tarzı; açığa çıkarma (a-letheia) olarak anlaşılan bir hakikat tarzı (Agamben, İçeriksiz Adam, Monokl). Yoktular, esameleri okunmuyordu. Hakikat olabilmeleri için hiçlikten gün ışığına çıkmaları gerekiyordu, şiire dönüşmeleri. Yunanca ‘aletheia’ (hakikat) örtünün kaldırılması demekti. Onlar, örtülerin altındaki yaşamlarının anlamını sorgulayan ama yaşamlarını şiire dönüştürememiş şairlerdi. Hedefine ulaşamadan yarı yolda düşmüş oklar. Hedefleri hayattı. *** “Çok uzaktan atılan, hedefine ulaşmayacak olan bir ok gibi bir şey bu, ne var ki bu ok durduğunda ve düştüğünde uzaklardaki hedef titrer ve onu karşılamaya gelir”. Blanchot’nun ‘Son İnsan’ kitabındaki bu cümlesini her okuduğumda ürperiyor ve titriyorum. Attığınız ok hayata ulaşamasa bile, hayatın titreyip okunuzu karşılamaya gelmesi. Hayata fırlatılmış ok sizsiniz. Oku karşılayacak olan hayat da siz. Ok, hayata fırlatılmış bir şiirse ve hayata ulaşamadan yarı yolda düşmüşse, onu karşılamak için örtülerinizi kaldırıp gün ışığına, hiçlikten varlık alanına çıkmanız, bir hakikat olarak görünür olmanız gerekecek, yani hayatınızı şiire dönüştürmeniz. Aksi takdirde sığındığımız örtülerin altı, hedefine ulaşamamış oklar mezarlığına dönüşecek ve hayata şiirler atmaya devam edeceğiz. *** Zenon’un paradokslarını bilirsiniz; hareket ve çokluğun imkânsız olduğunu kanıtlamak için ortaya atılmışlardı. Zenon’a göre fırlatılan bir ok asla hedefine ulaşamayacaktır. Zaman ve mekân sonsuzca bölünebilir olduğu ve atılan bir ok belirli bir anda sadece tek bir yeri işgal edeceği için ok, film karesindeki nesneler gibi durağandır. Hepimiz Zenon’un oklarıyız. Hayata fırlatılmış, fakat hedefine, yani hayata ulaşmaları engellenmiş oklar. Örtülerin altında bekliyoruz, hayatın titreyek bizi karşılamaya gelmesini. Hayat dışarıdan, yukarıdan ya da herhangi bir yönden bizi karşılamaya gelmeyecek. Ok da sizsiniz, hedef de. Bedenin örtüsü altında hayat çağıldıyor, işitmiyor musunuz? Ok ile hedefin bir ve aynı şey olduğunu fark ettiğimizde bedenler şiire dönüşecek. Ve o zaman karanlıktan gün ışığına çıkacağız ve yeryüzüne hakikat gelecek. Derya Şensoy açıkladı: Usta sanatçı Ferhan Şensoy'un sağlık durumu iyi
Cahit Berkay’dan MESAM açıklaması: Seçimlerden çekilme kararı aldık
MESAM Demokrasi Grubu adına açıklama yapan sanatçı Cahit Berkay, "30 Haziran 2021 tarihinde yapılan MESAM 16. Olağan Genel Kurulu’nda divan heyetinin antidemokratik ve usul dışı uygulamalarını protesto ederek seçimlerden çekilme kararı almış bulunmaktayız" dedi. Sözcü'nün aktardığı habere göre, Türkiye Musiki Eseri Sahipleri Meslek Birliği MESAM Demokrasi Grubu adına açıklama yapan sanatçı Cahit Berkay, MESAM 16. Olağan Genel Kurulu'nda seçimlerden çekilme kararı aldıklarını bildirdi. Berkay, "Bu kararı almamızdaki en temel neden, MESAM'ın kurulduğu günden beri yapılan tüm genel kurullarında uygulanan ve seçme seçilme hakkının her bir üyemiz tarafından tam olarak kullanılabilmesini sağlayan çarşaf liste uygulamasının ortadan kaldırılarak, yerine antidemokratik bir uygulama olan blok liste uygulamasının getirilmesidir" ifadelerini kullandı. Cahit Berkay'ın açıklamaları şöyle: "30 Haziran 2021 tarihinde yapılan MESAM 16. Olağan Genel Kurulu'nda divan heyetinin antidemokratik ve usul dışı uygulamalarını protesto ederek seçimlerden çekilme kararı almış bulunmaktayız. Bu kararı almamızdaki en temel neden, MESAM'ın kurulduğu günden beri yapılan tüm genel kurullarında uygulanan ve seçme seçilme hakkının her bir üyemiz tarafından tam olarak kullanılabilmesini sağlayan çarşaf liste uygulamasının ortadan kaldırılarak, yerine antidemokratik bir uygulama olan blok liste uygulamasının getirilmesidir. Çarşaf liste ile seçime gidildiğinde hem gruplarda yer alan hem de bağımsız olarak aday olmak isteyen üyelere eşit şans tanınmış olacakken, blok liste uygulamasında herhangi bir gruba üye olmayan adayların seçme seçilme hakkı elinden alınmaktadır. Aynı zamanda seçimlerde tüm listelerden en çok oy alan farklı ekiplerden adayların yönetim kurullarında birlikte yer alması, yönetimde çoğunluğu sağlayan ekibin yanında muhalif ve farklı görüşteki üyelerin de seçilmesini sağlayarak daha demokratik bir yönetim ortamı sağlamaktaydı. Ancak blok liste uygulaması ile bir yandan üyelerin seçme seçilme hakkı engellenirken, diğer bir yandan da yasama, yürütme ve yargı erklerini temsil eden üst kurulların tamamının antidemokratik bir şekilde tek bir ekibin eline geçmesini sağlamıştır. Bir diğer hukuksuz uygulama da, divan heyetinin denetleme ve yönetim kurullarının faaliyet ve denetleme raporlarını genel kurul salonunda okumadan ibra oylamasını yaptırması olmuştur. Yönetim ve denetleme kurullarının 2 senelik dönemlerinde yaptığı çalışmaları içeren bu raporların genel kurula katılan üyelere okunmadan oylanması, genel kurulda çoğunluğu ele geçiren bir ekibin hiçbir fikri olmayan bir konuda karar vermesini sağlamaya yönelik bir manipülasyondur ve tamamen hukuksuzdur. Ayrıca tarafımızdan tespit edilen bir husus da, bir kısım üyeye seçim öncesi ve seçim akşamı kaldıkları otelde dağıtılan kaynağı belirsiz paralardır. Bu paraların kaynağına inildiğinde MESAM üzerinde oynanmak istenen oyunların er geç ortaya çıkacağına olan inancımızla, yapılan haksız ve hukuksuz tüm uygulamalarla ilgili geçmişte de yaptığımız gibi bu gün de tüm yasal haklarımızı kullanacağımızı kamuoyuna saygılarımızla duyururuz." 'Yüzyılın soygunu' denmişti: Picasso’nun Atina'dan çalınan eseri bulundu
Pablo Picasso’nun Nazilere karşı direnen Yunanistan halkına hediye ettiği tablosuyla Piet Mondrian’ın bir tablosu, bir inşaatçının yaklaşık 10 yıl önce Atina Ulusal Galerisi'ne yaptığı soygunu itiraf etmesinin ardından bir vadide bulundu. Picasso'nun ‘Head of a Woman’ eseriyle Mondrian’ın ‘Stammer Windmill’ eserinin, onları 9 Ocak 2012 yılında Atina Ulusal Galerisi’nden çalan ve kendini ‘sanatsever’ olarak tanımlayan kişinin evinde 9 senedir saklı tutulduğu ortaya çıktı. The Guardian’ın aktardığına göre, yetkililerin izini süreceğinden korkan soyguncu, eşi bulunmaz eserleri önce bir depoya koydu. Daha sonra onları koruyucu ambalajlarla sarıp Atina'nın güneydoğusundaki bir vadide sakladı. Eserlerin bulunması Atina’da sevinçle karşılandı. Yunanistan'ın en büyük halka açık koleksiyonu olan Atina Ulusal Galerisi, tadilat nedeniyle yıllarca kapalı kaldıktan sonra kısa süre önce yeniden açılmıştı. NAZİ İŞGALİ SONA ERDİKTEN 5 YIL SONRA HEDİYE ETMİŞTİ Yunanistan Kültür Bakanı Lina Mendoni, Pablo Picasso'nun tabloyu 1949 yılında, Nazi ordusu Yunanistan'dan çekildikten 5 yıl sonra eserin arkasına yazdığı "Yunan halkına övgülerle, Picasso" sözleriyle hediye ettiğini söyledi. Bakan Mendoni, yapılan basın toplantısında, “Tablo, büyük sanatçı Picasso'nun Yunan halkına, faşist Nazi güçleriyle savaşları şerefine vermiş olduğu bir hediyedir. Bu nedenle bu tablo özel bir önem ve duygusal değer taşımaktadır” dedi ve “Satılması söz konusu olamaz” diye ekledi. ‘YÜZYILIN SOYGUNU’ DENMİŞTİ Yunan halkını ve polisini şaşkına çeviren olay, yüzyılın soygunu olarak tarihe geçmişti. Eserlerin çalınması yedi dakikadan fazla sürmemişti. Olayda görev başındaki tek güvenlik görevlisini başka bir yöne yönlendirmek üzere alarm sistemi devre dışı bırakıldıktan sonra resimlerin çerçeveleri çıkarılmıştı. Daha sonra resimler bir balkon kapısından geçirilerek gizlice galeriden götürülmüştü. Bu iki eserin yanı sıra Moncalvo ismiyle bilinen 16. yüzyılda yaşamış İtalyan sanatçı Guglielmo Caccia'nın da eskiz bir eseri çalınmıştı. İddialara göre, inşaatçı olduğu öğrenilen tutuklu, polise eserin soygunda hasar görmesi üzerine onu tuvalete attığını söyledi. Soygunda Mondrian'ın başka bir eseri de çalınmak üzereydi, ancak olay yerinde kaçırılırken düşürüldü. Soygun 2012 yılında, ülke ekonomik krizin zirvesindeyken gerçekleşmişti. Atina'ya göre galerideki zayıf güvenlik sistemi ve güvenlik görevlisi eksiği, ülkenin iflas etmemek için aldığı uluslararası krediler karşılığında uygulamak zorunda kaldığı kemer sıkma politikalarının bir sonucuydu. DNA’mız uyuştu
Işıl ÇALIŞKAN Usta tiyatrocu Genco Erkal, hayattayken yayımlanan tek şiir kitabı “Hasretinden Prangalar Eskittim” ile edebiyatımızda önemli bir yer edinen şair Ahmed Arif’i sahnesine taşıyor. Ahmed Arif’in ölümünün 30’uncu yıldönümü nedeniyle Dostlar Tiyatrosu’nun hazırladığı, Genco Erkal’ın uyarlayıp yönettiği “Şahdamarım” adlı müzikli gösteri ilk gösterimini bugün 21.00’de Göztepe Açık Hava Tiyatrosu’nda yapıyor. Gösteride şairin şiirlerinden bestelenen şarkıları sahnede Ercan ve Gökhan Çağıran kardeşler yorumlayacak.  Usta oyuncu Erkal, şiirimizde doruk noktası diye yorumladığı Ahmed Arif ile ilgili, “Tiyatro yolculuğumun bir gün onunla kesişmesi kaçınılmazdı” ifadelerini kullanıyor. Erkal ile Şahdamarım’ı konuştuk. Nasılsınız? Ülkenin yoğun gündeminde ruh sağlığınızı korumayı nasıl başarıyorsunuz? Ben eğleniyorum doğrusu. Meraklı bir gerilim dizisi gibi. Kaldırdığın her taşın altından birbiriyle bağlantılı inanılmaz sürprizler çıkıyor. Aman kahramanlara bir şey olmasın da bilgi akışı devam etsin, işin daha nerelere kadar varacağını bir görelim diyoruz. 80 küsur yıllık yaşamımda böyle koyu bir pislik görmedim ben. Marmara’nın dibi gibi. Ama en eğlenceli yanı, en tepeden başlayarak, adalet mekanizmasına, iktidar partisi mensuplarına, değerli yandaş medyamıza uzanan suskunluk ve başını kuma gömmüş devekuşu sendromu. Onlar başka bir dünyada yaşıyorlar anlaşılan. Dilerim bu pislikte boğulurlar da biz biraz huzura kavuşuruz.  SAHNEDEN UZAKKEN KİMYAMIZ BOZULUYOR  Sahneleri ne kadar özlediğinizi tahmin edebiliyoruz. Bunca zaman sonra seyirciyle kavuşacak olmak size neler hissettiriyor? Müthiş bir sevinç var tabii. Ama onun yanı sıra, hani uzun süre bisiklete binmezsiniz de, acaba unuttum mu; binince sürebilecek miyim korkusu oluşur. İnsanın kimyası bozuluyor, eklemler tutukluk yapıyor, kısa sürede yeniden form tutabilecek miyim tedirginliği gelişiyor. Onun için iki misli daha çok çalışmak, emek vermek gerekiyor. Seyirci de en az sizin kadar heyecanlı olsa gerek. İlk gösterimin biletleri günler öncesinden tükendi… Evet, ama gerçekten bu kadar uzun süre eve kapalı kalmak, sosyal yaşama yabancılaşmak, sanat etkinliklerinden uzak kalmaktan bezdi insanlar. Güzel bir yaz gecesi, şöyle açık havada, bir konser, bir tiyatro gösterisi izlemeyi özledi. Birlikte çok keyifli anlar yaşayacağımızı düşünüyorum.  YOLUMUZUN KESİŞMESİ KAÇINILMAZ BİR SONDU  Ahmed Arif’in 30’uncu ölüm yıldönümüne özel bir müzikli gösteri hazırladınız. Ahmed Arif’in sizin için nasıl bir anlamı var? Ahmed Arif’in şiirimizde bir doruk noktası olduğunu kabul etmek lazım. Yaşamı boyunca yayımladığı bir tek kitapla bu ülkeyi bu denli etkilemiş başka bir ozanımız yok. Gürül gürül akan müthiş zengin bir şiir. Biz onunla birlikte bazı politik, sanatsal gecelere çıktık. Ben Nâzım’dan okuyordum, o da kendi şiirlerini. Dinleyenler üzerindeki inanılmaz etkisini yakından izledim. Hayran kaldım. Ayrıca, Nâzım’dan sonra DNA’sı benimle en çok örtüşen şairdir. O yüzden tiyatro yolculuğumun bir gün onunla kesişmesi kaçınılmazdı. Ahmed Arif’in hayatında sizi en çok etkileyen ne oldu? Her şey. Çocukluğu, yetiştiği yöre, gördüğü zulüm, imkânsız sevdası… Hangi birini saymalı?  Ahmed Arif’in şiirlerinin geniş kitlelerce sevilmesinin sebebi nedir sizce? Onun şiirlerini farklı kılan nedir? Kendine özgü bir dil yaratmıştır. Yetiştiği yörenin Türkçesiyle, büyük kentlerin Türkçesini harmanlayıp o güne kadar edebiyatımızda bilinmeyen, alabildiğine zengin, ahenkli, değişik ve çarpıcı ritimleriyle müzikal bir şiir dili oluşturmuştur. Dinlerken sizi yakalar, peşinizi bırakmaz, sürükler götürür. Ahmed Arif ve şiiri Türkiye’de anlaşılabildi mi? Bence evet. Bunun kanıtı da bunca sevilmesi, kitabının rekor sayıda baskı yapması ve köylere kadar ulaşıp dillerde dolaşması. Sadece aydın kesimin değil, halkın ona sahip çıkması, onu kucaklaması. Bir ozan daha başka ne bekler? Ozanın şiir, söyleşi ve mektuplarından yola çıkarak hazırlamışsınız gösteriyi. Arif’i sahneye taşırken hassasiyetleriniz nelerdi? Ona sadık kalmak, şiirinin değerine yaraşır bir iş çıkarmak, onu en doğru biçimde yansıtmak. Onu taklit etmeden kendime özgü bir yoruma ulaşmak, içimdeki Ahmed Arif’i bulup çıkarmak. Ahmed Arif, dilin en büyük şairlerinden olarak gösterilir. Böylesi bir şairi sahneye koyarken çekinceleriniz de oldu mu? O bir dev. Şiiri de zor bir şiir. Kitapta okurken başka. Onu bir dinleyişte sahneden izleyiciye ulaştırabilecek miyiz? Onun şiirini iyi tanıyanların beklentisini karşılayabilecek miyiz? Asıl mesele bu zengin şiirden eş değerde bir tiyatro gösterisi kotarabilecek miyiz?  İKTİDARIN SANATLA RUHU BARIŞMIYOR  Müzikli bir gösteri olacak. Müzisyenlere 17 aydır yaşatılanlarla ilgili neler söylemek istersiniz? Sadece müzisyenler mi? Biz tiyatrocular da çok çektik. Bu iktidarın kültürle, sanatla ruhu barışmıyor. Bu en son gece 12’den sonra müzik yasağı tüy dikti. Görülmemiş bir rezalet. Resim, heykel ve insanı insan yapan değerler, genelde sanat bunlara yabancı. Sen paradan, inşaattan, rüşvetten, yolsuzluktan, mafyayla el ele iş çevirmekten haber ver. Akılları ona eriyor. Önümüzdeki sürece dair nasıl planlarınız var? Dilerim yaz aylarında oyunlarımızı yeterince sergileyebilecek açık hava mekânları buluruz. Pandemi döneminde tiyatro açısından en büyük eksiğimiz bu bence. İktidardan bir şey beklemiyorum, bari muhalif belediyeler bu konuda destek olsa. Acilen açık havada oyun sergileyebilecek tiyatro mekânlarına ihtiyaç var. ***  HASRETİN ŞAİRİ: AHMED ARİF Toplumcu gerçekçi şairlerden biri olan Ahmed Arif’in şiirlerinin toplandığı tek kitabı ‘Hasretinden Prangalar Eskittim’ 1968 yılında yayımlandı, Türkiye’de en çok basılan kitaplardan biri oldu. Ahmed Arif’in şiirlerini çoğunlukla yazarak değil, kafasında kurguladığı ve hafızasında tuttuğu biliniyor. Ahmet Kaya, Cem Karaca gibi sanatçılarca birçok şiiri bestelendi. Ankara’da yalnız yaşadığı evinde 2 Haziran 1991’de geçirdiği kalp krizi sonucu 68 yaşında hayatını kaybetti. *** ŞAHDAMARIM GÖSTERİM TARİHLERİ: 2 Temmuz Cuma 21.00: Kadıköy Belediyesi Selamiçeşme Özgürlük Parkı Amfi Tiyatro 14 Temmuz Çarşamba 21.00: Küçükçiftlik Park 26 Temmuz Pazartesi 21.00: İzmir Kültürpark Açıkhava Tiyatrosu 27 Temmuz Salı 21.00: İzmir Suat Taşer Tiyatrosu Aynı gökyüzü, aynı keder
2 Temmuz 1993 günü Sivas’ta bir Ortaçağ katliamında babam şair Dr. Behçet Aysan’ı kaybettim. Bu ülke de geleceğini…  Sonrası malum. Yirmi sekiz sene sonra bugün, adalet, mafya, uyuşturucu ticareti karabasanı ortasında Panama’dan beter bir görüntü içinde memleket havası selamlıyor bizi. Meğer tarih, önü kesilemeyen eğitimsiz bir güruhun, “Laiklik Sivas’ta kuruldu, Sivas’ta yıkılacak” çığlıkları arasından taşıyormuş. Ve takvim yaprakları yaşamın rüzgârını önüne katıp bizleri anlatmaya, alfabemizdeki yirmi dokuz harfin sığmayacağı hukuksuzluklardan başlıyormuş. Artık dilimize pelesenk olan, geç gelen adalet, adalet değildir, özdeyişini yaşıyoruz. Anayasa Mahkemesi yedi yıldır Sivas davasını görüşemiyor nedense. Gündeme geldiği anda da erteliyor.   ***  Öte yandan bizler, taziyeler içinde hayatımızı sürdürürken kalbimize yerleşen sıkıntıyı bir karabasan gibi ömrümüz boyunca taşıdık. Yorulduk, bunaldık ama hayatın acemisi olmaya devam ettik. Başımıza çoraplar örüldü. Özgürlük düşlerimizden vazgeçmedik. Öldürülen yakınlarımızın, tanıdıklarımızın mezarlarının başındayken birbirimize verdiğimiz sözler havada asılı kaldı, aşındı. Yine de sorular sormaya devam ettik. Farklı sorularımıza rağmen, cevap alamadığımız için, sorular biriktirme konusunda hüner sahibi olduk. Bir kere daha “çok güzel yenilmemek adına” inatla yeni başlangıç kapılarını çalmak için seferber ettik kendimizi. Ama her yeni girişim edindiğimiz onca tecrübeye rağmen iflas etti. “Yenilenler”dik şüphesiz. En azından kimi iktidar odaklarınca öyle tanımlandık yıllarca. Belki de arkamızdan güldüler, dalga geçtiler, alay ettiler.  Onlar bizim çokluğunu bile telaffuz edemeyeceğimiz yeşil banknotların üstünde oturuyorlardı. Çeklerini, senetlerini tahvil ederlerken, kirli ilişkilerini olanca sarihliğiyle yaşarlarken, yatlarında zenginliklerini magazincilere sunarlarken çıkarları asla ve kat’a çatışmıyordu. Her şey paraydı, para… Bizse hakikatin ne olduğunu öğrenmek adına hep aynı yerde duruyor, bir şeyleri ortaya çıkartmak için tanık arıyorduk. Zihnimiz sağlıklıydı, berraktı, öğrenmeye hevesliydi. Ama onlara göre sağlıklı değil aciz insanlardık aslında. Acizliğimiz verecek tek bir canımız olmasından kaynaklanıyordu. Başka da bir şeyciğimiz yoktu.   Bir şeyleri oraya koymak adına yazmaya karar verdik. “Buradayız” dedik. Ölülerimiz yaşasın istiyorduk. Muazzam savaşçı olan sözcüklerin geleneğini sürdürmeye adadık ömrümüzü. Yakılan şairlerin, öldürülen gazetecilerin, aydınların çocuklarıydık. El ele verip onların gittiği yolu bir parça da olsa genişletmek gibi masumane bir çabamız vardı yalnızca. İktidar değil özgürlük odaklı, “ben”i tapu kılmadan, yeni bir başlangıç yolu aradık. Bu kapkaranlığı yırtacak çıkış kapısına nasıl ulaşılır, diye gece gündüz düşündük. Adalet adına büyük setlerle karşılaştık, davalarımız düşürüldü. Her defasında “cezasızlık” olgusuyla yeniden karşılaştık. Bir tek mezarlarımızı korumaya mahkum edildik. Onu bile sağlayabilmek özel bir çaba gerektiriyordu. Ezcümle: Her defasında yeni bir hayata düşbaşı yapmak istedik. Yaşam ve kahrolsası bu düzen bizi tedavülden kaldırmak için elinden geleni yaptı.  ***  25 Mayıs 2001 gecesi, babamın ölümünden hemen sonra bela bir hastalığa yakalanmış annemle uzun uzun konuştum. Erimiş bedenine rağmen kocaman gözleriyle bakıyordu bana. Defalarca ameliyat masasına yatırmışlardı onu. Hepsinden ince bir çizgi gibi gülümseyerek çıkmıştı. İkimiz de biliyorduk artık geriye dönüşün olmadığını. Gittiği yolun çıkmaz bir sokakla birleştiğini daha önce bilseydi, kendini korur muydu, sanmıyorum. “Babamı çok mu sevdin anne?” diye sordum. “Sen olsaydın, sen de severdin” diye yanıtladı beni. Ertesi gün onu kefen içinde son defa gördüm.  Sivas önce bir ailenin sonra da bir toplumun çöküşünün başlangıcıdır aslında.  ***  Havaalanı apronlarına saldırıyorlar, parti binalarına parti başkanlarına saldırıyor. Linç sözcüğünün medeniyet kaybı olduğunu görmeden. Dahası otel yakanlar aranmasına rağmen ehliyet alıyor, evleniyor. Çubuk’ta Kılıçdaroğlu’na yumruk atan eller öpülüyor. Hatıra fotoğrafları havada uçuşuyor.  ***  Yıllardır babam Behçet Aysan’ın dizelerindeyiz. “Aynı gökyüzü aynı keder”deyiz. Görün artık! Nerede yaşayabiliriz?
Salgın, siyasi ve ekonomik durumlar, imkânı olan pek çok kişiye “Nerede yaşayabiliriz?” Sorusunu sorduruyor. Bu sorunun işaret ettiği kaygının, gerçek bir kaygı olmadığını söyleyemeyiz. Yaşadığı ülkenin hukuk ve adalet düzenine güven duymayan biri, doğal olarak kaygılanır. Ve bu düzenin değişmeyeceğine dair güçlü bir kanıya kapılmışsa, kendisini güvende hissedebileceği bir yer aramasından daha doğal bir durum yok. Ama bu tercihin, yaşadığı yeri terk etmenin ya da terk etmek zorunda kalmanın bir bedeli de var. Bağımsızlık ve rekabet Nazi Almanyası’ndan kaçan yazar ve düşünürleri düşünelim, örneğin Stefan Zweig… “Evimi ve bütün varoluşumu üç kez altüstettiler, beni eskiye ait olanın ve geçmişin her türlü bağındankoparıp olağanüstü bir acımasızlıkla boşluğa, bana zaten aşinaolan, nereye gideceğimi bilmediğim bir boşluğa fırlattılar.” ‘Dünün Dünyası’nda böyle yazmıştı Zweig. Sürgündeyken eşiyle birlikte intihar etmişti. Herkes Zweig gibi yaşadığı yerle böylesi bir bağ kurmayabilir. Hatta günümüzde ‘bağ kurmak’ en zorlu meselelerden birisi haline geldi. Bunun nedenini, Adam Phillips gibi düşünürler yas tutmayı imkânsızlaştıran neoliberal politikalarla ilişkilendiriyorlar. Artık günümüzde topluma empoze edilen amaçların ‘bağımsızlık’ ve ‘rekabet’ olması, bağlanma sorunun kaynağını oluşturuyor. Bağımsız olma ve rekabet düşüncesi, insanın kırılgan yanını gizlemesine, hatta bu kırılganlığı kendisinden bile gizlemesine yol açıyor. Ama insanın bağ kurması, tam da bu kırılgan ve çocuksu yanıyla mümkün olacak bir şey. Kristeva’nın aşk tanımı da böyle değil mi, iki kişinin çocukluklarının anlaşması… Eğer çocuk yanlarımız uyum içinde değilse, birbirimize kırılgan yanlarımızı gösteremeyiz, o kırılgan yanımızı göstermek Freud’un ‘psişik acı’ dediği şeye neden olabilir çünkü. Gerçeklikten kopuş Kendisini sosyal ve siyasi açıdan güvende hissetmeyenlerin elbette haklı nedenleri var. Ama bu güvensizliğin bir başka ve en önemli ayağı, gerçeklikten kopmaya neden olan süreç değil mi? Post-truth ya da ‘hakikat sonrası’ diye tanımlanan bu çağda, hakikatin ortak nesnel deliller yerine bir takım duygu ve inançlarla belirleniyor oluşu, insanları gerçeklikten koparıyor ki, bu açıdan Nazi dönemi sırasında Romain Rolland ile Freud’un konuşması oldukça ilginçtir. Rolland, düşman olarak Nazileri gösterirken, Freud ona gerçek düşmanın ‘gerçeklikten kopuş’ olduğunu, insanları gerçeklikten uzaklaştıran inançları ve yaklaşımları işaret etmiştir. Bugün yaşadığımız sürecin ağırlığını neoliberalizmin pompaladığı bağımsızlık ve rekabet inancında ve gerçeklikten kopuşla açıklayabiliriz ancak. Yalnızlığa tahammülsüzlük de, boşluk duygusu da, kimlik karmaşası da ancak bu meselelerin çözümüyle hafifletilebilir. Kibarlık Evet, bugünlerde herkes şunu soruyor: “Nerede yaşayabiliriz?” Bu soru belki de hatalı: “Nerede mi, kiminle mi?” Gerçekten de yaşadığımız yerden çok, kiminle nerede olduğumuz önemli değil mi? Yeterince benzer düşünen ve yeterince kibar olan insanlarla yaşamak istiyoruz diye anlıyorum yapılan açıklamaları dinleyince. Bugün kaybedilen en önemli şey, bağımsızlık/tekillik ve rekabet düşüncesinden kaynaklı kibarlık değil mi? Trafiğin yoğun olduğu bir saatte İstanbul’da araba kullanmayı deneyin, ne demek istediğimi anlayacaksınız. Böylesi bir saldırganlığın dışa vurumu, insanların bağ kuramamasının nedeni değil mi? Eğer yeterince kibar olan insanlar olabilseydik, kamplaşma da bu kadar güçlü olmayacaktı. Kamplaşma terimi de kusurlu, çünkü bir tarafın gücü elinde bulundurduğu ve diğer tarafa zulmettiği gerçeğini yadsıyor sanki. “Nerede yaşayabiliriz?” Dünyayı insansızlaştıran, insanları dünyasızlaştıran bu politik düzeni ve uygarlığı sarsarak yaratacağımız “ortak dünya”da yaşayabiliriz ancak, diğer bütün çözümler geçici olacak.Ama önce kendi zihnimizde inşa edeceğimiz ‘yuva’ya ihtiyacımız var, kırılgan yanımızla kuracağımız o güçlü ve hakiki yuvaya… Biz haklılığımızın tescilini alacağız
IŞIL ÇALIŞKAN Bir süredir tartışmaların odağında bulunan Müzik eserleri sahiplerinin telif haklarını korumak üzere kurulan Türkiye Musiki Eseri Sahipleri Meslek Birliği (MESAM) geçen yılın mart ayından bu yana ertelenen Olağan Genel Kurul'u için bugün toplanıyor. Kayyum atanan MESAM Yönetim Kurulu için Mart 2019’da yapılan seçimi Arif Sağ ve ekibi kazanmıştı. Ancak Orhan Gencebay’ın yeğeni ve manevi oğlu Recep Ergül tarafından Genel Kurul’da 109 sahte üyenin oy kullandığı gerekçesiyle açılan dava sonucunda da Sağ yönetimi yeniden görevden alınmıştı. Haliç Kongre Merkezi'nde gerçekleştirilecek seçimli Genel Kurul’da Cahit Berkay, Sümer Ezgü ve Recep Ergül öncülüğündeki gruplar yarışacak. “Mesam Demokrasi Grubu” olarak adlandırılan Cahit Berkay’ın grubunda Ali Haydar Timisi, Hayko Cepkin, Taner Öngür, Erdal Erzincan, Murat Ertel gibi isimler bulunuyor. MESAM Genel Kurul’unun adaletli bir sonuca varacağını düşündüğünü belirten Berkay, MESAM’ın yaşadığı sorunun Genel Kurul’da değil sonuca saygı göstermeyenlerde olduğunu vurguluyor. Uzun yıllar MESAM Yönetim Kurulu’nda yer alan Cahit Berkay, hukuksal sürecin sonuçlanması için de 24 Eylül’ü işaret ediyor. Berkay, “O gün haklılığımızın mahkeme kararıyla tescilini bekliyoruz” şeklinde konuştu. Berkay ile MESAM’da yaşananları ve Genel Kurul’a ilişkin konuştuk. MESAM’da sular neden durulmuyor? MESAM Genel Kurulu’nun aldığı kararlara saygı göstermeyen, demokrasiyi sindirememiş bir kısım yüzünden. Genel kurullarda itibar görmeyen bazı MESAM üyelerinin mütemadiyen böyle girişimlerde bulunup, hukuksal süreçler tamamlandığında her seferinde kaybetmesine alıştık artık! Bu arkadaşların MESAM Yönetim Kurulu’na girmek için sadece eser sahiplerinin gücünü arkalarına almaları gerektiğini idrak etmeleri lazım. Çoğunuz bizim şu anda MESAM’ın başında olduğumuzu sanıyorsunuz ama pandemiden hemen önce mahkeme bizi görevden alıp MESAM’ı Genel Kurul’a götürmek üzere dışarıdan iki kişiyi yönetici olarak atadı. Pandemi şartları müsaade etmediği için de o günden beri Genel Kurul yapılamıyor. Bu konuda hukuksal sürecin neredeyse sonuna geldik. Ama mahkeme süreci bir şekilde tamamlanamadı. Avukatlarımız bilirkişi raporlarının da lehimize olduğunu söyledi. Yanılmıyorsam mahkeme 24 Eylül’e ertelendi en son. O gün haklılığımızın mahkeme kararıyla tescilini bekliyoruz. MESAM Genel Kurulu bu kez adaletli bir sonuca varacak mı sizce? MESAM Genel Kurul’u elbette adaletli bir sonuca varacaktır. Her zaman varmıştır. Aslında MESAM’ın yaşadığı genel sorun Genel Kurul’da değil. Sorun yıllardır genel kurulun iradesine saygı göstermeyenlerde. Seçimden beklentiniz nedir? Kişisel hırslarını ya da çıkarlarını MESAM’ın dolayısıyla da üyelerinin haklarını önüne koymayacak, evrensel demokratik değerlere sahip, karşısındakine saygı gösteren, dinlemeyi de konuşmayı bilen bir yönetim kurulu oluşmasını umuyorum.  HAKSIZ İTHAMLARDAN TERTEMİZ ÇIKTIK MESAM Demokrasi Grubu neye göre belirlendi? Bizi 4 kere görevden alıp kayyum atadılar. Onlarca haksız itham ve soruşturmadan anamızın ak sütü gibi tertemiz çıktık. MESAM’ın başında biz varmışız gibi bir algı var ama bir buçuk yıl oldu önce bizi görevden aldılar. Bizim listemizin büyük bölümü bir önceki seçimde yönetim kuruluna seçilen ancak hakları gasp edilen arkadaşlardan oluşuyor. Mağdur olan bu arkadaşlara öncelik vermeye çalıştık. Çok çirkin ama biliyorsunuz mezhepçilikle suçlandık. İnanın bugüne kadar listelerimizi belirlerken kimsenin etnik kimliğine bakmadık. Ama şimdi yeni eklenen arkadaşlara bakıyoruz. “Mezhepçi” demesinler diye… Ne kadar korkunç! Aday listenizdeki yeni isimlerin katkıları ve öncelikleri neler? Aktif olarak müzik sektörünün içinde olan yeni arkadaşlar eklendi aramıza. Murat Ertel var mesela. Yurtdışında en çok konser veren müzisyenlerden biri Murat. Değerli katkıları olacaktır. Hayko Cepkin de eklendi listeye. Onun da kendine has bir bakış açısı var. Yeni bir soluk getirecektir. Diğer gruplara yorumunuz nedir? Bağımsız adayları henüz bilemiyoruz ama seçime üç ayrı liste gireceğini biliyoruz. Listelerdeki kadın aday sayılarının düşüklüğüyle ilgili eleştiriler var. Haklı buluyorum. Bizim listemiz için de geçerli. Ben şahsen uğraştım böyle olmasın diye ama muvaffak olamadım. Sevgili Sümer Ezgü’nün listesinde kendi gibi kıymetli isimler var. Üçüncü listedeki kıymetli insanlara da gerçekleri bildikleri halde yalanlara sarılanlara fazla güvenmemelerini tavsiye ederim. TORBA LİSTE YAPMAK GİBİ BİR DERTLERİ VAR MESAM Genel Kurulu’nda nasıl bir seçim sistemi yürütülecek? Neler olacak? Bugüne kadar genel kurullarda her zaman çarşaf liste uygulaması yapıldı. Yani asıl üyeler bir listeye komple oy verebilecekleri gibi listelerden ya da bağımsız adaylardan istediklerini de seçebildiler. En çok oy alan 11 kişi de yönetim kurulunu oluşturdu. Bu seçimde Recep Ergül’ün öncülüğündeki grup bu geleneği sonlandırma arzusu içinde. Divan seçiminde çoğunluğu kazanıp torba liste yapmak gibi bir dertleri var. Bu bağımsız adayların yönetim kuruluna girme ihtimalini ortadan tamamen kaldıran son derece antidemokratik bir uygulama. Tüm asıl üyeleri erkenden Genel Kurul’a gelip buna karşı oy vermeye davet ediyorum. Oy verecekler neleri esas almalı? Yapılan her vaade hemen inanmasınlar. Yönetim kurullarının yetki ve sorumlulukları MESAM tüzüğünde belirlenmiştir. Tüzüğe aykırı vaatlere prim vermesinler. Tüzüğü değiştirmek yönetim kurulunun değil, Genel Kurul’un yetkisindedir. Oy verecek asıl üyelerden vicdanlarının ve akıllarının sesini dinlemelerini istiyorum. Seçildiğiniz durumda önceliğiniz ne olacak? MESAM bir buçuk yıldır kayyum tarafından yönetiliyor. İlk önce MESAM’ın bir resmini çekeceğiz. Sonra da kaldığımız yerden devam edeceğiz. Biz kendimizi övmeyi sevmeyen insanlarız. O yüzden de yönetimdeyken yaptıklarımızı çok anlatmadık. MESAM’ın bütçesi bizim zamanımızda ilk kez kâr gösterdi. Rekor seviyede lisanslama yaptık. Var olan anlaşmaları geliştirdik. Örneğin Youtube anlaşmasını 200 bin dolar seviyelerinden 600 bin dolar seviyelerine çıkardık. Her sene 1 milyon TL civarından kira ve bakım ücreti ödediğimiz yabancı bir şirkete ve kaprislerine yeter deyip tek sahibinin MESAM olduğu yerli bir yazılım geliştirdik. Hatta bu yazılımı bizden kiralamak isteyen başka ülkelerin meslek birlikleri de olmuştu. Avrupa bizi kıskandı yani (Gülüyor). Şimdi yeniden seçilirsek bıraktığımız yerden devam edeceğiz ve daha ileriye götürmek için çalışacağız. Özellikle dijital alanda yeni adımlar atmak gerekiyor. Bir de bazı MESAM üyelerinin sağlık sigortalarının iptal edildiğini duyuyorum. Yönetimde olmadığımız için sebebini bilemiyorum ama buna da bir çare bulmamız gerekecek. Üyelerimiz için en kıymetli ��ey bu sağlık sigortası çünkü. Daha fazla üyemizin bundan yararlanabilmesi için tüzük değişikliği dâhil her yolu denememiz lazım. Bir de geçmiş dönemlerde MESAM’ın haklarını korumak için çok kavga ettik. Bizi hep geçimsiz ve kavgacı olmakla suçladılar ama biz bunu sadece ve sadece üyelerimizin haklarını korumak için yaptık. Ancak öyle gözüküyor ki artık ülkemizde ve dünyada yeni bir dönem başlıyor. Kavga etmek yerine uzlaşmanın daha kıymetli olacağı bir dönem. Biz de üyelerimizin haklarının gasp edilmesine müsaade etmeden bu döneme ayak uydurmaya çalışacağız. Dijital alandaki telif geliri konusunda nasıl çalışmalarınız olacak? Müzikteki dijitalleşme sadece ülkemiz için değil dünya için de yeni bir gelişme sayılır. O yüzden de henüz dijital gelirlerin dağılımı idealize olmadı. Mevcut yasalardaki boşluklara sığınarak hareket eden art niyetliler var. En doğru, en hakkaniyetli paylaşım için gerekli yasal zemini oluşturmak gerekiyor. Onun için de Kültür Bakanlığı ve diğer meslek birlikleri ile birlikte yasal boşlukları ortadan kaldıracak hukuki düzenlemeleri yapmak gerekiyor. Yasalardaki boşlukları ortadan kaldırırsak, telif paralarına üşüşmeler de ortadan kalkacaktır. Bakanlık ile nasıl bir çalışma takvimi ve planı düşünüyorsunuz? MESAM son derece kuvvetli kurumsal hafızası olan bir meslek birliği. MESAM da diğer tüm Meslek birlikleri de Kültür Bakanlığı ile her zaman iletişim ve iş birliği halindedir. Biz de her zaman öyle olduk, olmaya da devam edeceğiz. Aksi zaten mümkün değil. MESAM Demokrasi Grubu Hatta Cahit Berkay'ın yönetim kurulu listesindeki isimler şöyle: Hayko Cepkin, Metin Karataş, Ali Rıza Binboğa, Ali Haydar Timisi, Bedirhan Bedirhanoğlu, Ali Rıza Erdoğan, Elif Nun Gökçe, Ahmet Can Akyol, Murat Ertel, Hüseyin Aslan, Ali Ekber Eren, Adem Aslandoğan, Baran Bozyel, Ali Çağan, Ahmet Özgül, Kadir Tapucu, Cevdet Bağca, Lütfü Gültekin, Taner Öngür, Mehmet Kundak. Oyuncu Ali Demirel son yolculuğuna uğurlandı
Sen Ben Lenin’den ilk tanıtım
Sen Ben Lenin filminin ilk resmi teaser’ı YouTube’dan paylaşıldı. Yönetmen Tufan Taştan’ın ilk uzun metraj filmi olan Sen Ben Lenin’nin senaryosu Barış Bıçakçı tarafından kaleme alındı. Festivalde Seyfi Teoman En İyi İlk Film Ödülü için yarışacak olan filmin gösterimi, 1-13 Temmuz arasında düzenlenecek olan 40. İstanbul Film Festivali kapsamında 13 Temmuz günü Maximum Uniq Açıkhava’da yapılacak.  OYUNCU KADROSU DİKKAT ÇEKİYOR Başrollerini Barış Falay ve Saygın Soysal paylaştığı Sen Ben Lenin’in oyuncu kadrosunda, Nur Sürer, Melis Birkan, Serdar Orçin, Salih Kalyon, Hasibe Eren, Özgür Çevik, Şerif Erol, Binnur Kaya, Mustafa Kırantepe, Serkan Keskin, Nazlı Bulum, Murat Kılıç, Sarp Aydınoğlu, Barış Yıldız, Sarp Akkaya, Necip Memili, Bige Önal ve Utku Çakar gibi önemli isimler yer alıyor. Yapımın müzikleri Barış Diri’nin imzasını taşıyor. Ayrıca Seyyal Taner seslendirmesiyle Edip Cansever’in ‘Mendilimde Kan Sesleri’ şiirinin bestelenmiş versiyonu da filmde yer alıyor. FİLMİN KONUSU Sen Ben Lenin, ‘tek kurtuluş umudu’ turizm olan bir sahil kasabasının hikayesini anlatıyor. Dalgalar, kasabanın sahiline bir Lenin heykeli getiriyor. Bu heykel, kıyaya vurması, annesiyle kendisine iki kişilik bir dünya kuran fotoğrafçı Fikret, idealist bir öğretmen olan İdil, masallardan medet uman Ümit, çay bahçesi açmak için çabalayan Aziz ve belediye başkanı Asaf’ın hayatının değişmesi neden oluyor.  Başka bir dünya müzikle mümkün
Işıl ÇALIŞKAN İstanbul Kültür Sanat Vakfı (İKSV) tarafından, 18 Ağustos - 16 Eylül tarihleri arasında düzenlenecek olan 49. İstanbul Müzik Festivali konserleri, bu yıl ilk kez İstanbul’un açık hava mekânlarında yankılanacak. Festival, teması, “Başka bir dünya mümkün mü?” sorusuna yanıt araya. Festival, bir ay boyunca 14 farklı mekânda Türkiye ve yurtdışından 30’un üzerinde solist, topluluk ve orkestrayı ağırlayacak.  49. İstanbul Müzik Festivali kapsamında düzenlenecek 21 konserde Tekfen Filarmoni Orkestrası, Borusan İstanbul Filarmoni Orkestrası, Accademia Bizantina, gibi toplulukların yanı sıra Fazıl Say, İdil Biret, Khatia Buniatishvili, Anna Vinnitskaya, Alexander Rudin, Hande Küden gibi birçok yıldız isim dinlenebilecek. Festival konserleri bu yıl Harbiye Cemil Topuzlu Açıkhava Tiyatrosu, Sakıp Sabancı Müzesi Fıstıklı Teras, UNIQ İstanbul Açıkhava Sahnesi, Fransız Sarayı gibi İstanbul’un farklı bölgelerinde pandemi önlemleri altında düzenlenecek. İstanbul Müzik Festivali Direktörü Efruz Çakırkaya ile festivali konuştuk. Uzun zaman sonra ağustos ayında 49. İstanbul Müzik Festivali’nde dinleyiciyi açık hava konserleriyle buluşturacaksınız. Neler hissediyorsunuz? Bu yılki festivalde dinleyicileri neler bekliyor? Bir yılı aşkın süredir asgari sosyalleşmenin bile minimuma indiği; konserlerden, sinemadan, tiyatrodan – kısaca fiziki olarak gerçekleştirilen tüm kültür sanat etkinliklerinden ayrı düştüğümüz bir hayat yaşıyoruz. Her ne kadar çağın nimetlerinden sonuna kadar faydalanmış; dijital platformlardan konserler izlemiş, sanatsal içeriklere erişmiş olsak da, canlı bir konser izleme düşüncesi bile gözlerimi doldurmaya yetiyor. Gerçekten büyük bir özlem ve heyecan yüklüyüm. Benim gibi hisseden binlerce sanatseverin olduğuna da eminim. Bu anlamda bu yılki festivalin yarattığı coşku çok başka olacak diye düşünüyorum. Her şeyden önce 49 yıllık tarihinde İstanbul Müzik Festivali ilk kez tamamen açık hava mekânlarda gerçekleşecek. İstanbul’un kültürel mirasına dikkat çekmeye devam edeceğimiz çok özel konser alanları belirledik.  BİR ARADA OLMANIN KIYMETİNİ ANLADIK  Geçtiğimiz yıl festival çevrimiçi gerçekleşmişti. Geçen yıla dair bir değerlendirme alabilir miyiz? İki buçuk ay gibi bir sürede İstanbul ve Ankara’nın yanı sıra Belçika, Almanya, Avusturya ve Hollanda’nın çeşitli şehirlerinde 18 farklı mekânda kaydedilen 20 konseri sonbaharda izleyiciyle buluşturduk. Festival konserlerini 80 bine yakın kişi izledi. Normal şartlarda konserlerin gerçekleştirildiği mekânların kapasitesi kadar, sadece İstanbul’da bulunan izleyiciye erişebilirken; Mardin, Trabzon, Bodrum gibi ülkemizin birçok yerinden müzikseverlere ulaşabilmiş olmak elbette bizim için olağanüstü mutluluk verici bir tecrübe oldu. Zor günlerimizi müzikle, sanatla ruhumuzu doyurarak atlattık ancak fiziki olarak bir arada olmanın kıymetini de anladık sanırım. Festivalin bu yılki teması “Başka Bir Dünya Mümkün mü?” Biraz açar mısınız? Son bir buçuk yıldır hangi statüde, nasıl bir hayatın içerisinde ne yapıyorsak ve kim olursak olalım yaşadıklarımız bize tek başımıza var olamayacağımızı, birbirimize muhtaç olduğumuzu ve hepsinden önemlisi özümüze dönmemiz; gezegenin ve doğanın hükümdarı değil ufak bir parçası olduğumuzu hatırlamamız gerektiğini gösterdi. Pandemi, yaşadığımız gezegende varlığımızı sürdürmeye devam edebilmek için basit ve temel değişiklikler yapmamız gerektiğini bizlere her geçen gün daha da güçlü bir şekilde hissettiriyor. Salgın, seller, kuraklık, savaşlar, zorunlu göçler gibi birçok felaketle karşı karşıyayız. 49’unu yılında İstanbul Müzik Festivali de tüm bu tahribatın ortasında kültür ve sanatın toplumda yaratabileceği gücün farkındalığıyla; izleyicilerinden destekçilerine tüm paydaşlarını kendisiyle birlikte dönüştürmeyi hedefliyor. Birlik ve dayanışma ile kurulacak yeni bir gelecek için umut içeren bir çağrıda bulunarak “Başka Bir Dünya Mümkün” diyor.  Bu yıl festivalde Türkiye ve yurtdışından 30’un üzerinde solist, topluluk ve orkestra ağırlanacak. Festival seçkisini yaparken en çok dikkat ettiğiniz noktalar neler? Öncelikli olarak hâlâ devam etmekte olan pandemi nedeniyle festivalde yer alacak müzisyenlerin, sahada çalışacak ekiplerimizin ve elbette izleyicilerimizin sağlığı ve güvenliği ilk sırada geliyor. Konserlerimiz açık hava mekânlarda ancak provaları mecburen kapalı salonlarda yapılacak. Bu nedenle programda nispeten daha ufak kadrolarla çalınabilecek, az nefesli enstrümanların olduğu repertuvarlara yer vermeye çalıştık. Festival temamıza gönderme yapan eserlerin yanı sıra, aldığımız kimi aksiyonlarla da bu yıl temamızla vermeye çalıştığımız mesajın altını doldurmaya çalıştık; karbon ayak izimizi minimumda tutabilmek adına yüksek sayıda yabancı topluluk davet etmekten kaçınarak yerli orkestra ve topluluklarla yıldız konuk solistleri bir araya getirdik. Bir arada ve doğada olmanın vurgusunu yapacağımız; Atatürk Kent Ormanı, Fenerbahçe Parkı, Yıldız Parkı gibi şehrin kamusal alanlarında düzenleyeceğimiz ücretsiz konserler ve çocuk etkinlikleri ile her yaştan izleyiciye ve ailelere ulaşmaya çalışacağız.  KLASİK MÜZİKTE GENÇ DİNLEYİCİ REKORU  Klasik müziğin ülkemizde 50 yaş üstü dinleyici kitlesine ait olduğu görüşü hâkim. Siz de buna katılır mısınız? Festivalin dinleyici kitlesine ait izlenimlerinizi bizimle paylaşır mısınız? Genel olarak tüm dünyada klasik müzik izleyicisinin yaş ortalaması bir miktar yüksek, doğrudur. Zannediyorum çoksesli müziğin kıymetini anlamak, ondan zevk almak için belli bir olgunluğa erişmek gerekiyor. Ancak pandemi döneminde yapılan birtakım araştırmaların gösterdiği bir gerçek de var; Spotify gibi ağırlıklı olarak daha genç jenerasyonun müzik dinlediği bir platformda geçtiğimiz bir yıl içerisinde klasik müzik içeriklerinde rekor bir artış var. Bu aslında klasik müziğin yaş gözetmeksizin insan ruhuna ne kadar hitap ettiğinin ve dokunabildiğinin bir göstergesi kanımca. Bizim festival izleyicilerimizin yaş ortalamasına baktığımızda sayının biraz daha aşağıda olduğunu söyleyebilirim. Bizim de önümüzdeki dönemlerde hedefimiz daha multi-disipliner projelerle, gençlere ve çocuklara yönelik içeriklerle genç izleyiciye ulaşmak, onların kalbine klasik müzik sevgisinin tohumunu erkenden atabilmek. Bu yıl “Yarının Kadın Yıldızları” projesinde 13 genç kadın müzisyene destek veriyorsunuz. Dayanışmanın önemine değinmek gerek bir kez daha. Bu yılki “Yarının Kadın Yıldızları” ile ilgili neler söylersiniz? 2018’den bu yana Türkiye Sınai Kalkınma Bankası’nın desteğiyle sürdürdüğümüz “Yarının Kadın Yıldızları” projemizin ilk üç yılında 40 genç kadın müzisyene destek verdik. Projeyle, kariyerlerini ve eğitimlerini desteklediğimiz genç müzisyenlere çok kıymetli bir motivasyon yarattığımızı da gözlemliyorum. Dayanışma gerçekten yaşatıyor ve yaratıyor. Projeden geçtiğimiz yıllarda destek alan müzisyenlerimizle de sık sık haberleşiyoruz; kariyerlerini ve başarılarını heyecanla takip ediyoruz, hepsiyle çok gurur duyuyoruz ve her zaman yanlarında olmaya, onları desteklemeye devam edeceğiz. Fotoğraf: Poyraz Turuncu Dante gibi ortasında…
Cahit Sıtkı Tarancı’nın “Otuz Beş Yaş Şiiri”ndeki ‘Dante’yi nasıl yorumladığımı hatırlamıyorum. Küçük olduğum için Dante Alighieri olduğunu anlamadım herhalde. Ama “dantel” sanmadığımdan da eminim: “Yaş otuz beş yolun yarısı eder/Dante gibi ortasındayız ömrün”. Demek ki insan ömrü 70 yıllık bir meseleymiş.  Ancak Dante’nin şaheseri “İlahi Komedya”nın ömrünün o kadarcık olmadığını aradan 700 yıl geçtikten sonra da biliyoruz. Çünkü iki şairin, Dante Alighieri ile Vergilius’ın tabiri caizse el ele verip önce yerin altını, Cehennemi ziyaretleri, sonra da Araf’a gidişleri o gün bugündür herkesin hayatına girmiş; bilemediniz, dokunup geçmiştir. “Peki ya Dante’nin büyük aşkı Beatrice?” diyeceksiniz. Sorulur mu? Beatrice, Cennet’in rehberi. Floransa’da doğan Dante’nin 1321 Eylülü’nde Ravenna’da sürgünde ölüşünün 700’üncü ölüm yıldönümünü anmak için yapılan etkinliklerin sayısı, pandemi nedeniyle mecburen yapılan iptallere rağmen özellikle ‘anavatan’ İtalya’da hayli yüksek. "Dünya’da Dante 700" anma programı sergi, konser, canlı performans, podkast ve uygulamalar dahil, 500'den fazla etkinliği kapsıyor.  Burada da geçen Perşembe İstanbul İtalyan Kültür Merkezi’nde “Karanlık Ormandan Cennete. Dante Alighieri’nin İlahi Komedyası’na 33 dilde bir yolculuk” adlı kitabın tanıtımı yapıldı. Bu diller arasında Türkçe, Swahili, Arnavutça, Norveççe, Arapça, Galce de var. İtalyan Kültür ayrıca İlahi Komedyanın İtalyan ve Türkçe iki dilli versiyonunu yayınlıyor.  Kutlamalar arasında “İlahi Komedya”nın yeni çevirileri de var. Ben ‘Tercüme Bürosu’ çevirisiyle çıkan “İlahi Komedya”yı görmedim. İlk okuduğum da, Milli Eğitim Bakanlığı’nın 1960 yıllardaki çevirisi oldu. Gene M.E.B.’den çıkan Dr. Feridun Timur çevirisini (ki, üç cilt olarak Altın Kitaplar’dan da çıkmış) ve Nurseren Yurtman’ın Kültür Bakanlığı Yayıncılık’a ait 1996 tarihli çevirisini görmedim. Ama Rekin Teksoy’un üç cilt olarak Oğlak’dan çıkan ve hem takdir hem kıskançlıkla defalarca alıntıladığım, çoğu yazıda bana kaynaklık eden çevirisini yakinen biliyorum.  Bu yılın sevindirici olayları ise Ayçin Kantoğlu’nun Everest’ten, Sevin Elpida Kara’nın da Alfa’dan çıkan çevirileri. Yorumlar açısından daha zengin oldukları söyleniyor. Ayça hanımınki de şiirsel yönden tatmin ediciymiş. İlk fırsatta birer tane edineceğim (Online siparişle üç-dört günde halloluyor). Bu arada, Rekin hocamınki ve iki yeni çeviri hariç, diğerlerinin duyurularında baskı tarihleri bir yana, çevirmenlerin adı bile yok. Bunu ihmal edenlerin başlarına (hem de kaçınılmaz bir görev olarak) bu zorlukta ve uzunlukta bir çeviri gelmesini dilerim. Baskı parası alamasalar daha da iyi olur.  Bugünlük son “İlahi Komedya” (komedya, “iyi biten” anlamına geliyor) haberimiz, Cehennem, Araf ve Cennet’i gezen Dante’nin şiirinin önce Uluslararası Uzay İstasyonu’na gidip, oradan da uzaya gönderilecek olması.  Eğer bu gezegende olup da, cümle uzay okumadan Dante’nin kitabının aşinası olmak isterseniz, hararetle tavsiye ederiz. Çevirmen ya da baskı seçmek bize düşmez. Meslektaşlar arasında kişisel seçim yapmak etik görünmüyor. Gezinize Cehennem ile başlayacaksınız. Giriş bölümünde “Kötülük de iyilik de yapmadan yaşamış olanların ruhları” var. Sonra da sınır olarak Akheron nehri. Hemen arkasından da İlk Daire olan ve “Hıristiyanlıktan önce yaşayıp vaftizden yoksun kalmış” ruhlara mesken olmuş Limbus geliyor. Sonra da Asıl Cehennem: Asıl Cehennem: İkinci daire ve Şehvet düşkünleri. Kolay gelsin! Fevkalade renkli, canlı ve meşhur adlarla lebalep dolu bir bölümdür. Bence, “İlahi Komedya”nın okuyanı en fazla etkileyen bölümü.  Dante Aleghieri ve “İlahi Komedya”sına gene döneriz. Ne de olsa koskoca bir altı ayımız var. Özellikle de Türkçe’ye ilk polisiyesini çevirdiğim Dorothy L. Sayers’den ve onun İngilizce’ye çevirdiği “Divine Comedy”den söz etmek isterim. Sayers da Ursula K. LeGuin gibi çeviriye büyük emek vermiş yazarlardan… İlhan Şeşen: Çok zor durumdayım, belki intihar etmem ama sokak çalgıcılığına başlayabilirim
Müzisyen İlhan Şeşen, yeni tip koronavirüs (Covid-19) salgınının müzik sektörüne etkilerini değerlendirdi. Posta gazetesinden Alev Gürsoy Cimin'e konuşan Şeşen, "Vallahi çok ağır geçti. Ben yine az çok geçmişte para kazanan bir adam olarak onu yedim. Ama şimdi çok zor durumdayım. Bu durum üç-dört ay daha sürerse belki intihar etmem ama sokak çalgıcılığına başlayacağım. Mecburum buna" dedi. Şeşen, Cimin'in "Gerçekten mi?" şeklindeki sorusu üzerine "Evet. Açlıktan ölelim mi? Konserler, festivaller yok; müzik yapılan hiçbir mekan açılmazsa ne yapacağım? Benim yapabildiğim bir tek müzik var, dolayısıyla çıkacağım sokağa ve çalgıcılık yapacağım. Benim öyle komplekslerim yoktur. Ev geçindirmek zorundayım" ifadesini kullandı. Sokak çalgıcılığının müzisyenliğin son mertebesi olduğunu belirten Şeşen, "Hırsızlık, arsızlık yapmıyoruz, müzik yapıyoruz. Sokak çalgıcılığı çok şerefli bir mertebe. Hiç yüksünmüyorum. Sağlığım elverirse sokağa ineceğim çalmaya" diye konuştu. 'Dayanma gücüm azaldı, açlıktan öleyim mi?' Şeşen, "Hangi semti düşünüyorsunuz?" sorusuna "Bodrum olabilir. Bir sokak köşesinde oturacağım, çalacağım. İsteyen kolluk kuvveti gelsin kaldırsın, ben de giderim bu sefer öbür tarafta çalarım. Sokakta çalmak bir suç değil. Çalacağım yani çarem yok, ne yapayım? Dayanma gücüm azaldı. Açlıktan öleyim mi? Her şey dijitale geçmiş, albüm yapsan satmaz, tıklanmalar bir garip, yani bizi kim anlayacak? MESAM’dan üç kuruş para gelirse onu harcıyoruz, o da çok cüzi" yanıtını verdi. Cimin'in yönelttiği diğer bazı sorular ve Şeşen'in bunlara verdiği yanıtlar şöyle: - Cumhurbaşkanı Erdoğan, 'Müzik yasağını saat 00.00’a çekiyoruz; kusura bakmasınlar, gece kimsenin kimseyi rahatsız etmeye hakkı yok' demişti. Sizce bu düzenlemede haklılık payı var mı? Meseleye objektif bakınca işin başka yönleri de var. Mesela yolda yürüyemiyorsunuz çünkü her mekan kendi müziğini sonuna kadar açmış, büyük bir kakofoni halindeler, korkunç bir gürültü kirliliği var. Müzikten başka her şeye benziyor. Müzik değil resmen gürültü. 'Belki bu karar her iki tarafa da nasihat olur da müzikteki bu kirliliği en aza indirirler' - Sadece Bodrum için geçerli değil bu karar ama… Ben bu kararı savunmak, aklamak derdinde değilim. 'Tayyip Erdoğan’ın verdiği kararın yanındayım' demiyorum. Ben müzikteki gürültü kirliliğinden bahsediyorum, karar yanlış ama bazı yerlerin o kadar cılkı çıkmış ki… Herkes de bu gürültüyü kaldırmak zorunda değil. Mesela ben Bodrum’a gittiğimde her yerden ayrı bir müzik sesi gelmesinden ve yolda o kakafoni eşliğinde yürüyememekten şikayetçiydim. Saçma sapan müzikler ve volümü açık! Alınan karar bir musibettir ama bir musibet bin nasihatten iyidir. Belki bu karar her iki tarafa da nasihat olur da müzikteki bu kirliliği en aza indirirler. - Genelde çok eleştiri yapan biri misiniz? Ben yaratılan hiçbir korku ikliminden korkmam çünkü ben doğruları söylerim. Pandemi sürecinde ben hükümeti sizce neden eleştireyim? Sonuçta bir virüs söz konusu ve bu sadece bizim değil dünyanın sorunu. Virüsü bu iktidar yaratmadı. Virüsten bağımsız konuşursak; bu hükümetin onayladığım pek çok icraatı olduğu gibi onaylamadığım tarafları da çok. - Onayladıklarınız neler? Sağlık sistemi çok kötüydü, düzelttiler. Eskiden SSK hastanelerinde yılan gibi kuyruklar olurdu ve girmezdiniz hastaneye. Muayene olmak ölümden beterdi. Sağlık sistemi şimdi iyi. Yollar yaptılar. Bu yollar lazım mıydı bilemiyorum ama ben arabama atlayıp gittiğim zaman rahat ediyorum, rahat ediyorsam doğru demektir. Ama pandemi süreci için eleştirmem çünkü çok zor bir dönem. Kara Kedinin Günlüğü çizgilerde
İbrahim Karaoğlu Eski Mısır’da tanrıça olmuş kediler. Tapınaklarda yaşamışlar. Kurbanlar sunulmuş onlara. Kedisi ölen ev sahipleri, kendilerinin de uşaklarının da kaşlarını tıraş edip yas tutmuşlar günlerce. Tapınaklardaki kediler öldüğünde tüm kent yas tutmuş. Firavunlar gibi mumyalanırmış kedi ölüleri. Ölümmüş kedi öldürmenin cezası. Çok eski bir Japon İmparatoru’nun sarayında, nedime olmuş kediler. Kedi öldüren bir Japon ailesi yedi kuşak boyunca, kurtulamazmış kedilerin lanetinden. Hristiyanlık öncesi Avrupa’da kutsal sayılırmış kediler. Engizisyon döneminde yakılmışlar cadılar gibi. Rönesans sonrası kazanmışlar saygınlıklarını ve sanatta romantik akımın etkisiyle kedilere olan ilgi artmış. Kediler, ne Mısır’da tanrıça olmayı, ne de Japon İmparatoru’nun nedimesi olmayı sevmişler; insan isteklerine boyun eğmeden, onlarla aynı mekânlarda özgürce yaşamak daha albenili gelmiş onlara. Özgürlüğü çok sever kediler. Bundandır belki de Mısır’da tanrıçalığı, Japon sarayında nedimeliği unutmaları. Dünya edebiyatında da bizim edebiyatımızda da kedi sevdalısı yazarların sayısı çoktur. Ressamların da çoktur kedili resimleri. “Kedici” ressamlara genç bir sanatçı da katıldı; ressam Ecehan Toran. İlk kişisel sergisi “Kara Kedinin Günlüğü”nü, Van’daki Nav Art Galeri’de açtı. Uzun zamandır sanat serüvenini izlediğim Toran’ın “Kara Kedi” resimlerini çok sevdim. Tuvallerinin içindeki kendine ait bir alanda yontusal bir duruşla bekliyor kara kedisi. Hikâyesini oradan sezdiriyor. Varoluşunu ve yalnızlığını sorgular gibi bakıyor bize. Ressam Ecehan Toran, kara kedisi üzerinden nesnelleştiyor kedilerin yalnızlığını. Figürünün çevresini renklerle soyutlanmış bir boşluğa dönüştürüp, onun yalnızlığını gizli bir krallığın duygusal yoğunluğuyla sunuyor. Işığı olmayan bir renk kara; ne olduğu belli değil. Bilinmeyenin, ıssızlığın, kasvetin, gizlerin rengi. Oysa zerafetle donatır boyadığı nesneleri; merak duygusu uyandırır, sır dolu derinliklere çeker insanı. Bir sembole dönüştüğünde; sezdirici, çağrıştırıcı dili güçlenir. Toran’ın karası da böyle, bir kedinin günceleriyle yüklü hikâyesi; her biri yalnızlık parantezi olan tuvallerinin içinde dolanıyor.   SEKİZ YILLIK ARKADAŞLIĞIN YANSIMASINI ÇİZDİM  Kara Kedi Günlüğü serisinin salgın koşullarında bir yıllık yoğunlaşmanın sonucunda oluştuğunu aktaran Toran, serginin oluşumunu şöyle anlatıyor: “Arka planı ise hayatla kurduğum ve kurmaya çalıştığım yeni bağlarla birlikte minik kara bir kediyle sekiz yıldır devam eden arkadaşlığa dayanıyor. Kara kedi figürü, eserlerimde resimsel dil açısından leke öğesini kullanma imkânı veriyor. Bu sayede hayatın akışı içindeki yalın, saf, durağan ve hareketli duygu durumları, sade bir mekânsal yaklaşımla ve fırçanın da arayışlarıyla birlikte tuvalde kuvvetli bir imgeye dönüşme olanağı buluyor. Lekenin resimdeki gücü beni her zaman heyecanlandırmıştır. Yaşadığım duygu yoğunluğunu bu biçimsel yönelimle harmanlayarak izleyiciye aktarma ereğindeyim.” Toran, yalın, gereksiz unsurları barındırmayan bir yaratı diliyle yaşantımıza katıyor kedilerini. Yolunuz Van’dan geçerse uğrayın Nav Art Galeri’ye; genç bir sanatçının “Kedi Günlükleri”ni okuyun. Sergi 1 Temmuz’a kadar izlenebilir. Sanat can çekişiyor
Işıl ÇALIŞKAN “Bir mesleğin olsun hobi olarak yine söyle”, “Benim bir resmimi yapar mısın?” Çağımızda sıkça tanık olduğumuz sözler. Ülkemizde sanata bakışın vahametini de ortaya koyar nitelikte.  Müzisyen ve Müzik-Sen Yönetim Kurulu üyesi Hasan Aldemir, “Sanatta Geldiğimiz Son Nokta” kitabıyla sanatın tarihte yaşanan sosyal, siyasal, ekonomik ve sosyolojik değişimlerden nasıl etkilendiğini kronolojik olarak gözler önüne seriyor. Sekiz sanat insanının katkılarıyla Cumhuriyet döneminden günümüze kadar sanatın içler acısı halini sade bir dille anlatan eleştiri kitabı Dorlion & İnsancıl kitap etiketiyle yayımlandı. Kitap, tiyatro oyuncusu Orhan Aydın, söz yazarı ve yorumcu Yasemin Göksu, klasik gitarist Murat İşbilen, heykeltıraş Yarkın Biçer, ressam Işık Çuhacıoğlu, Ankara Sanat Tiyatrosu Genel Sanat Yönetmeni Hakan Güven gibi isimlerin sanata ve sanatçıya dair yaşadığı hikâyelerle destekleniyor. Aldemir ile “Sanatta Geldiğimiz Son Nokta’yı konuştuk. Aldemir kitabında, “Özellikle genç kuşağa Cumhuriyet döneminden günümüze sanatın Türkiye’deki serüvenini ve bugüne kadar nerede, nasıl ve kimler tarafından yanlışlar yapıldığını, sanatın hangi durumlar ve politikalar yüzünden can çekişme noktasına geldiğini anlatma” fikri üzerinden yola çıkmış. Müzisyen, bir düzey eleştirisi olarak ele aldığı kitabın hazırlık aşamasını şöyle anlatıyor: “Öncelikle tarihsel olarak nereden başlanmış, ne amaçlanmış ve ne ile sonuçlanmış onu irdeledim. Ortaya çok çarpıcı sonuçlar çıktı tabii. Siyasi, ekonomik, toplumsal olaylardan sanat nasıl zararlar veya faydalar görmüş onu belirledim. Tümbunların derinlemesine sağlamasını yapıp, canlı tanıklardan da görüş aldığımda sanatta geldiğimiz noktanın ne olduğunu saptamak zor olmadı.”  BİLİNÇLİ VE HESAPLI POLİTİKALARIN SONUCU  Sanatta hiçbir zaman belli bir noktaya gelemediğimizi vurgulayan Aldemir, “Çok değerli niyetlerle kişisel çabalar, çalışmalar olmuş fakat tabii ki bütünü kapsayamadığı için, sürekli engellendiği için, popülizme, kültürel yozlaşma ve kültürel asimilasyona kurban gitmiş” şeklinde konuşuyor. Yaşananların “bilinçli ve hesaplı politikaların sonucu olduğunu” belirten Aldemir, “Şu anki kapitalist dünya düzeninde her şey daha fazla kar uğruna acımasız bir sistemle ortaya çıkarılıyor. “Altta kalanın canı çıksın” düşüncesinin hâkim olduğu bir düzende gücü elinde tutanlar nasıl ki doğayı, insanı, uzayı, evrene ait her şeyi kendi haline bırakmıyorsa sanatı da kendi haline bırakmaz. Sanat da, bilinçli ve hesaplı politikaların yarattığı bu dünya düzeninden nasibini alıyor. Türkiye’de de bu durum aynı sistemle ve pervasızca ilerliyor” diye anlatıyor. Sanatın ülkemizde “çok vahim seviyede” olduğunu vurgulayan Aldemir, “Var olan bir kültür politikasının yarattığı sonuç ortada. Kişisel mucizeler yaratıyoruz. Ancak yapılan ölümcül hatalar neticesinde durum doğal olarak buralara ulaştı. Başka bir yere de gitmesini beklemek de bilime ve doğanın diyalektiğine aykırı olurdu” diyor.  MAFYA KÜLTÜRÜ SANATA DA KARIŞMIŞ  Sanatın Geldiği Son Nokta’yı yaşadığı bir olaydan yola çıkarak anlatıyor Aldemir: “Büyük ve gözde bir kentimizin göbeğindeki ilçede bir kurumun kültür ile ilgili yöneticisini kendi işim ve isteğim dışında ziyaret etmek durumunda kalmıştım. Odasına girip kendimi tanıttım. Yönetici de beni buyur edip adını söyledi ve hemen ardından birinin yeğeni olduğunu söyledi. İlk önce söylediği ismi algılayamadım. Acaba yeğeni olduğu kişi önemli bir sanat insanı da ben mi hatırlayamadım diye düşünürken, yeğeni olduğu kişinin bir mafya babası, namlı bir kabadayı olduğunu öğrendim. Bir kurumda kültür adına, sanat adına karar veren bir kişi kendini tanıtırken büyük bir gururla bir mafya babasının yeğeni olmakla övünüyorsa ve daha ileri gidip bunu kendine kimlik yapıyorsa, bunlar münferit bir vaka diye geçiştirilip önemsizleştirilemez. Siz orada o saatten sonra hangi sanattan veya hangi kültürden konuşabilirsiniz ki?”  Son olarak ülkemizdeki sanat adına dileklerini sorduğumuz Aldemir, “Sanatın insana kazandırdığı estetiğin, erdemin, naifliğin her türlü niteliğin tüm coğrafyamıza yayılmış olmasını dilerdim. Popülizme kurban edilmemesini, eğlence ile karıştırmayacak donanımda olmamızı dilerdim. Hiçbir insanımızın çağdaş sanatlardan mahrum kalmamış olmasını dilerdim. Halktan kopuk dar kesimlerde etkisizleşmesi yerine, nitelik kazanmış bir halkın ellerinde gerçek değerini bulmasını isterdim” şeklinde yanıtlıyor ve ekliyor: “Her şeye, her türlü yozluğa rağmen yine de umutsuz değilim…” diyerek sözlerini sonlandırıyor. 20 yaşını distopyada yaşamak!
Bazen sınav/ödev kâğıtlarında ilginç öğrenci notlarıyla karşılaşıyorum. Bu yılın favorisi, farklı dönemlerde yapılmış ama tamamen aynı konuyu işleyen iki filmin karşılaştırmalı analizini istediğim bir derste karşıma çıktı. Verdiğim ödev filmlerini çok rahatsız edici bulan öğrenci, “Lütfen öyle bir imkânınız var ise bundan sonraki filmleri biraz daha pozitif, biraz daha az rahatsız edici seçelim” diyordu.  Sinema sosyolojisiyle ilgili çalışmalarda, örneğin kolay yoldan zengin olma hayalleriyle taşradan New York’a gelen Joe ile ‘İbo’ gibi türkücü olup köşeyi dönmek amacıyla İstanbul’a gelen ama inşaat işçiliğinde sıkışıp kalan Şehmuz’un öykülerine (Midnight Cowboy/Geceyarısı Kovboyu, 1969 - Son Urfalı, 1986); Avrupa’nın yerleşik kapitalist düzen ve kültürüne ayak uydurmakta zorlanan gurbetçilerin hikâyelerine (Almanya Acı Vatan, 1979 - 40 Metrekare Almanya, 1986); adalet anlayışının altyapı-üstyapı ilişkileri bağlamında nasıl değiştiğini gözlemleyebilmemizi sağlayan anlatılara (12 Angry Men, 1957 - 12, 2007) ‘zeitgeist’ (zamanın ruhu) olgusunu somutlaştırmak için başvuruyoruz. Öğrencinin ‘rahatsız edici’ bulup şikâyet ettiği filmler de bunlar işte... Ama AKP iktidarında doğmuş, ergenliğinde Gezi Direnişi’ni, komşu ülkeleri karıştırmak için gönderilen silah dolu tırları, Soma maden faciasında tekmelenen işçiyi, Berkin adlı bir çocuğa duyduğu kini açık açık dile getiren nefret dolu başbakanı, grevleri yasaklamakla övünen bir iktidarı, ülke tarihinin en büyük yolsuzluklarını görmüş bu kuşak aslında epey ‘şerbetli’ sayılır. Hem de, sayısız kanaldan 24 saat boyunca her şeyin nasıl güllük gülistanlık olduğu yalanını söyleyen yandaş medyaya, bugün yapılan tüm yanlışları uydurma bir ‘şanlı geçmiş’le örtüştürerek temize çıkarmaya çalışan Neo-Osmanlıcı dizi ve film furyasına rağmen böyle bu…  Yine de, bariz bir sıkıntı var: ‘Zamanın ruhu’ kavramı genellikle 10 yıllık periyodlar halinde ele alınır. Mesela bu yüzden ‘80ler dünyası’ dendiğinde coğrafyaya bağlı kültürel farklılıkların ötesinde herkes yaklaşık olarak aynı şeyleri anımsar ve hisseder. Ama Türkiye’de ‘zeitgeist’ 10 yıllık periyodların ötesine taşıyor. “Vay be! Zamanında bu ülkede neler yaşanmış da nasıl filmler yapılmış!” demesi gerekirken, 1986’da yapılmış bir filmin anlatısında yer alan üretim ilişkilerinin, işsizliğin, adaletsizliğin, cinsiyet eşitsizliği ve erkek-egemen yapının 2020’de neredeyse hiç değişmeden, hatta özellikle kadın cinayetleri ve çocuk istismarı gibi konularda daha da derinleşerek yaşandığını, yani aslında sinema ve edebiyatta anlatılan distopyalardan birinde yaşadığını gören 20 yaşında bir genç olsam, ‘nasıl bir geçmiş’le ‘nasıl bir gelecek’ arasındaki o korkunç gerilimin baskısını ben de hissederdim galiba -ki, hissediyorum da zaten!  Bu yılki üniversiteye giriş sınavlarına katılan gençlerde gözlemlenen yoğun yılgınlık hissinde pandemi sürecinin yasakları kadar, bu onyılları aşan ‘zeitgeist’ın da etkisi olduğunu söylemek yanlış olmaz. Bu yüzden mesele basitçe AKP iktidarı değil, 21’inci yüzyılın dünyasında bu ilkelliği doğurup besleyen toplumsal koşulları değiştirebilmekte düğümleniyor.  O değişim yavaş yavaş gerçekleşecek; gençlerin anlatıları tarihsel bağlamına yerleştirerek ele alabileceği, böylece filmleri şimdiki kadar rahatsız olmadan izleyeceği günler işte böyle bir değişimin ardından gelecek. Ve bu, ütopik bir geleceğin değil, distopik bir geçmişin hikâyesi olarak anlatılacak. Cahit Berkay'dan MESAM seçimi öncesi duyuru
Musiki Eserleri Meslek Birliği (MESAM) 30 Haziran'da Haliç Kongre Merkezi'nde seçimli genel kurula gidiyor. Seçimde Recep Ergül, Sümer Ezgü ve Cahit Berkay grupları yarışacak. Genel kurula sayılı günler kala usta sanatçı Cahit Berkay, sosyal medya hesabından bir açıklama yaptı. "30 Hazirandaki MESAM genel kurulunda MESAM Demokrasi Grubu olarak biz de adayız. Aslında başkan adaylığı gibi bir niyetim yoktu, ama şartlar öyle gerektirdi." diyen Berkay, adaylık açıklamasını "Mesam Demokrasi Grubu olarak hayata, sanata bakışımız ve temsil ettiğimiz sanatçı onuru gereği bizlere yapılan saldırılara karşı, teslim olmayacağımızın bilinmesini isteriz. Bu yüzden 30 Haziran'da yapılacak genel kurulda, Mesam Demokrasi Grubu olarak yeniden aday olacağız." diyerek duyurdu. Berkay'ın açıklaması şöyle: "Mesam Demokrasi Grubu olarak, bugüne kadar birçok kez görevden alınarak mağdur edildik, çalışmalarımız haksız yere engellendi. Ekibimize karşı yaklaşık 10 yıldır her genel kurul öncesi planlanan sistematik karalamalarla ilgili açılan tüm davaları kazandık. Yapılan tüm bu haksızlıklara rağmen aydın, demokrat, duyarlı ve duygu insanları olan siz değerli eser sahipleri bizlere sahip çıkarak her defasında verdiğiniz oylarla bizlere olan güveninizi gösterdiniz. Bugün yine gücünü malum yerlerden alıp güçlüden yana olanlar, yeni bir senaryoyla bir seneyi aşkın bir süredir MESAM'ı geçici bir yönetim kuruluna mahkum etmişlerdir. Ancak görevden alınan Demokrasi Grubu üyeleri, başta Arfis Sağ ve Cahit Berkay olarak hukuksuz olduğuna inandığımız ve tekrar kazanacağımıza adımız gibi emin olduğumuz bu haksız oyunu yine sizlerin destekleri ile boşa çıkartacağımızı biliyoruz. Mesam Demokrasi Grubu olarak hayata, sanata bakışımız ve temsil ettiğimiz sanatçı onuru gereği bizlere yapılan saldırılara karşı, teslim olmayacağımızın bilinmesini isteriz. Bu yüzden 30 Haziran'da yapılacak genel kurulda, Mesam Demokrasi Grubu olarak yeniden aday olacağız. Duyarlı aydın ve sanatçı onuru taşıyan eser sahipleri bilsinler ki; bizler hiçbir zaman, zalimin, zulmün ve gücün karşısında eğilmeyen sanatçıların temsilcileriyiz. Bu sebeple, bugüne kadar sizlerin oyları ile seçildiğimiz bu görevi, sadece sizlerin talepleri doğrultusunda bırakacağımızın üyelerimiz ve kamuoyu tarafından bilinmesini istiyoruz. Saygılarımızla." Tahterevalli grubundan Onur Haftası için yeni şarkı: Saliha
Yarışmada hesaplaşmalar
İki haftadır İzmir Uluslararası Film ve Müzik Festivali’nden söz etmem boşuna değil. Ülkemizde, Antalya, Adana, İstanbul, Ankara, Malatya’da gerçekleşen uluslararası film festivallerinin, Altın Süpürge Kadın Filmleri Festivali ve İşçi Filmleri Festivali gibi tematik festivallerinin yanına yeni bir festival katmak için uğraş veriyoruz, İzmir Büyükşehir Belediyesi’nin farklı birimlerinin yönetici ve çalışanları ile birlikte. Adını andıklarım dışında, festival gerçekleştiren başka kentler de oldu. Konya’dan İzmir’e, Marmaris’ten Safranbolu’ya pek çok kentimizde var olan kısa film festivallerini, çevre ve ekoloji temalı festivalleri bir yana bırakırsak, Bursa, Erzurum, Elazığ, Köyceğiz, Trabzon gibi kentlerimizde yarışmalı festivaller düzenlendi, ama bu denemeler uzun ömürlü olmadı ne yazık ki. Sinema sanatının sevdalıları, adını andığım kentlerden birinde yaşıyorlarsa gerçek birer ‘sinefil’ olma yolunda mesafe kat edebiliyor, ama başka kentlerde yaşayanlar bu şansa sahip değil. Oysa, nitelikli sinema izleyiciliği de bir alışkanlık, süreklilik gerektirir ve festivali olmayan kentlerin izleyicileri televizyona teslim olur. Televizyonlarımızda da sinema sanatına ayrılan dakikalar sınırlı. TRT2’nin hakkını yemeyelim, bu alanda ‘2 Film Birden’ geleneğini sürdürerek, sinemayı bir sanat dalı olarak kabul edenleri filmsiz bırakmıyor. Dijital platform MUBI ise, Sinematek’in yokluğunu hissettirmeyen bir programasyon ile bu alana ciddi bir katkı sunuyor. KURUMLAŞMA  Bir festivalin kurumlaşması için arkasında bir güç olması gerekiyor. Bu güç, ya sermayenin gücüdür, İstanbul Uluslararası Film Festivali’nde olduğu gibi ya da Ankara Uluslararası Film Festivali, Uçan Süpürge, İşçi Filmleri Festivali’nde olduğu gibi adanmışlık. Yerel yönetimlerin düzenlediği festivallerde de aynı adanmışlığa sahip olmak, yapılan işe inanmak gerekiyor. Aksi halde, Malatya örneğinde olduğu gibi, büyüme yolundaki bir festival kesintiye uğrayıverir. Ancak, kararlı bir başkan bir festivale süreklilik kazandırabilir.  İzmir’de şanslıyız; sanatın değerini ve işlevini bilen bir büyükşehir belediye başkanı ile yola çıktığımız için. Tunç Soyer’in, “İzmir Uluslararası Film ve Müzik Festivali’ni büyütmek, kentin farklı bölgelerine yaymak istediğini biliyorum. Daha ilk yılımızda, festival ‘makinesi’nin daha iyi işlemesi için belediyenin tüm olanaklarını seferber etmesi boşuna değil; çünkü İzmir’i Akdeniz’in sinema merkezlerinden biri yapmak istiyor. Bu yüzden, halı saha olarak kullanılan, kentin tarihi sinema yapılarından Yıldız Sineması’nı satın alarak İzmir Sinema Müzesi kuruluşunun ilk adımını attı. Sinemanın hemen yanı başındaki, bir sanat merkezi olarak kullanılma potansiyeli olan Bıçakçı Han’da “Loca Memuru Yoksa Lütfen Zili Çalınız” adlı serginin açılmasına, pandemi koşullarında da olsa film festivalimizin başlatılmasına onay verdi.  Bir festivalin kurumlaşması için, en önemli koşul kent halkının etkinliğe sahip çıkmasıdır. Ama bu yetmez, merkezi hükümetin, yerel sermayenin ve akademinin desteğinin sağlanması, paydaşlar arasında uyumlu bir işbirliği ortamı yaratılması gerekiyor. İzmir’in bunu becerebilme kapasitesi var. Yeter ki, kentin sermaye kuruluşları, bu etkinliğin kente kazandırabileceği prestijin farkına varsınlar. Sermayeye ya da merkezi hükümete teslim olmuş büyük bir festival yerine, kentin tüm dinamikleri ile işbirliği yapabilen, işin özgünlüğüne ve özgürlüğüne saygılı, müdahaleci olmayan bir yerel yönetim tarafından sahiplenilmiş bir festival modelinin daha sağlıklı olduğuna inanıyorum. Çünkü yerel yönetim, halkın oylarıyla belirlenen, halkın her türlü ihtiyacına -bu arada kültür sanata ulaşma hakkına- cevap vermekle yükümlü bir organizmadır. Bu organizmanın yöneticilerinin de, kentlilerin kendilerini geliştirmeleri, bilinçli bir yurttaş olmaları sürecinde sanatın katkısının farkına varmaları, popülist politikalar yerine zoru seçmeleri gerekir. Tunç Soyer’in sanata duyduğu yakınlık, onu diğer başkanlardan ayıran bir özellik. İzmir’i ‘Sakin Metropol’ yaparak dünyada bir ilke imza atma yolundaki bir başkan, sinema ve müzik sanatlarını buluşturan festivalimizin dünyanın özgün festivallerinden biri olması için tüm olanaklarını seferber edecektir hiç kuşkusuz.   YARIŞMADAN İZLENİMLER  Film festivallerinin en popüler bölümleri yarışmalardır. Dünyanın neresine giderseniz gidin, bu böyledir. İstediğiniz kadar sanatta yarışma kavramına karşı çıkın, yarışmasız bir festivalin kitlelere ulaşması zordur. Festivalin tanıtımına katkısı kadar, sinemacılara sembolik de olsa destek sağlama avantajı oluyor yarışmaların. Tabi ki, festivalin özgün kimliğini vurgulayan bir yarışma olması kaydıyla. Ödülümüzün ‘Kristal Flamingo’ olmasının nedeni ise, İzmir’in dünyanın önde gelen flamingo yaşam alanlarından birine sahip olması. ‘Sakin kent’e yakışan sempatik bir simge… Yarışma, bu yıl ulusal düzeyde, ama gelecek yıl bir de Uluslararası Yarışma eklenecek programa.   Bir festival yönetmeninin en zor işlerinden biridir, yarışma seçkisini oluşturmak. Çünkü, yarışmadan maddi ya da manevi bir kazançla ayrılmayı hedefleyen çok sayıda yapımcı ve yönetmen vardır. Aralarından adil bir seçim yapmak gerekir. Her seçim gibi sübjektif bir seçimdir bu. Objektif kriterlerin yanı sıra, festival direktörlerinin estetik tercihleri hiç kuşkusuz rol oynar tercihlerinde. Festivallerde genellikle son bir yılın hasatı değerlendirilir. Ama, bu kez farklı bir seçim yaptık, pandemi nedeni ile bir hafta gösterime girip, kapanıveren, ya da hiç gösterim şansı bulamayan epey film vardı son iki yıldan. Onların tümü içinden bir seçki oluşturmanın daha adil olacağını düşündüm. Hiç gösterime girmemiş filmler de var bu seçkide, dijital bir platformda gösterilen filmler de...  FİLMDE SESİN ÖNEMİ  Bir başka tercihimiz de, festivalde kurmaca - belgesel ayrımı gütmememiz. On iki filmlik bir seçki ile yola çıktık, ama katalog baskıya girdikten sonra “Bir Nefes Daha” filminin yapımcısı, ilk gösterimi İstanbul’da yapmak istediklerini belirterek yarışmadan çekildi. Yorum yapmama gerek yok herhalde. Yarışma bölümündeki on bir film, Jürimizce filmde müziğin kullanımındaki ustalık ve işlevsellik gözetilerek değerlendirilecek. En İyi filmin yapımcısı, bir sonraki projesini İzmir’de çekmeyi düşünürse, İzmir Sinema Ofisi’nin 300.000 TL’lik lojistik desteğine hak kazanacak. En İyi Filmin Yönetmeni, En İyi Besteci, En İyi Oyuncular, En İyi Film Şarkısı ve En İyi Ses Tasarımının yaratıcıları da 10.000’er TL maddi desteğin yanı sıra, ‘Kristal Flamingo ödüllerine kavuşacaklar.  Ödül heykelciğimizi tasarlayan heykeltraş Sema Topaç’a, Jüri üyelerimize ve parasal ödülleri verecek olan Büyükşehir’in şirketlerinden İZELMAN’a teşekkürlerimizi sunuyoruz. Festival kapsamında, ikinci bir Jüri de televizyon dizilerindeki özgün müzikleri ve şarkıları -açık kanallar ile dijital platformlardaki dizileri ayrı kategorilerde- değerlendiriyor. Televizyon ödülleri de İZFAŞ tarafından verilecek.  SAHNE GENÇLERİN  On bir yarışmacı arasında, belirli bir yaşın üzerindeki yönetmen sayısı çok az. Yapımcılar için de aynı şey geçerli. Özetle, sinemamızda bu yıl sahne gençlerin... 30’lu yaşlarındaki Azra Deniz Okyay, Cenk Ertürk, 40’larındaki Zeynep Dadak, Tunç Şahin, Eylem Kaftan, Serdar Kökçeoğlu, Pelin Esmer, Faysal Soysal festivale gençliğin coşkusunu katıyorlar. Artık orta kuşağa terfi eden Ümit Ünal ve gençlere pabuç bırakmayan Ercan Kesal ve Reis Çelik’i de hesaba katarak söylüyorum bunu… Peki, ne anlatıyor bu sinemacılar derseniz, aklıma ilk gelen sözcük hesaplaşma oluyor. Kiminde bireyin kendisi ile hesaplaşması, kiminde sistemle hesaplaşma öne çıkıyor.  Azra Deniz “Hayaletler”de gençliğin hoşgörüsüz bir toplumsal yapıya isyanını dile getirirken, Tunç Şahin “İnsanlar İkiye Ayrılır”da acımasız bireylerin diğerlerini ezdiği kapitalist sistemle hesaplaşıyor. Ümit Ünal’ın “Aşk, Büyü, vs”si hayatta kendilerini gerçekleştirmeyi başaramamış, farklı sosyal sınıflardan iki kadının, toplumsal baskılar kadar kendileriyle hesaplaşmalarının öyküsü. Faysal Soysal “Ceviz Ağacı”nda hayatta yapmak istediklerini gerçekleştirememiş iki insanın birbirleriyle ve kendileriyle hesaplaşmalarını anlatırken, Eylem Kaftan’ın “Kovan”ı ülkesinden, kültüründen kopmuş bir kadının hesaplaşmasını konu alıyor. Cenk Ertürk’ün “Nuh Tepesi” baştan sona hesaplaşmalarla örülü. Dini ticarete alet eden bir sistemle hesaplaşma, karı koca hesaplaşması ve öykünün temelindeki baba-oğul hesaplaşması… Reis Çelik “Ölü Ekmeği”nde kuşaklar arası bir hesaplaşmayı, Pelin Esmer “Kraliçe Lear”de tiyatrocu köylü kadınların yaşama sevincini, kadınları sahnede görmeye hazır olmayan muhafazakar yapı ile hesaplaşmasını, Serdar Kökçeoğlu “Mimaroğlu”nda bir yaratıcının kendisi ve ailesiyle hesaplaşmasını, Zeynep Dadak “Ah Gözel İstanbul”da 17. Yüzyıldan Ermeni bir seyyahın izinden giden yönetmenin kentin yok edilen değerleriyle hesaplaşmasını, Ercan Kesal “Nasipse Adayız”da siyaset dünyasının cilvelerini gündeme getirirken, bir aday adayının maruz kaldığı aşağılanmadan etkilenerek kendisiyle hesaplaşmasını anlatıyor… Tüm yaratıcılara başarı dileyerek bitirelim. Sonunda güzel bir festival haberi
Sonunda yazmak istediğim konularla karşınızdayım. Sürekli dert tasa, sokağa çıkma yasağı falan derken 1,5 yıllık ev hapsini ve askerlik gibi bir süreci geride bıraktık. Bu hafta 28. İstanbul Caz Festivali’nin basın toplantısına katıldım. Umarım Zoom üzerinden katıldığım son basın toplantısı olur. 1-24 Eylül arasında gerçekleştirilecek festivalin kadrosu ekonomik krize ve salgın şartlarına rağmen gayet iyi kotarılmış. 2019’dan beri adını sıklıkla duyduğumuz Arlo Parks’ı bu yıl festivalde izleyeceğiz. Vakfın, parlayan isimleri ne yapıp ne edip kariyerlerinin iyi dönemlerinde getirmeye çalışması takdire şayan. Angelique Kidjo, festivalin bir diğer büyük ismi. Biraz nefes alalım derseniz Kidjo’nun Afrika tınıları size ferahlık sağlayabilir.  Festivallere özel birleştirilen isimler veya özel sipariş edilen bestelerin galaları bana hep çekici gelmiştir. Orada izlediniz izlediniz. Bazen tarihe tanıklık etmiş bile olabilirsiniz. Mabel Matiz ve Niels Broos konseri tam da böyle bir konser olabilir. Festivalde Altın Gün, İhtimaller projesiyle Kenan Doğulu, Atlantic Records setiyle Karsu ve Melike Şahin izlenebilir. Cereyanlı ile Alp Ersönmez’i ve Multiverses ile Çağrı Sertel’i izlemekse çok büyük bir olay. Bu iki müzisyenle aynı dönemde yaşamak bile bana gurur veriyor. İkisi de kariyerinin en üretken en verimli ve en parlak döneminde kanımca. Ve sahne enerjileri mükemmel. Özellikle Ersönmez ve Sertel konserlerini kaçırmak büyük hayal kırıklığı yaratabilir. Stefano Di Battista’nın More Morricone konseri, Ferit Odman, Nitai Hershkovits, Eylül Ergül Quartet, Ayşe Tütüncü Dörtlüsü, Batu Şallıel, Cemre Necefbaş Quartet, Ceyda Özbaşarel, Şenay Lambaoğlu, Udgang, The Kites, Fainschmitz, Erkan Zeki Ar Quartet, Sibel Demir Quintet, Burak Dursun Quintet gibi pek çok grup var festivalde. İsmini yazmayı unuttuğum grup veya isimler varsa şimdiden özür dilerim zira festival bülteni görmeyi bile unutmuşuz.  Konserleri gücüm elverdiğince kaçırmayacağım. Bundan sonra elimden geldiği kadar konser ve festival haberlerine yer vermeye çalışacağım. Gittiklerimi de paylaşacağım. Bu kadar konsersizliğin bir sonucu olmalıydı. *** Boom Bap ile yaşamaya devam   Biliyorum hip-hop yenilendikçe, geliştikçe, eğlenceli bir hal aldı. Hayatımıza trap ve drill gibi hip-hop’un alt türleri gireli çok olmadı. Üç veya beş yıl bile yeniden de yeni. Daha çok genç. Eğlenmek bir seçim ve bunu yaşamak bir tercih olduğu kadar hepimizin hakkı. Ben de trap veya drill dinlerken çok büyük keyif alıyorum. Ara sıra gülüyorum bazense “bu kadar auto-tune bana fazla” diyerek geçiyorum. Boom bap gibi hip-hop’un temelinde anlatacağı ciddi konular olan müziklerse esas tercihim. Yeniyi araştırıp bulurum ama eskiden de kopamam. Türkçe hip-hop’un köklü ismi Sayedar’ın MC İlkay C. ile ortak çalışması The Underground Prestige’in ilk bölümü 1 Temmuz gecesi streaming servislerde yerini alacak. Albümünü gizliliğime güvenip iki hafta önce yollayan Sayedar’a teşekkür ediyorum. Albümün kadrosunu duyar duymaz ayağa kalkıp hazır ola geçtim. Jedi Mind Tricks’ten Vinnie Paz, Non Phixion ve La Coka Nostra gruplarının kurucularından ILL Bill, Czarface’ten Esoteric, Screwball ekibinden Blaq Poet ve Beni-Hana’dan oluşan dev kadro gözlerimi yaşarttı. Albümün prodüktörü L.O.B. ve scratch’ler ise DJ Flash’e ait. Mix ve mastering ise Caner Aksoy’a emanet edilmiş. Durmadan dinliyorum, Sözleri nasıl sert, konuları nasıl ciddi… Siz de dinledikten sonra daha detaylı yazacağım ama Türkiye’den sevdiğim bir MC’nin albümünde Vinnie Paz ve ILL Bill’i falan görmek beni nasıl heyecanlandırdı anlatamam. Kafiyeler yumruk gibi, beat’ler harika, sert ve keskin. Ayrıca albümün ikinci bölümünde Brother Ali, R.A. The Rugged Man, Canibus, Chino XL, Reef The Lost Cauze, Akil The MC gibi pek çok rapper yer alacak. Bu isimleri bağlayabilmenin ardında yatan iletişim ve yazışma silsilesini düşünemiyorum bile. Albüm, albüm değil hip-hop dersi. *** 11 yıl önce bugün Metallica izledik Birçok grubu arka arkaya izlemenin ve gece eve dönüp sabah tekrar kahvaltı ve ayılma seansı sonrası konser mekanına gitmenin nasıl bir his olduğundan bihaber arkadaşlarım var. Çok normal çünkü bazıları benden 15 yaş küçük. Kamp kurmalı veya kampsız 2-3 günlük festival nedir görmediler. Ben mesela Türkiye’nin ilk kamplı festivali H2000’e gidemedim ama sonrasında onlarca festivale katıldım. Bazen kamp kurdum, bazen ertesi gün otobüse atlayıp mekana doğru yola çıktım.  Kampsız efsane festivallerden biri Sonisphere 2011’di. İnönü Stadyumu’nda gerçekleştirilen festival 3 gün sürdü. 25-26-27 Haziran 2011’de şu grupları izlemiştik: Metallica, Slayer, Megadeth, Anthrax, Accept, Rammstein, Manowar, Alice In Chains, Stone Sour, Pentagram, Hayko Cepkin, Volbeat, Foma, Gren, Murder King, Blacktooth, Ete Kurttekin.  Ciddiyim. Bazılarınız bu konserin afişini sadece sosyal medyada gördü. Şu anda bu grupları Türkiye’ye getirmek yerine memleketin dış borcunun 4’te 1’ini ödemeyi teklif edebilirsiniz.  Ne yazık ki devletin bel bükmeye yönelik kötücül vergi politikası, iktidardakilerin komşu ülkelerle her iletişime geçtiğinde fırlayan döviz kurları yüzünden bir daha izleyemeyeceksiniz. Bilin istedim. Çok uzun süredir “AC/DC izleyebilir miyiz acaba? Sizce Radiohead ülkemizde konser verir mi?” sorularını duymuyorum. Seyircinin bu konuda bir umudu kalmadı ki soru da sormuyor. İçinde bir gram umudu kalanları da ben buradan uyandırmak isterim. Hayır, AC/DC’yi izleyemeyeceksiniz ve Radiohead ile rüyalarda buluşabilirsiniz. Bunun sorumlusu sektör değil, 19 yıldır üstümüzdeki karabasan. Tekrar etmek isterim, 11 yıl önce bugün İstanbul’da Metallica izledik. Bugün ise neredeyse gece müzik dinlemek yasak. yirmi7 grubunun vokalisti Okan Şarlı: Halka, müziği geri verilmeli
Gizem ERTÜRK “Muhtemel Aşk”, “Sokak Lambası” şarkılarıyla milyonlarca dinleyiciye ulaşan rock grubu Yirmi7, şimdi “Ay Düşmüş Elektrik Tellerine” isimli 10 şarkılık bir albümle müzikseverlerin karşısında. Modern rock ile klasik Türk müziği ezgilerini birleştiren Los Angeleslı bir etnik - rock grubu olarak kurulan “yirmi7”, ismi ile 27 yaşında yaşama veda eden müzisyenler Jimi Hendrix, Jim Morrisson, Janis Joplin, Kurt Cobain’in anısını yaşatmayı amaçlıyor. Okan Şarlı (Bas – Vokal), Murat Arıkan (Gitar) ve Saddler Samayoa (Davul) oluşan “yirmi7” dünyaca ünlü birçok mekânda sahne aldı, “No Chemical Love” şarkısı ile ABD’de “Artists in Music” ödüllerinde “En İyi Indie Rock” şarkısı olarak gösterildi. Grubun kurucusu ve vokalisti Okan Şarlı, yeni albümü şu sözlerle anlatıyor: “Kendimizi müziğin ritmine kaptıralım hayatın ritminden daha eğlenceli. Bu albüm hayattan kısa bir mola alıp kendi dünyanızı güzelleştirebileceğiniz şarkılarla dolu.” Grubun vokalisti ile konuştuk. >> Uzun süre sonra gelen ilk albümünüz “Ay Düşmüş Elektrik Tellerine”, yirmi7’nin nasıl bir dönemini yansıtıyor? Aslında düşününce “Ay Düşmüş Elektrik Tellerine” şarkısı hem albüm çıkış parçası hem de müzik kariyerimde ilk albüme ismini vermesi bana ilginç geliyor. Normalde 3 yıllık yeni bir şarkı, nasıl bu kadar kısa zamanda onca şarkı arasından buralara geldi şaşırıyorum. Umarım hızlı ilerleyişi bu şekilde devam eder. >> “Kelepçe” ve “Pervane Kalbim” daha önce tekli olarak yayımlanmıştı. Tabii unutulmaz parçanız “Muhtemel Aşk” da albümde kendine yer bulmuş. Orijinal kayıttan ne gibi farkı var? Evet, yirmi7 ilk albüm çalışmasını tüm zorlu koşullara rağmen tamamladı, diyebiliriz. Albümün stüdyo çalışmalarına 2019’un ilk aylarında başladık. “Kelepçe” ve “Pervane Kalbim” şarkıları bu albümdeki diğer şarkıların bir parçasıydı, ayrılsın istemedim. “Pervane Kalbim”, “Muhtemel Aşk” ve “İhtimaller Tükendi” birbirini tamamlayan şarkılar. “Muhtemel Aşk” şarkısının orijinal kayıttan ufak tefek farkları var. Şarkı o şekilde beğenildiği için düzenlemesinde majör değişiklikler yapmadım. Bu sefer tek başıma söylüyorum, düet yok. Şarkı düzenlemesi olarak ise konserlere başladığımız melodiyle başlıyor ve yine aynı tadı veriyor.  >> Tarkan Gözübüyük ile çalışma deneyiminden söz eder misiniz? Tarkan Gözübüyük ile 10 yıldan fazladır tanışıyoruz. Amerika’da yaşadığım dönemde Türkiye’ye turne gerçekleştirdiğimiz zamanlarda tanıştık. Türk rock müziğinde çok güzel albümlerde imzası var. O zamanlardan beri bir gün albüm çalışması yapacağımda çalışmak istediğim aklımdaki tek isim o oldu. İlk albümün mix ve masteringi için onunla çalıştığımız için çok mutluyum. >> Pandeminin biraz da olumsuz taraflarını konuşalım. Müzisyenler için devam eden hâlâ belirsiz bir süreç var. Siz bu durumdan nasıl etkilendiniz? Sizce neler yapılmalı? Pandemi herkesi ayrı bir şekilde üzdü. 2020’de Amerika turnemiz vardı, gerçekleştiremedik. Müzik Türkiye’de her zaman belirsiz bir süreç buna pandemi de eklenince müzik dünyası kaybolmuş gibi hissediliyor. Acil olarak halka müziği canlı bir şekilde geri vermeliyiz. Mahalle, sokak ve caddelerde devlet destekli toplanma olmadan konserler verebilmeliyiz. Hem müzisyenlere destek hem de herkesin üzerindeki pandeminin psikolojik etkisini en aza müzikle indirebiliriz... Kayıttan konser hiç eğlenceli değil ve çok hissiz. >> Albüme 9/8’lik bir rock albümü demek doğru olur mu? Albümde 9/8’lik ritim yok ama 9/8’lik bir havası var doğru… Özellikle “Yüksek Tansiyon” ve “Ninayda” şarkıları güne enerjik başlamaya birebir şarkılar. Sahne şovlarımız da şarkılarımız da hep dinamik.  70’LERDE OLMAK GÜZEL OLABİLİRDİ >> Hangi dönemde müzik yapmak isterdiniz? Aynı kişilerle 70’lerde olmak güzel olabilirdi. Woodstock festivalinin yaşandığı, müziğin sesinin daha çok duyulduğu zamanlarda olmak isterdim. >> Albümdeki şarkılardan bazıları farklı zamanlarda yayımlandığı için bir bütün olarak dinleyiciye vermek istediğiniz mesajı iletmekte zorlandınız mı? Benim tek amacım tüm şarkılarımı hızlıca kaydedip en güzel şekliyle müzikseverlerle buluşturmak. Bana hayat tarafından iletilen mesaj bu yönde. Kendimizi müziğin ritmine kaptıralım hayatın ritminden daha eğlenceli. Bu albüm hayattan kısa bir mola alıp kendi dünyanızı güzelleştirebileceğiniz şarkılarla dolu... Kendi film festivalinizi yaratın
Açılın Ey Mezarlar!* Bu hafta çeşitli dijital platformlarda gösterime giren birbirinden değerli filmlerden sizlere bir haftalık festival programı oluşturmak istedim. Pazar günü için ilk film önerim hayatta en sevdiğim sinemacı olan Jim Jarmusch’a ait. Her filmi benim için çok değerli olan yönetmenin Netflix’te yeni yayınlanmaya başlayan son filmi Ölüler Ölmez (The Dead Don’t Die) Cannes Film Festivali’nin açılış filmi olarak dünya prömiyerini 2019’da yapmıştı. Gel gör ki film seyirci ve eleştirmenler tarafından pek de beğenilmedi. Usta bir yönetmenin garip ve küçük hazinesi olarak gördüğüm filmi biraz yavan bulmakla beraber beğendim. Dünyanın yörüngesinden çıkması sonrasında mezarlarından dirilen ölülerin bir Amerikan kasabasında yarattığı kaosu konu edinen filmde, tüm kahramanların dünyanın bu şekildeki sonunun geldiğini net, hızlı ve basit bir şekilde kabullenmelerini harika buldum. Tüm kutsallıklara savaş açmış olan Nietzsche’nin “Bir kitap ki herkese ve kimseye göre...” sözünü, hiç çekinmeden Jarmusch’un filmleri için “Bir film ki herkese ve kimseye göre...” şeklinde kurabilirim. Jim Jarmusch bir bohemdir, entelektüel proleterdir, anarşisttir, punktır. Bu tarz kişileri tarif etmek karmaşıklığa yol açabilir. Kendi yaşadıkları dönemin boşluklarında gezen bu insanların zihinleri geçmiş ve gelecek tüm çağları anlar konumdadır. Dünyalarında deneyimledikleri her şeyden sanatlarını süzerler. Jarmusch da Ohio’dan başlayan, New York’ta punk müzik sahnesinde gelişen, sinema okuluna bursla giren ama Sürekli Tatil (Permanent Vacation) filmini çekebilmek için okulun burs parasını kullanan ve bu sebeple de sinema okulunu bitiremeyen biridir. Serserilerden, ayyaşlardan, uyuşturucu bağımlıları, fahişelerden, sanatçılardan oluşturduğu çevresi ve oyuncu kadrolarıyla çalışır. Bu gerçek hayat süzgeci onu alt-kültür dünyasında güçlendirir durur. Birbirleriyle bağlantısı olmayan hikâyeleri, sakin karakterleriyle bir araya getirir. Gizem Treni’ndeki (Mystery Train) gibi karakterlerinin tamamı yolculuktadır yani bir anlamda köksüzdür. Veya Sadece Aşıklar Hayatta Kalır’daki (Only Lovers Left Alive) gibi en kaotik olaylar bile dingin ve gayet normalmiş gibi gerçekleşir. Uzatmayayım çünkü daha önce hakkında çok yazdım ve hâlâ sayfalarca yazabilirim Jarmusch hakkında. En kısa haliyle şöyle diyeyim; filmleri, Jarmusch’un kafasının içi gibi karmakarışık bir sakinliktedir.  DÜŞÜK BÜTÇELİ DEVASA ELEŞTİRİ Hafta içinin ilk günü Pazartesi için ise önerebileceğim film tam festival filmi tutkunları için. Bencil Dev (The Selfish Giant) Clio Barnard'ın yönettiği 2013 yapımı bir İngiliz draması. Film, Bradford'daki on üç yaşındaki işçi sınıfından Arbor ve Swifty isimli iki küçük arkadaşın, yerel bir hurda satıcısı ve suçluyla ilişki kurarak parayı bulmaya çalışmalarını anlatıyor. Filmi açıkçası İngiliz sinemasının son dönem başyapıtlarından biri olarak tanıtmam gerek. Filmi izlememin üzerinden sekiz koca sene geçmiş olmasına rağmen, elektrik yüklü kablolar gördüğümde aklıma filmdeki küçük çocuk Arbor gelir ve göğsümün üstüne adeta bir fil oturur. Düşük bütçeli olan ama devasa bir şekilde kapitalizm eleştirisi yapabilen İngiliz dramlarını seviyorsanız filmi puhutv’de izleyebilirsiniz. İsminden de anlaşılacağı üzere Oscar Wilde'ın aynı isimli kısa öyküsünden esinlenilmiş. Öyle deniliyor. Ben esinlenmenin yönünü tayin edemedim bu yüzden Wilde’ın öyküsünü bir kez daha okudum. Öykünün özellikle sonunda devin karşılaştığı gizemli çocuk üzerinden, yazarın Hristiyanlık çıkışlı tanrısal ‘sevgi’ göndermesi yaptığı çok aşikâr. Hatta çocuğun İsa olduğu bile düşünülebilir. Öykü, genelindeki mesajlarını fazlasıyla Hristiyanlık üzerinden ilettiği için ben film ile hâlâ bağlantısını kuramadım. Belki siz kurarsınız.  MAHKEMELER, HİPPİLER KADINLAR EKRANDA Ayrıntılı olarak bahsettiğim bu iki film dışında, festival listenizin devamını şu şekilde tamamlayabilirsiniz. Salı günü John D. Voelker'ın 1958 tarihli aynı adlı romanından uyarlanan Otto Preminger imzalı, tüm zamanların en iyi mahkeme filmlerinden olan Bir Cinayetin Tahlili (Anatomy of a Murder, 1959) filmini Netflix’te izleyebilirsiniz. Çarşamba günü için ise Gizli Kusur (Inherent Vice) filmini BluTV’de yakalayabilirsiniz, Paul Thomas Anderson’ın 2014 yapımı bu filmi, Thomas Pynchon'un suç romanından uyarlanmıştı. Anderson’ın bu yedinci uzun metrajlı filmi savaş sonrası ekonomik patlamanın yavaşlayarak neoliberal politikaların başladığı dönemde hippi kültürü ile birlikte karşıt-akımların gerilemeye başlamasına işaret eden çok başarılı bir yapım. Perşembe günü Jean-Luc Godard’ın ilk renkli filmi olan, özgür bir burjuva kadınının hiâayesi ile Kadın Kadındır (Une Femme est une femme, 1961), Cuma günü Özcan Alper’in Gelecek Uzun Sürer (2011) isimli filmlerini BluTV’de izleyip Cumartesi günü de beIN CONNECT’ten bol diyaloglu Your Sister’s Sister (2011) filmini izleyerek haftayı tamamlayabilirsiniz.  *Walter Benjamin’in sözü Behçet Aysan ve Metin Altıok Şiir Ödülleri 2 Temmuz'da sahiplerini bulacak
Kazım Koyuncu, kabri başında anıldı
Kanser nedeniyle 33 yaşında hayatını kaybeden, sanatıyla Karadeniz müziğini geniş kitlelere tanıtan Koyuncu, Yeşilköy köyündeki kabri başında düzenlenen törenle anıldı. Törene, sanatçının annesi Hüsniye, kardeşleri Hüseyin ve Niyazi Koyuncu ile Canan Erdem, Artvin Belediye Başkanı Demirhan Elçin, Hopa Belediye Başkanı Taner Ekmekçi, Kemalpaşa Belediye Başkanı Ergül Akçiçek, Borçka Belediye Başkanı Ercan Orhan, Ardanuç Belediye Başkanı Yıldırım Demir ile yakınları ve sevenleri katıldı. Hopa Belediye Başkanı Ekmekçi, burada yaptığı konuşmada, ölümünün 16. yılında Kazım Koyuncu'yu rahmet ve özlemle andığını söyledi. Koyuncu'nun, Hopa'nın yetiştirdiği en önemli sanatçılardan olduğunu belirten Ekmekçi, "Kazım Koyuncu sanatıyla Türkiye'de ve uluslararası alanda kendini kabul ettirmiş bir kişiydi. Kendisinden sonra gelen sanatçılara da ışık, örnek oldu. Kazım Koyuncu'yu unutmadık, unutturmayacağız." dedi.  Anma etkinliğine katılan sanatçının sevenlerinden Atakan Asılbay ise "Her yıl buraya geliyoruz. Kazım'ı müzikle, sanatla anıyoruz. Kazım Koyuncu sadece burada değil, memleketin dört bir yanında şarkılarla anılıyor." diye konuştu. Hopalı olduğunu belirten Seçil Yağmur Muti, Kazım Koyuncu'nun müzikleriyle büyüdüğünü ifade etti. Muti, "Kazım Koyuncu" denildiği zaman akına onun sanata, doğaya ve insana sevgisinin geldiğini vurgulayarak, "Kazım Koyuncu'yu bundan sonra da anmaya devam edeceğiz. Yaşadığımız sürece o da yaşamaya devam edecek." ifadelerini kullandı. KAZIM BÜYÜK BİR SORUMLULUK BIRAKTI SOL Parti adına Necati Dişli konuşma yaptı. Kazım bu dünyadan şarkılarla geçti aramızda ama büyük de bir sorumluluk bıraktı" diyen Dişli, "O dünyayı ve ülkemizi yöneten siyasal iktidarla karşı mücadele etti her zaman. Her şeyden önce ben bir devrimciyim diyerek umutları ve hayalleri için mücadele etti. Karanlığın ve zorbalığının iktidarları dünyanın bütün güzelliklerine savaş açmışken bu savaşta hep yanyana omuz omuzumaydık. Gerek yüzlerce insanla beraber yapmış olduğu konserlerde gerek haklarımızı ve taleplilerimiz için alanlardaki olduğumuz zaman hep beraber horonlarımızla halaylarımızı bu köhneleşmiş düzene başkaldırdık." dedi. Dişli, sözlerini şöyle sürdürdü: "Evet zamansızdı aramızdan ayrılışı onu da aramızdan alan sebep karanlığın zorbalığın iktidarıdır. Çernobilden başlayarak doğamıza ve yaşam alanlarımıza karşı yapılan bütün bu tahribatlara karşı sessiz kalmayacağız. Yıllardır bölgemizden devam eden heslere karşı mücaelemiz bugün İkizdere hopa devam etmektedir. Onlar paranın ve zorbaılığın iktidarıysa biz de Kazım Koyuncu'nun, Metin Lokumcu'nun öğrencileriyiz. Biliyoruz ki çayda kota ya kontenjana son dediğimizde kazım koyuncu bizimle biliyoruz ki talan projesi sahil dolgusuna hayır dediğimizde kazım koyuncu yanıbaşımızda derelerimize suyumuza sahip çıktığımızda kazım koyuncu bizimle. Mafyalaşmış çeteleşmiş AKP iktidarına karşı mücadelemizde kazım koyuncu bizimle beraber. Ve bizler biliyoruz ki inanıyoruz ki bu memleket zorbaların çetelerin tarikatların ülkesi değil, bu memleket aydınlığa inanan doğasına sahip çıkan hakları için mücadele etmekten kaçınmayan barışın ve kardeşliğin ülkesini kurmak isteyen aydınlık yüzlü insanların memleketi." Konuşmaların ardından katılımcılar, Kazım Koyuncu'nun mezarına karanfil bıraktı ve dua etti. Öte yandan, Hopalı iki müzisyen de Kazım Koyuncu'nun bazı şarkılarını seslendirdi. FINDIKLI'DA DİNLETİ Rize'nin Fındıklı İlçe Belediyesi Kadın Korusu, sanatçının Tsira şarkısını seslendirirken, akşam da “Kazım Koyuncu Anma Dinletisi” düzenledi. İlçenin CHP'li Belediye Başkanı Ercüment Çervatoğlu, daha önce de Millet Kıraathanesi’nin adını değiştirip Kazım Koyuncu Kültür ve Sanat Evi olarak değiştirmişti. CRR Senfoni Orkestrası açık havayla buluşacak
KÜLTÜR SANAT SERVİSİ Pandemi nedeniyle etkinliklerini çevrimiçi konserlerle sürdüren Cemal Reşit Rey (CRR) Senfoni Orkestrası, yaz konserleri ile açık alanlarda müzikseverlerle buluşacak.  Cemal Reşit Rey Senfoni Orkestrası, normalleşme süreciyle birlikte, uzun bir aradan sonra İstanbullulara “gerçek müziğin canlı müzik” olduğunu hatırlatmayı amaçladıklarını belirttikleri “İstanbul’da Senfonik Yaz” başlıklı konser dizisi başlatıyor. Harbiye Cemil Topuzlu Açıkhava Tiyatrosu’nda gerçekleştirilecek konserin ardından İstanbul’un iki yakasındaki parklarda ücretsiz olarak tekrarlanacak. CRR Genel Sanat Yönetmeni Cem Mansur’un, “Büyük Bir Gece Müziği”, “Bir Yaz Akşamı”, “Dansa Davet” ve “Yaz Masalları” temalarıyla oluşturduğu programla aynı zamanda müzikseverler, “Klasik olan ne ki?”, “Müzik neden zamansız, sınırsız?", "Neden klasik" olurmuş?” sorularının cevabını birlikte vermeye davet ediliyor. CRR Senfoni Orkestrası ve İstanbul Büyükşehir Belediyesi Orkestralar Müdürlüğü’nün işbirliği ile gerçekleştirilecek en popüler klasik eserlerden oluşan konserler dizisinde; tanınmış solistlere ek olarak genç yetenekler de eşlik edecek. PARKLARDA ÜCRETSİZ KONSERLER  Sosyal mesafe kuralları ve pandemi önlemleri çerçevesinde gerçekleştirilecek konserlerin biletleri; Harbiye Cemil Topuzlu Açıkhava Tiyatrosu için Biletix’ten satışa sunulurken, parklardaki konserler ücretsiz olarak İstanbullularla buluşacak.  “İstanbul’da Senfonik Yaz” konser dizisinin programından bazıları şöyle:  Büyük Bir Gece Müziği 3 Temmuz Cumartesi 19.30: Harbiye Cemil Topuzlu Açıkhava Tiyatrosu 4 Temmuz Pazar 20.00: Büyükçekmece Amfi Tiyatro CRR Senfoni Orkestrası Şef: Cem Mansur Solist: Murat Usanmaz, gitar F. Mendelssohn (189-1847) "Bir Yaz Gecesi Rüyası" (Uvertür, Scherzo, Nocturne, Düğün Marşı) parantez içindekiler bilboard ve afişlerde olmamalı, sadece web sayfasında) J. Rodrigo (1901-1999) Gitar Konçertosu “Aranjuez" M. Mussorgsky (1839-1881) “Çıplak Dağda bir Gece” Çok süslü bir ülke
Modern, süsten hiç hazzetmedi. Bedenlerin, nesnelerin, toplumların, çağların evrime göre değerlendirildiği 19’uncu yüzyılda süs, evrimsel geriliğin, ilkelliğin semptomu olarak görüldü. Kültür de evrim geçirmeliydi. “Kültürün evrimi, her gün kullanılan nesnelerden süslemenin kaldırılmasıyla eşanlamlıdır” diye yazıyordu Viyanalı mimar Adolf Loos, Süs ve Suç adlı makalesinde (Mimarlık Üzerine, Janus). Modern toplumda bedenler, nesneler modern olmak, yani evrimin en üst basamağında yer almak istiyorlarsa süsten arınmalı, işlevsel, yalın formlara dönüşmeliydiler. Modern tasarımda ortadan kaybolan süs, postmodernite ile birlikte tekrar geri döndü. Ama ne dönüş! Artık bedenler ve nesneler o kadar süslü ki süslerine aldanmamak elde değil. Süsleme sanatının en şaşaalı döneminde yaşıyoruz. Çıplak olan ne varsa süsü veriliyor. Süsü verilmedik neredeyse hiçbir şey kalmadı. Gazeteci süsü verilmiş iş bitiriciler; devlet adamı süsü verilmiş mafya liderleri; millliyetçi süsü verilmiş tecavüzcü ve katiller; heykel süsü verilmiş ne idüğü belirsiz cisimler; tarikat lideri süsü verilmiş pedofiller; kurtarıcı süsü verilmiş mafya liderleri; intihar süsü verilmiş cinayetler ve diğerleri. Bu kadar süsü verilmiş şey arasında yalın olanı, sahici olanı bulup çıkarmak gerçekten müthiş bir çaba istiyor; kendi cazibesini artırmak için süslenmiş bedenler ile bir başka şeyin süsü verilmiş bedenler arasında ayrım yapmak. Artık süsü kazıdığımızda altından ne çıkacağını da bilemiyoruz. Hiç kazımasak mı yoksa? En iyisi, kendimize bir başka şeyin süsünü vererek karnavala katılmak. Hâlâ öz ve biçim arasında kurulan doğrudan ilişkiyi arayanlar, “olduğun gibi görün, göründüğün gibi ol” düsturunu hatırlatanlar oluyor tabii. İnsan ne olduğunu biliyor mu ki, olduğu gibi görünsün? İşin tuhafı bize özümüzü, fıtratımızı hatırlatanların, kendilerine efendi süsü vermiş kölelerin olması. Köleler, köleleri çok iyi tanır. İçselleştirdikleri köle düzeneğini, diğer kölelere insanın özü diye empoze etmedikleri takdirde, süslerinin pul pul döküleceğini çok iyi bilirler. Kölelerin birbirlerini köleleştirmelerine en çok da efendiler gülüyorlardır herhalde. Efendiler, kendilerine efendi süsü vermiş köleler ve köleler. Kölelerin özgürleşmesi önündeki engel, efendiler değil, kendilerine efendi süsü vermiş olan kölelerdir. *** Kölelerin özgürlükten anladıkları, bir an önce kendilerine efendi süsü verebilmenin koşullarını yaratmak. Süsün zirve yaptığı, süsüne bürünerek bir başka şeye dönüşebilmenin kolaylaştığı günümüzde, kölelikten efendi süsü verilmiş köleliğe terfi etmek de kolaylaştı. Şimdi köleler hiç olmadıkları kadar özgür hissediyorlar kendilerini. Süslenip püslenip kurumların içini doldurduklarında haliyle kurumlar da, adları hâlâ aynı kalsa da başka bir şeye dönüştüler, geriye süsleri kaldı sadece: devlet süsü, gazetecilik süsü, hukuk süsü, üniversite süsü. Kavramlar da öyle. Kavramlar da artık gösterdikleri şeyin göstergeleri değil; içleri yok, süslü boş bir kabuktan ibaretler. Bu, bir pipo değidir; bu bir adalet değildir, demokrasi de öyle. Modernin şimdi kafası çok karışık; kurum ve kavramlara hâlâ süssüz zamanlardaki gibi, en yalın halleriyle yaklaşma alışkanlığını sürdürüyor. Ve modern, kendilerine efendi süsü vermiş kölelerle aynı dili konuştuğunu sanıyor. Mümkün değil. Kavramların içleri boşaltıldı; boş yere çene patlatıyor. *** Kafamızın karışıklığı, süsü verilmiş şeyler arasında yaşamak zorunda kalmamızdan. Şeylerin dış görünüşlerine, süslerine bakarak yaptığımız tüm sınıflandırmalar yanıltıyor bizi. Anlamı, bir başka şeyin süsü verilmiş şeylerle birlikte yitirmemize rağmen, anlam arayışımızı hâlâ ve ısrarla mevcut olanı betimleyerek sürdürüyoruz. Oysa anlamı mevcut olanda değil, henüz göremediğimiz, duyamadığımız, düşünemediğimizde aramak gerek. “Kuvvetler görülebilir değildir” diyor Deleuze; ressam, müzisyen ya da filozof, görülebilir olmayanı görünür, duyulabilir olmayanı duyulabilir, düşünebilir olmayanı düşünebilir kılandır. Anlam bir kuvvettir, görünmüyor; henüz ortaya çıkmamış olanda keşfedilmeyi bekliyor. Görülebilir, duyulabilir ve düşünebilir olduğunda kölelerin süsleri dökülecek ve işte o zaman hep birlikte sokaklarda “kral çıplak!” diye bağırabileceğiz. Müzik dünyasında kuzuların sessizliği
"Zor dostum zor…” diye başlayan bir şarkı vardı. Sanırım bu dönemde halimizi anlatan en iyi şarkı, Mehmet Pekün’ün bu eseri olurdu. Türkiye’de müzisyen olmak ya da müzik sektöründe çalışmak nasıl bu kadar zor olabiliyor anlamak mümkün değil. Sayın Cumhurbaşkanı hafta başı yaptığı açıklamada tam müzik sektörü için bir nebze umut olabilecekken cümleyi “Müzik yasağını 24.00’e çekiyoruz kusura bakmasınlar kimsenin kimseyi rahatsız etmeye hakkı yok” diye bitirerek tüm sektörde yine tepkiye neden oldu. Aynı zamanda AKP Başkanı olan Sayın Cumhurbaşkanı’nın seçmenlerine sempatik görünme çabasından kaynaklanan bu açıklama tüm sektörün “kusura bakıyoruz” çıkışıyla yine bir gerginliğe yol açtı. Pandeminin en başından beri müzisyenlerin ve müzikle geçimini sağlayan işletmelerin hali ortada. Zaman zaman keyfiyete varan bu yasaklara insan sağlığı söz konusu olunca salgın süresince göğüs germeye çalıştık. Ama artık tüm yasakların kalkacağı duyurulup da canlı müzik icra edilen mekânların hâlâ kapalı olacağını söylemek haksızlık ve de yüz binlerce insanı yok saymak olmuyor mu? Anayasa’ya aykırı bir durum değil mi bu? Yayımlanan bir genelgeyle insanların iş yerlerini nasıl kapatırsınız? SADECE MÜZİSYENLER ZARAR GÖRMEYECEK Bu mekânlar performans sahneleri, türkü barlar ve pavyonlar diye adlandırabileceğimiz yerlerin hepsinin ruhsatı var. Hemen hemen hepsi ses izolasyonu yapılmış, düzenli aralıklarla desibel kontrolü yapılan ve büyük çoğunluğu da meskûn mahallerin dışındaki yerler. Ya İçişleri Bakanlığı ya da yerel yönetimler tarafından verilen canlı müzik ruhsatıyla iş yapan yasal yerler. Vergisini veren, sigortasız işçi çalıştırmayan işyerleri. Buralarda sadece müzisyenler çalışmıyor. Valesi, güvenliği, garsonu, komisi, bulaşıkçısı, aşçısıyla kocaman bir aile. Ayrıca ülkenin en büyük gelir kaynağı turizm değil mi? Türkiye’ye gelen turistler müzik de dinlemek, eğlenmek de isteyecekler doğal olarak. Onlara nasıl anlatacaksınız saat 24.00’ten sonra mekânların sessizliğe bürüneceğini? Sadece otellerde izin verilirse gece yarısından sonra müziğe; bu haksız rekabete girmeyecek mi? Bir an evvel bu kararın gözden geçirilmesi ve 17 aydır kapalı olan bu mekânların ruhsatlarında yazan saat aralığında çalışabilmelerinin sağlanması tüm sektör adına acil talebimizdir. MÜZİK SEKTÖRÜ ORGANİZE OLAMIYOR Bu son kriz yine gösterdi ki müzik sektörü bir türlü organize olamıyor. Bu mekânların açılmasını istemek siyasi değil ekonomik bir talep. Ama yine sektör adına tepkide bulunan, sektörün sorunlarını duyurmaya çalışan çok çok küçük bir azınlığız. Kamuoyu oluşturmada etkisi olan milyonlarca takipçisi olan hesap sahiplerinden en ufak bir tepki bile yok. Bu kadar duyarsız nasıl olunuyor bilemiyorum… Dinleyiciler izleyiciler, müzikseverler vatandaşlar bile bu adaletsizliği dile getirirken, bu yaşadıklarımıza tepki gösterirken müzikle hem maddi hem manevi kazanç sağlayan yüzlerce insan sosyal medyada hâlâ ne yediğini, ne içtiğini paylaşıyor. Müzik sektörü tarihinin en ağır krizini yaşarken, müzisyenler çaresizlikten enstrümanlarını satıp evine bir ekmeği bile zor götürürken, geleceğin parlak müzisyenleri yaşadıkları bu süreç sonunda üzülerek birer birer bu alanı terk ederken, ustalarımız kiralarını faturalarını ödeyemezken nasıl oluyor da plajlarda, teknelerde selfie’ler çekilebiliyor? Anlamak mümkün değil… Ben hayatımı hep müzikten kazandım. Müzisyenlik, bestecilik, yorumculuk, prodüktörlük, müzik yazarlığı, müzik programı sunuculuğu ve yapımcılığı, müzikle ilgili etkinlikler organize etmek vs. Bunun için müziğe çok şey borçluyum. Bu sektörün emekçilerine de. İleride bu dönemi özetlemem istense sanırım tek bir cümle kurarım: Kuzuların Sessizliği. Müzisyenler ve sektör temsilcileri: Kabul etmiyoruz
Işıl ÇALIŞKAN Pandeminin başından bu yana işsiz olan müzik emekçilerinin umudunu bağladığı normalleşme adımlarında müzik için açıklanan gece 12 kısıtlamasına tepkiler çığ gibi büyüyor. AKP’li Cumhurbaşkanı Erdoğan’ın pazartesi açıkladığı 1 Temmuz itibarıyla geçilmesi planlanan normalleşme takviminde müzik yasağı kararı gündeme oturdu. Erdoğan’ın açıklamasında sarf ettiği “Müzikle ilgili sınırlamayı 24.00'e çekiyoruz. Kusura bakmasınlar, gece kimsenin kimseyi rahatsız etmeye hakkı yok” sözlerine tepkiler dinmiyor. Müzisyeniyle, organizasyoncusuyla, sesçisiyle, rodisiyle bir buçuk senedir eli kolu bağlı olan on binlerce emekçiyi etkileyecek bu karar müzik sektörünce “ideolojik” olarak yorumlanıyor. 1 buçuk yıldır gelirleri tamamen duran müzik sektörüne gelen bu darbenin, sektör temsilcileri tarafından kararın ertelenmemesi durumunda büyük bir yıkım yaratması öngörülüyor. Sektör temsilcileri ile kararın ekonomik boyutunu konuştuk. MEHMET GÜMÜŞ: Müzik 24 saat susmamalı MÜYORBİR (Müzik Yorumcuları Meslek Birliği) Yönetim Kurulu Üyesi Mehmet Gümüş, kararın 2-3 milyon civarında müzikle ilgilenen insanı etkileyeceğini vurgulayarak başlıyor sözlerine. Her türlü normalleşme kararına karşın müziğe getirilen kısıtlamanın büyük bir yıkım yaratacağını ifade eden Gümüş, şöyle konuşuyor: “MÜYORBİR’in yönetim kurulunda yer alan 9 arkadaşımızın her birinin bu konuda beyanı var. Biz müziğin susturulmasını kabul etmiyoruz. Ayrıca müziğin rahatsız ettiğine dair ne tür bir veri var! Müzik 12’den sonra zaten mekânlarda, barlarda icra ediliyor. Onların zaten kendi ruhsatları var. Gece 4’e 5’e kadar izinleri var. Pandemi öncesinde böyleydi. Madem 1 Temmuz itibarıyla hayat normalleşiyor o zaman müzik de pandemi öncesindeki gibi normal hayatına kavuşmalı. Müzikteki tüm yasakların kalkması lazım yoksa başka türlü insanlara ekonomik olarak hayat hakkı veremeyiz. Bu yasaktan derhal çekilmelidir.”  Türkiye’deki mekânların büyük bir bölümünün 12’den sonra müzik yaptığını vurgulayan Gümüş, “Müzik sektörü zaten çökmüştü. Mekânları çalıştıran insanlar da çok kötü durumda zaten. Siz 12’den sonra müziği yasaklarsanız sadece müzisyeni sınırlandırmıyorsunuz, mekân sahiplerini de kısıtlandırıyorsunuz” diye konuşuyor. Gümüş, MÜYORBİR olarak barlardan, müzik icra edilen mekânlardan artık telif alamadıklarını belirterek “Bu mekânların bir bölümü açılamayacak ve büyük bir bölümü ise artık müziğe dönmeyecek. Benim orkestramdan iki müzisyen müziği bırakıp köyüne çekildi” açıklamasında bulunuyor. Gümüş, sözlerini şöyle sonlandırıyor: “Bir tek müziğe getirilen bu yasak için ‘kusura bakmayın’ dendi. Kusura bakıyoruz. Oysa 1 Temmuz’dan itibaren müziğin 24 saat susmaması gerekiyor.”  MÜNİR ATAMER: Ya tamam ya devam Gece 12’nin konser başlangıç saati olduğunu söyleyen Dorock XL’ın kurucusu ve işletmecisi Münir Atamer, “Üzerimizde müthiş bir baskı var. İnsanları konser başlangıcı için daha erken bir saate adapte etmemiz gerekecek. Geçen sene de bunun zorluklarını yaşamıştık. İnsanlar bir şekilde buna uyum sağladılar ama bu işin doğasına aykırı. Böyle devam edemeyiz” siteminde bulunuyor. Atamer, “Aldığım duyumlara göre birçok işletme ya tamam ya devam diyecek. Burada işletmelerin yanı sıra sanatçı tarafında da çok büyük bir kadro var. Sadece sahnede gördüğümüz insanlar değil onların yanında çalışan pek çok emekçi var. Eminim ki onlar da çok zor günler geçirecekler” diyor. Atamer, yaşanan ekonomik sıkıntıları şöyle anlatıyor: “Şu anda sektörde belli fedakârlıklar yapıyor. Sanatçılar kaşe tarafında indirime gidiyor. İşletmeler bunun karşılığında bilet fiyatlarında indirime gidiliyor. Üst üste gelen zamları yansıtamıyoruz. Çünkü insanların alım gücü çok düşük. 2-3 defa gelen zammı 1 kere yansıtabiliyoruz. Şu anda biriken kiralar, faturalar vs. hepsini ödemek zorundayız. Yaptığımız ciro normal olmayacak bir de bunu ödemenin telaşına düşeceğiz. Bu sefer de icralarla birlikte birçok işletme eğer ödemelerini yapmakta zorlanırsa daha zor günler geçirecek. Şu an Eylül’e kadar bizi zor bir süreç bekliyor.”  ALİ TAŞ: Bu zihniyetle üvey olmaya devam… DJ’lik yapan Ali Taş ise, gece 12’den sonra düzenlenecek olan müzik yasağının “pandemik değil tamamen ideolojik” olduğunu belirtiyor. Taş, “Müzisyenler her zaman bu ülkenin üvey evladı muamelesi görmüştür ve bu zihniyet devam ettikçe bu muameleyi görmesi kaçınılmazdır” açıklamasında bulunuyor. Bir nebze de olsa şanslı tarafta olduğunu söyleyen Taş, şöyle konuşuyor: “Herhangi bir mekânda sabit bir DJ olmadığım, etkinlik bazında partiler düzenlediğim için 12’ye kadarki süreçte işimi yapabiliyor olacağım. Fakat mekânlarda resident DJ olarak çalışan, konser sonrası after partilerde çalan arkadaşlarımız maalesef bir süre daha kısıtlı bir şekilde çalışmaya ya da çalışamamaya devam edecekler. Bu 1 buçuk seneden fazla bir süredir işini yapamayan herkes için çok acı bir durum. Bir an önce 12 yasağının kalkması ve çalışanların işine kavuşması gerekiyor. Müzik hariç her yerde nasıl önlem alınıp yasaklar kalkabiliyorsa, bu müzik sektörü için de mümkündür.”  ÖNDER FOCAN: Tek derdimiz rahatsız etmemek Beyoğlu’ndaki konser mekânı Nardis’in işletmecisi Önder Focan, “Niye hiçbir yasak yokken bu yasak var?” siteminde bulunuyor. Focan, “Rahatsızlık” lafının yanlış olduğunu şu sözlerle ifade ediyor: “Çünkü pandemi öncesi mekânlardan canlı müzik belgesi alınması istendi. Bu belgeyi de resmi olarak onaylanmış özel firmalar aracılığıyla desibel ölçümleri yapılıyor. Hafta içi ve hafta sonu farklı saatlerde yapılıyor. Bu raporla harç yatırıyorsunuz. 20-30’a bin liradan bahsediyorum. Bizden daha fazla ödeyenler de var. Belgeyle aslında insanları rahatsız etmediğimizi ispatlamış oluyoruz. Biz saat geç de olsa kimseyi rahatsız etmiyoruz. Biz ilk günden beri çok iyi yalıtım yaptık. Biz zaten titiziz. Rahatsız olduğu söylenince kusura bakıyorum. Çünkü bizim tek derdimiz kimseye rahatsızlık vermemek.” Focan yasağın Nardis’i nasıl etkileyeceğini sorduğumuzda ise, “Biz eğlence müziği yapmıyoruz ama oradan ekmek yiyen bir sürü arkadaşımız var. Onlar ciddi anlamda etkilenecektir bu yasaklardan. Hafta sonları en az yüzde 20 - 25 kaybımız olacaktır ama gece 12’den sonra başlayanların yüzde 100 işsiz kalması gibi değil” yanıtını veriyor.  UFUK ÖZKURT: Umutsuzluk dalgası büyüyor Müzisyenler arasında bir umutsuzluk dalgasının hâkim olduğunu söyleyen Ufuk Özkurt, “Biz müzisyenlerin hayatı, karınca ve ağustosböceği gibidir. Bizlerde çalışmak birikim ve emekten gelir. Ancak sanatçının kazandığı para, ‘Neden bu kadar kazanıyorlar?’ sözleriyle çok görülür. Bizleri yine az ücretlerle çalıştıracaklar ancak biz umutsuzluğumuzu, sahneye çıktığımızda yaşadığımız mutluluk ile değiştirebiliriz. Artık bu ruh haliyle devam etmek kolay değil ama sahneye çıktığımızda izleyicilerle buluşmak da var.”  Bir an önce bu yasaktan dönülmesi gerektiğini aktaran Özkurt, “Pandemi döneminde alınan önlemlerden sonra eğlence mekânları kapatıldı. Burada müzisyen olan herkes işsiz kaldı. Arkadaşlarımdan bazıları boyacı, motokurye oldu. Bunun yanı sıra kafelerde çalışmaya başlayanlar var. Bu mesleklerde herhangi bir sıkıntı yok aksine ustalık gerektiriyor bile diyebiliriz. Ancak müzisyen işi değil. Sonuç olarak 35 yaşındaki bir insanın mesleğini değiştirmesi çok kolay değil” diyerek sözlerini sonlandırıyor. Babalar Günü’nde bir platformun doğuşu
Bu ülke, babaları öldürülen çocuklar ile oğulları öldürülen anaların coğrafyası. Açık hava mezarlığı gibi artık her yer. Günler, yitirdiğimiz isimlerin anmalarıyla dolu. Takvim yaprakları taşıyor kaybettiklerimizle. Susmalar ve konuşmalar arasında bir sarkaç gibi salınıyoruz. Sonra bir bakıyoruz ki yeniden bir tabutun başında toplanmışız. Aynı gözyaşı başka gözlerden süzülmeye başlamış. Kapının önünde bir ayakkabı… Bir boşluk içinde öylece bakıyoruz. Diyemiyoruz ki ölülerin ayakkabıları da eskir bir gün. Pablo Neruda’nın “Ben de sizler gibiyim analar/ benim kalbim de yas dolu, ölüm dolu/ gülüşlerinizi öldüren kanla/ serpilip gelişmiş/ bir orman gibidir kalbim” dizelerinden taşıyoruz. O çocuklar ve analar her şeye sevgiyle sarılıyor hasretini gidermek için. Ağaca, kuşa, toprağa, gökyüzüne. Biliyorlar ki kötülerin sarılacak kimsesi yok. Onlar suyun bile kabul etmeyeceği kadar vicdansızlar. Hatta ölülerimizin yerli ve milli olmadığını savunacak kadar çaresizler. *** Geçtiğimiz gün 1978 yılında öldürülen savcı Doğan Öz’ün kızı canım Bengi sosyal medyada paylaştığında fark ettim. Bir babalar günü etkinliğinde öldürülen simge isimlerin çocukları buluşmuştuk. Tam on iki sene geçmiş aradan. “Saat zamanın yenilgisidir” der ya Heidegger. Günler günleri kovalamış. Zaman taziyelerle geçmiş yitmiş. Sıcak bir haziran günüydü. Bu coğrafyada yaşamının önü kesilmiş babaların on altı çocuğuyduk. Hatta etkinliğin adı: “Benim Babam Bir Kahramandı” idi. Bu isim kimseyi yanıltmasın. Bizler kahraman babalar yahut kahramanlaştırılan babalar düşlemedik. Hatta Brecht’in “Ne yazık kahramanlar yetiştiren toplumlara…” söyleyişi zihnimizdeydi. Yalnızca hayatımızın çok çeşitli dönemeçlerinde yanımızda olan, iyi ve kötü zamanlarımızda sarılabildiğimiz, başımızda omuzlarımızı istediğimiz babalarla hayatımızı sürdürmeye niyetlendik. İstedik ki, devlet kahraman olsun, bizim babalarımızı, bu ülkenin de yazarlarını, şairlerini, gazetecilerini, aydınlarını korusun! Sonrasında birlikteliğimizi bir platformla yarı resmi bir noktaya sürüklemek istedik. Bu ülkedeki hukuksuzlukları göstermek adına Dink davasında bir araya geldik. 11 Şubat 2010 günü meclise gittiğimizde artık yirmi altı aileye ulaşmıştık. İsteklerimiz son derece somuttu: Ülkemizde siyasi cinayetlerde zaman aşımı ortadan kaldırılsın, meclis araştırma komisyonlarına işlerlik kazandırılsın… Süreçte arzularımız gerçekleştirilmediği için, Türkiye’de sendikal hareketin öncü isimlerinden, 1980’de öldürülen Kemal Türkler davası zaman aşımı nedeniyle düştü. Sivas davası aynı kaderi paylaştı. Cevat Yurdakul’un, Zeki Tekiner’in katilleri aynı şekilde salındı. Gezi’den sonra hiç genişlemesini istemediğimiz derin ailemize yeni üyeler eklendi. Tahir Elçi düştü toprağa. Onların da adalet serüveninin aynı olduğunu görmek kuşkusuz büyük bir yıkım yaratıyor insanın üzerinde… *** Aslında çok uzun yıllardır ezber edilmiş bir hikâyenin etrafında sürükleniyoruz. Meçhul sayılarımızla tahmin edilenden çoğuz; buna karşılık bir ülkenin utanmasına sebep olacak kadar yalnızız. Öte yandan siyasi saikle öldürülenlerin yakınlarının her biri kendine özgü hikayelerle benzer serüvenlerden geçiyorlar. Nasıl mı? Yakınlarımıza ait davaların bir çoğunun soruşturma ve kovuşturması yıllarca sürdü, cinayetler hiçbir şekilde aydınlatılamadı. Kimimizin on yıllardır açık davalarında geçen kilit isimler bir diğerimizin dava dosyasında karşımıza çıktı. Tetikçilerden, maşalardan başka yargı önüne taşınmayan sorumlular, ödüllendirilen, terfi ettirilen, torba yasalarla salıverilen suçlulara alıştık. Evrensel insan haklarına aykırı tüm uygulamaların yüzümüze baka baka işletilmesi ve “zaman aşımı” olgusu peşimizi hiç bırakmadı. *** Bir de hiç gün yüzüne çıkarmak istemediğimiz mahremiyetimiz var. Kimse anlamak istemez; Sabahattin Ali öldürüldükten sonra uyuyamayan eşinin, kızı Filiz’i de akşamdan sabaha ayakta durmaya zorladığını… Kimse bilmez, Ümit Kaftancıoğlu’nun çocuklarına bağlanması gereken maaşı devletin esirgediğini; bu paraya kavuşmak için ailenin ne çilelerden geçtiğini… *** On iki yıl geçmiş aradan. Kimi zaman bir mafya hesaplaşmasında yeniden geçiyor öldürülen yakınlarımızın adı. Kimi zaman siyasi gündemlere denk düşüyor; televizyon programlarında yeniden konuşulmaya başlıyor. Kimi zaman üstü örtülüyor. Ve yeniden aynı girdabın içinde çemberler çoğalıyor. Acılar bitmiyor! Uykusuz’dan HDP’ye yönelik saldırıyla ilgili çarpıcı kapak
TRT2, Instagram paylaşımını 'gökkuşağı renkleri var' diye sildi
Caz dolu günler
KÜLTÜR SANAT SERVİSİ Nilüfer Belediyesi, Nilüfer Caz Tatili ile sanatseverleri doğada müzikle buluşturuyor. Sanatseverleri cazın sevilen isimleriyle buluşturan 6. Nilüfer Caz Tatili, Sonic Boom konseri ile başladı.  Balat Atatürk Ormanı’nda pandemi kurallarına uygun olarak düzenlenen açılış konserine sanatseverlerin ilgisi yoğundu.  Açılış konuşması yapan Nilüfer Belediye Başkanı Turgay Erdem, pandemi nedeniyle yüz yüze konserlere hasret kalan sanatseverleri ve pandemi nedeniyle konserler veremeyen sanatçıları biraraya getirmekten mutluluk duyduklarını ifade etti. “Bugün burada buluşabildiysek, bunu sağlık emekçilerine borçluyuz. Bütün sağlık emekçilerine teşekkür ederek festivalimizi başlatmak istiyorum” diyerek sağlık emekçilerini unutmayan Başkan Erdem, Nilüfer Caz Tatili’nin Dünya Müzik Günü’nde başlamasının da ayrıca anlamlı olduğunu vurgulayarak, herkese müzikle dolu keyifli anlar diledi. 6. Nilüfer Caz Tatili’nde sahne alan ilk grup olan Sonic Boom, konserde, bestelerin yanı sıra r&b, hip-hop ve elektronik müzik hitlerini de özgün tarzıyla yeniden yorumlayarak çaldı. Vokalde müzikseverlerin yakından tanıdığı Elif Çağlar’ın yer aldığı Sonic Boom grubunda tuşlu çalgılarda Çağrı Sertel, bas gitarda Alp Ersönmez ve davulda Volkan Öktem yer aldı.  Nilüfer Caz Tatili’nde Sonic Boom konseri öncesinde Nilüfer Belediyesi Sebze Orkestrası da mini bir konser verdi. Enstrümanları sebzelerden oluşan orkestra büyük ilgi gördü.  Caz Tatili boyunca devam edecek sokak konserleri ilgi gördü. Bu kapsamda Nilüfer Belediyesi Roman Orkestrası ve Midas Quartet, Balat Atatürk Ormanı’nda, Gökhan ve Enis ikilisi de önce Gençlik Parkı’nda ardından da Gezi Parkı’nda sürpriz konserler vererek çevrede bulunanların gününü renklendirdi.  Balat Atatürk Ormanı’nda özel bir sergi de açıldı. İnteraktif bir sergi olan Bahçe’de Diyalog sergisi, sergiyi gezenlere farklı bir deneyim yaşatıyor. Etkinliklerin ikinci gününde ise Ceylan Ertem'in konseri büyük beğeni topladı.  5 Temmuz’da Cenk Erdoğan Trio konseri ile sona erecek olan 6. Nilüfer Caz Tatili’nde 23 Haziran’da Alp Ersönmez, 24 Haziran’da Çağrı Sertel, 26 Haziran Can Kazaz, 28 Haziran Halil İbrahim Işık Band, 29 Haziran’da Aydın Esen, 30 Haziran’da Jef Giansily Quintet, 1 Temmuz’da Okay temiz, 3 Temmuz’da Barabar, 5 Temmuz’da da Cenk ErdoğanTrio konser verecek. 6. Nilüfer Caz Tatili kapsamında ayrıca çeşitli etkinlik söyleşi ve atölyeler de devam ediyor. Müzik devam etmeli!
Işıl ÇALIŞKAN Pandeminin başından bu yana tamamen duran canlı müzik sektörünün tek umudu normalleşme adımlarıyla birlikte sahnelere geri dönmekti. Fakat gün geçmiyor ki müzikle ilgili bir yasak daha gündeme gelmesin…  Müzisyeniyle, organizasyoncusuyla, sesçisiyle, rodisiyle bir buçuk senedir eli kolu bağlı olan on binlerce emekçinin hevesi yine kursağında kaldı. Pandeminin başından bu yana üvey evlat muamelesi gördüklerini düşünen müzik emekçileri bu kez de gece 12’den sonra gelen müzik yasağı ile karşılaştı. Mekânlarda canlı müzik saati verilen ruhsata göre 00.00, 02.00 ve 04.00 olmak üzere değişiklik gösteren izin saatleri de hiçe sayıldı. Karar yine on binlerce emekçinin mağduriyetiyle sonuçlandı.  AKP’li Cumhurbaşkanı Recep Tayyip Erdoğan’ın 1 Temmuz itibarıyla normal hayata dönüş açıklamasının ardından “Müzikle ilgili sınırlamayı daha ileri bir saat olan 24.00’e çekiyoruz. Kusura bakmasınlar. Gece, kimsenin kimseyi rahatsız etmeye hakkı yoktur” demesi sosyal medyada tepkilere neden oldu. Twitter’da #kusurabakıyoruz etiketi birinci sıraya oturdu. Başta müzisyenler olmak üzere yüz binlerce kişi bu yasağın pandemiyle alakası olmadığını ve kararın ideolojik olduğunu belirtti. Müzik dünyası ile müziğin ve müzik emekçilerinin akıbetini konuştuk. BU DOĞRUDAN YAŞAM TARZINA MÜDAHALE  Kararın çok net bir şekilde müzik sektörüne karşı bir tavır ve tutum olduğunu belirten MÜYAP Genel Koordinatörü Bülent Forta, yapılmak istenenin “bu tür bir hayat tarzının ortadan kaldırılması” olduğunu söylüyor. Kararın yaşam tarzına müdahale etmekle ilgili olduğunu ifade eden Forta, “Virüsle ilgili bir kısıtlama olsa virüs tedbirleri üzerine konuşulurdu. Doğrudan doğruya müziğin kısıtlanmasına yönelik bir şey olduğu zaman belli bir yaşam tarzına müdahale dışında başka bir anlam taşımıyor. Her şeyin serbest olduğu bir dönemde müziğe bir kısıtlama getirilmesi anlaşılabilir değil. Örneğin 50 bin kişi bir araya gelip maç seyredebilecek bundan sonra. E peki müzik niye gece 12’ye kadar bir kısıtlamaya tabi? Sonuç net, böyle bir şey olmasını istemiyorlar” diye konuşuyor.  Gece 12’den sonra müzik yapan insanların çok büyük bir bölümünün ya bar müzisyenleri ya DJ’lik yapanlar olduğunu anlatan Forta, açıklamanın ardındaki anlamı şöyle açıklıyor: “Bizim kamuoyunda ismini bildiğimiz müzisyenlerden çok daha farklı müziğin emekçisi diye görebileceğimiz yaygın bir kitle bu. Bu müzik yasaklaması belli bir segmentteki müzisyenler için hayat yasaklaması demek. “Sen bu işle para kazanamazsın, bu işle hayatını idame ettiremezsin. Ben senin para kazanmanı sanat yapmanı engelliyorum” demek bu. Eğlence sektörü diye ifade edilen zaten 1 buçuk senedir 5 kuruşluk geliri olmayan bir sektörün yeniden gelirsizliğe mahkûm edilmesi demektir. Belli bir sanat türünü yasaklamak ne demektir anlamadım ben. Bir tiyatro salonu 12’den sonra varlığını devam ettirebilir. 12’den sonra film seyretmeye gidebilirsiniz. Bu öyle absürt bir şey ki filmin içindeki müzikleri silip mi seyredeceğiz! Bir devlet muazzam bir mağduriyeti olan bu kitlenin mağduriyetini nasıl gidereceğim diye düşünür. Bu kitleyi daha çok nasıl mağdur edebilirim diye düşünmek herhalde sadece bizim ülkemize ait bir şey.” Forta, “Yapılması gereken bu kanunsuz açıklamanın üstüne gitmek. İnsanlar yasal bir ruhsat sahibiyse ve desibel gibi uygulamalara tabii ise müziği yapmaya devam etmeli. Ve buna karşı bir toplu kamuoyu yaratılmalı” diyerek sözlerini sonlandırıyor.  KORONAVİRÜSÜN FATURASI MÜZİSYENLERE KESİLİYOR  İstanbul Beyoğlu’ndaki konser mekânı Bova Sahne’in işletmecisi Ahmet Bawer Aydemir, ruhsat izninin gece 4’e kadar sürdüğünün altını çizerek anlatıyor: “Biz hafta içi 20.00’de hafta sonları da 23.00’te başlıyorduk konserlere. Tabii canlı müzik gece 12’den sonrasına sarkıyordu hep. Ama zaten konser bittikten sonra müzik devam ediyordu. İnsanlar oturmaya devam ediyordu. Bizim ruhsatımız gece 4’e kadar. Temmuz’dan itibaren müzik etkinliklerimizi başlatmayı planlıyorduk. Ancak 12’den sonra açık olacağız ama müzik yapamayacağız. Saçma bir durum çıkacak ortaya. Zaten bir buçuk yıldır ne müzik yapabiliyoruz ne doğru düzgün çalışabiliyoruz. Aldıkları yasak kararlarını artık herhalde sürekli hale getirmeye çalışıyorlar. Böyle bir hayat tarzına zorlamaya çalışıyorlar. Biz de kötü etkileneceğiz tabii ki. Benim mekânım 4’e kadar açık ve 12’de müziği kapatırsam insanlar 4 saat orada ne yapacak? Sonuçta insanlar müzik dinlemeye geliyor ve müzik üzerine bir mekân orası. Dolayısıyla ben gelir kaynaklarımın önemli bir bölümünü kaybetmiş olacağım.” Bugüne kadar koronayla ilgili alınan bütün önlemlerin politik olduğuna vurgu yapan Aydemir, “Bu da onun devamı. Şimdiye kadar alınan önlemlerin hepsi tamamen alkollü mekânların, gece hayatının bitirilmesine yönelik adımlardı. Sanki virüs bu mekânlardan yayılıyormuş gibi davranıldı. Bütün virüsün faturası müzisyenlere, müziğe gece hayatına kesiliyor anlamadım ben” diyor ve ekliyor: “Gönül ister ki bu saçma yasağa karşı sivil itaatsizlik oluşsun.”  GÜÇLERİMİZİ BİRLEŞTİRMELİ TEPKİMİZİ GÖSTERMELİYİZ  Piyanist Ayşe Tütüncü ise tepkisini şu sözlerle dile getiriyor: “Sokağa çıkma yasakları mademki bütün alanlarda kaldırılıyor o zaman müziğin de bu alana dâhil olması gerekirdi. Fakat burada müziğin 24.00’te susması bekleniyor. Bu ayrımcılık neden? Ayrıca o ruhsatı 2.00’ye kadar 4.00’e kadar olan mekânların hiçbir gerekçe göstermeden çalışmaları da engellenmiş oluyor. Dolayısıyla o mekânların içinde müzik yapacak insanların da işi engelleniyor. O halde bunun bir izahatı gerekir. Ama izahat yerine kimsenin kimseyi rahatsız etmeye, gürültü etmeye hakkı yoktur denince bu anlaşılmaz keyfi bir uygulamaya dönüşmüş oluyor. Biz de bu keyfi uygulamadan dönülmesini bekliyoruz. Güçlerimizi birleştirmeli ve birlikte tepki göstermeliyiz.”  HANGİ SAATTE NASIL ÇALACAĞIZ!  Kararın en çok etkilediği mesleklerden biri de Dj’ler. DJ Ozzy’ye kararın onları nasıl etkilediğini sorduğumuzda şöyle yanıtlıyor: “Bir DJ 20.00’den, 21.00’den 22.00’den bazen 23.00’ten önce çalmaya başlamaz. Hal böyle olunca mekânlar o DJ’i saat skalasına göre tercih eder. After bir şeyin bitmesi demektir ve o andan itibaren başlayan bir süreçtir. After saat 20.00’de olur mu? Bu gece 12’yi 1’i 2’yi bulurken 12’de müzik kesilecekse bizler nasıl çalabiliriz ki? Mekânda çalıyorsun diyelim. Sabah 3’e 4’e kadar süren bir süreç o. 12’de kapatacaksan 11 buçukta toparlanman demektir. Sen 22.00’de çalmaya başlarsan hangi mekân sana gel bir saat çal da şu parayı al der? O kendi doğru düzgün kazanabilecek mi ki sana ödesin… Sen şimdi oradan para kazanamadın kiranı neyle ödeyeceksin! İnsanların aklında birçok soru var. Konuşuyoruz ama konuştuğumuzla kalıyoruz.”  TÜM BUNLAR KÖTÜ NİYETİN GÖSTERGESİ  Müzik yasağının pandemiyle ilgili bir önlem gibi dursa da öyle olmadığını aktaran Müzik tarihçisi Murat Meriç, şöyle konuşuyor: “Açıklama sırasında sarf edilen “kimse kusura bakmasın” ifadesi, kötü niyetin göstergesi. Uzun zamandır açık alanda verilen konserler ve yapılan etkinlikler gece yarısı sonlandırılıyor çünkü ses yüksekliği çevreyi rahatsız edebiliyor. Bu yasak, her alanda uygulanması gereken bir yasak ama cami hoparlörlerinden duyulan ezanın sesi alabildiğine yüksekken, insanlar aşka gelip havaya ateş edebilirken, kornalar çalınırken ya da havai fişekler patlatılırken kimse onlara bir şey demiyor. Dahası, “insanlar rahatsız oluyor” diye müziği yasaklayan, o saatlerde dolanırken sirenlerle yol açılıyor ve iki helikopter sürekli onu takip ediyor. Rahatsızlık sesle ilgiliyse, bunlara da bir çözüm bulmak gerekiyor. Yazık ki durum öyle değil. Mekânlarda müzik çalınmasın, insanlar geceleri evine kapansın isteniyor. Başarılı olamayacakları muhakkak çünkü ne kadar isteseler de bu böyle olmayacak. Her şey bir yana, insanları rahatsız eden şey, bizzat yasaklar ama manasız olunca işe yaramıyor. Bir BaBa ZuLa şarkısı, tam da bunu anlatıyor: “Dört duvar arası kapanmaz ki sendeki özgür ruh / Ölünce parçalanmaz ki bendeki özgür ruh / Sevişe sevişe azalmaz ki tendeki özgür ruh / Kopyalayarak çoğalmaz ki gendeki özgür ruh…” İnsanları belli kalıplara sokamazsınız. Özgürlük her zaman kazanır, bu unutulmasın.”  ÇALIŞMAYA EN ÇOK BİZİM İHTİYACIMIZ VAR  Sokak müzisyeni Hazan Kaya ise, Erdoğan’ın üslubundan duyduğu rahatsızlığı şu sözlerle dile getiriyor: “Biz sanki insanlara rahatsızlık veren bir kitleymişiz gibi bir üsluptu. Çok ağırdı. Bu kitleden, bu işi yapan insanlardan ne kadar rahatsız oluyormuş meğer. Tamamen onları bitirmek içinmiş. Her şey bizi bitirmek içinmiş. Alkolün, eğlencenin, belli bir saatte dışarıda olan insanların önüne geçmek için bir bahane gerekiyordu ve virüs bahanesiyle çok da güzel oynuyorlar bunu. Biz müzisyenler ve sahne emekçileri onların umrunda değiliz. Sadece dünyadan tepki almamak için yalandan destek oluyormuş gibi yapıyorlar. Herkes kendi çabasıyla hayatını sürdürüyor.” Kaya, “Hiçbir şeyde kısıtlama yoksa neden müzikte kısıtlama var? Sokağa çıkma yasağı yok, sadece müzik yasak. Zaten en çok yıpranan bizdik. En çok bizim ihtiyacımız vardı çalışmaya” diyerek sözlerini sonlandırıyor. *** Demokrasiye aykırı yasak! Denizli’de yaşayan ses teknisyeni Engin Kaplan: Bu ülkede 24.00’ten sonra müzik yapamazsın demek toplumu mutluluktan ve eğlenceden ne kadar uzaklaştırabiliriz isimli çalışmanın bir parçasıdır. Saat 23.00 demek konserin başlangıç saatidir. Saat 21.00 kapı açılış saatidir. Saat 01.00’de konser biter. Sen bu etkinliği 24.00 da bitirmeye çalışırsan eğer altında siyasi bir sebep ararım ben. Kültür bakanlığı aylık yardım yapıyor. Bin TL. Sadaka seviyesinde. İstanbul’da yaşayan bir müzisyen kirasını ödeyemez o parayla. Ekmek parası bulamayan müzisyenler var, intihar edenler oldu. Şimdi sadaka verir gibi alın bakalım 24.00’e kadar eğlenin diyemezsiniz. Bu demokrasiye aykırıdır.  Denizli’de yaşayan işletmeci Atakan Güngör: Biz müziği 23.30’da kapatıyorduk. Şehir merkezinde olduğumuz ve çevremizde haneler olduğu için. Buna sınırlandırma getirmek hem pandemi süresince kapalı olan işyerleri hem de enstrümanlarını satılığa çıkarıp meslekleri dışında her şeyi yapan müzisyenlere olan karşıtlıktır. Türkiye’de 103 tane müzisyen intihar etti. Yapmayın insanların ekmekleriyle oynamasınlar. Ne esnaf ne de müzisyenler bilinçsiz değil. Müzik insanları sosyal hayatlarından bir tanesidir. Müzik insanları dünyaya bağlar. *** Müzisyen rahatsız etmez sanatını icra eder Ünlü isimlerin müzik yasağına karşı tepkileri şu şekilde:  Cem Adrian: Yıllardır verdiğimiz rahatsızlıktan dolayı hepinizden özür dileriz. Aylin Aslım: Müzik rahatsızlık vermez, rahatsız ruhlara şifa olur. Müzisyen rahatsız etmez, sanatını icra eder. Gaye Su Akyol: Rahatsız oluyorsan dinleme beyefendi #kusurabakıyoruz Mabel Matiz: Müziği de, hayatı da, memleketi de bırakmıyoruz şekerim. Redd: Kimseyi rahatsız etmek gibi bir amacımız yok. Müziği, bizleri böyle görenler #kusurabakıyoruz Ceylan Ertem: Sabır sabır sabır sabır sabır sabır #kusurabakıyoruz Hüseyin Turan: Müzik iyileştirir. Rahatsızlar!!! #kusurabakıyoruz Güvenç Dağüstün: Müzik ruhun gıdasıdır! Ayrıca müzik müzisyenin de gıdasıdır! *** Rap müzisyeninden konserle protesto Rap müzisyeni Ağaçkakan, Erdoğan’ın açıklamasından sonra “Gece 12’de müsait olanı Kadıköy Mehmet Ayvalıtaş Parkı’na ya da herkesin bildiği ismiyle havuza bekleriz. Mini bir konserimiz olacak” diyerek yasağa tepkisini gösterdi. Konser için alana giden Ağaçkakan ve 6 dinleyici gözaltına alındı. Ağaçkakan ve protesto konserine katılan dinleyicilere “sokağa çıkma kısıtlamasına uymadıkları” gerekçesiyle para cezası kesildi. Gözaltına alınan sanatçı ve 6 dinleyicisi yaklaşık 2 saat sonra serbest bırakıldı. Ezhel'den müzik yasağı tepkisi: Türkiye'deki dikta rejimininin farkında olun...
AKP'li Cumhurbaşkanı Recep Tayyip Erdoğan'ın müzik kısıtlamasıyla ilgili "Kusura bakmasınlar. Gece, kimsenin kimseyi rahatsız etmeye hakkı yoktur" sözleri sanat camiasında da yankılandı. Birçok sanatçı ve müzisyen, Erdoğan'ın yasak kararına sosyal medyadan tepki gösterdi. Instagram hesabından İngilizce paylaşım yapan Ezhel de, Erdoğan'ın açıklamalarını ve müzik yasaklarını eleştirdi. Ezhel paylaşımında, "Dünya Müzik Günü'nde benim sevgili ülkemde, diktatör tarafından saat 00.00'dan sonra müzik yasaklandı. Bu yasak gece eğlence sektörünü, festivalleri ve her türlü konseri bitirecek bir karar. Diktatör 'kimsenin kimseyi rahatsız etmeye hakkı yok' dedi. Fakat Türk müziği zaten salgından ötürü zarar gördü. Hatta bazı müzisyenler intihar etti. Herkese sesleniyorum, Türkiye'deki dikta rejimininin farkında olun ve Türkiye'ye tatil amacıyla gitmeyin. Artık Türkiye'de eğlence yok. Müziği rahatsızlık olarak gören bir ülke ve topluluğun parçası olduğum için derin hüzün ve utanç içerisindeyim" ifadelerine yer verdi. Yaptığı bu eleştiri sonrası kendine gelen tepkilere de Türkçe yanıt veren Ezhel, "Devlet dairesi olarak gri pasaportla yurtdışına insan kaçakçılığı yapmak Türkiye'yi dünyaya karşı kötülemektir. Ülkede kadın haklarına, insan haklarına ket vurmak Türkiye'yi dünyaya karşı kötülemektir. Hukukun üstünlüğünü bitirmek dünyaya karşı ülkemizi bitirmektir. Aman devletime toz kondurmayayım diye ülkeyi toz içinde bırakmak mı sizce vatanseverlik?" dedi. Ezhel'in paylaşımı şöyle: "Devlet dairesi olarak gri pasaportla yurtdışına insan kaçakçılığı yapmak Türkiye'yi dünyaya karşı kötülemektir. Ülkede kadın haklarına, insan haklarına ket vurmak Türkiye'yi dünyaya karşı kötülemektir. Hukukun üstünlüğünü bitirmek dünyaya karşı ülkemizi bitirmektir. Aman devletime toz kondurmayayım diye ülkeyi toz içinde bırakmak mı sizce vatanseverlik? Hadi halının altına süpürdünüz kokuyu ne yapacaksınız? Siz ses çıkarmamak ülkeyi korumak zannedip bana küfürler sallarken emin olum bağımsız, eşit, özgür ve dünyaya karşı gelişmiş bir Türkiye için vazgeçemeyeceğim hiçbir şeyim yok. Buyurun gelin." İzmir Uluslararası Film ve Müzik Festivali başladı
BİRGÜN EGE İzmir Büyükşehir Belediyesi’nin birincisini düzenlediği “İzmir Uluslararası Film ve Müzik Festivali” 21 Haziran Avrupa Müzik Günü'nde başladı. İzmir Büyükşehir Belediye Başkanı Tunç Soyer'in İzmir'i bir kültür kenti haline getirme hedefi doğrultusunda yapılan “İzmir Uluslararası Film ve Müzik Festivali” sanatseverleri her yıl İzmir'de buluşturacak. Ahmed Adnan Saygun Sanat Merkezi’nde yapılan açılış töreninde, Hakan Şensoy yönetiminde İzmir Büyükşehir Belediyesi Ele Ele Müzik Senfoni Orkestrası, bu yılın “Ustalar”ı Yalçın Tura, Arif Erkin ve Cahit Berkay ile yitirdiğimiz iki değerli besteci Atilla Özdemiroğlu ve Timur Selçuk’un film müziklerinden bir seçki seslendirdi. Özel besteleri hayranlıkla dinleyen sanatseverler, sanatçılara alkışlarla destek verdi. İzmir Büyükşehir Belediye Başkanı Tunç Soyer, Türkiye sinemasının usta bestecileri Yalçın Tura, Arif Erkin, Cahit Berkay’a onur ödülü verdi. Artık aramızda olmayan Atilla Özdemiroğlu’nun ödülünü eşi Hepgül Özdemiroğlu’na, Timur Selçuk’un ödülünü ise eşi Handan Selçuk’a takdim etti. Usta sanatçılar, seyirciler tarafından uzun süre ayakta alkışlandı. Başkan Tunç Soyer, festivalin yönetmenliğini yapan sinema yazarı Vecdi Sayar'a teşekkür ederek, “Çok parlak bir fikirdi. Çok güzeldi fakat pandemi var, deprem yaşandı, nasıl yapacağız bu işi diye düşündük. Kendisine çok teşekkür ediyorum” ifadelerini kullandı. 11 GÜN SÜRECEK  Festival Düzenleme Kurulu Başkanlığını Büyükşehir Belediye Başkanı Tunç Soyer’in, yönetmenliğini sinema yazarı Vecdi Sayar‘ın üstlendiği festival, Kültür ve Turizm Bakanlığı Sinema Genel Müdürlüğü desteğinde, İzmir Fransız Kültür Merkezi, İtalyan Konsolosluğu, Macar Kültür Merkezi, Goethe Enstitüsü, Kültürlerarası Sanat Derneği ve İzmir Sinema Ofisi işbirliği ile düzenleniyor. Festival Yürütme Kurulu’nda Büyükşehir Kültür Sanat Daire Başkanlığı ve İzmir Sinema Ofisi çalışanları yer alıyor. Programın yarışma filmleri, Bakanlığın ve İzmir Valiliğinin özel izniyle akşamları Kültürpark’ta gösterilecek. Diğer bölümlerdeki filmler ise İzmir Sanat, Büyükşehir’in Basmane’deki yeni sanat mekanı Bıçakçı Han ve Fransız Kültür Merkezi’nde gösterilecek. İzmir Uluslararası Film ve Müzik Festivali 11 gün boyunca devam edecek. Etkinlik biletleri ücretsiz QR kod olarak www.kultursanat.bel.tr’den alınabilecek.  İlkay Akkaya: Toplum müzikten değil, faşist zihniyetten rahatsız
AKP Genel Başkanı ve Cumhurbaşkanı Recep Tayyip Erdoğan'ın kabine toplantısı sonrası yaptığı "Müzikle ilgili sınırlamayı 24.00’e çekiyoruz. Kusura bakmasınlar, gece kimsenin kimseyi rahatsız etmeye hakkı yoktur" açıklamasına müzik dünyasından sert tepki geldi. Sanatçı İlkay Akkaya, "Ülke tam anlamıyla yangın yerine dönmüşken toplum müzikten değil, ama gittikçe pervasızlaşan ve insan haklarını sürekli ihlal eden faşist zihniyetten rahatsız" dedi. Cumhurbaşkanı Erdoğan, dünkü kabine toplantısının ardından koronavirüs tedbirleri kapsamında alınan yeni kararları duyurdu. 1 Temmuz'dan itibaren sokağa çıkma kısıtlamalarının tümüyle kaldırılacağını belirten Erdoğan, "Müzikle ilgili sınırlamayı da daha ileri bir saat olan 24.00'e çekiyoruz. Kusura bakmasınlar, gece kimsenin kimseyi rahatsız etmeye hakkı yoktur" dedi. Erdoğan’ın bu sözü sosyal medyada sanatçıların tepkisine yol açtı. Bir tepki de sanatçı İlkay Akkaya'dan geldi. Akkaya, ANKA Haber Ajansı'na yaptığı açıklamada şunları söyledi: "Kendi çıkarları söz konusu olduğunda büyük kalabalıklar toplayarak salgının daha da büyümesine neden olanların müzikle ilgili aldıkları bu karar tabii ki halk sağlığıyla açıklanamaz. Milyonlarca insan hayatta kalma mücadelesi verirken, ülke tam anlamıyla yangın yerine dönmüşken toplum müzikten değil ama gittikçe pervasızlaşan ve insan haklarını sürekli ihlal eden faşist zihniyetten rahatsız." (ANKA- CEM HAYAT) TRT Genel Müdürü İbrahim Eren'den Eurovision açıklaması
Türkiye, Eurovision Şarkı Yarışması’na yeniden katılma sinyali verdi. TRT Genel Müdürü İbrahim Eren, yarışma ile ilgili tekrar görüşmelere başlandığını açıkladı. TRT Yönetim Kurulu Başkanı ve Genel Müdürü İbrahim Eren, Türkiye’nin Eurovision’a katılımı konusunda harekete geçtiklerini duyurdu. NTV'nin haberine göre; Eren, "Eurovision’un başına Kuzey Avrupa’dan çok iyi biri geldi. Bence bu sene çok başarılıydı. Uzun zaman sonra güzel bir yarışma yaptılar. Yeni gelenle bizim arkadaşlar görüşmeye başladı. Ne olur bilemem" dedi. TÜRKİYE’NİN EUROVİSİON TARİHİ Türkiye 2013 yılında puanlama sistemindeki haksızlığı gerekçe göstererek Eurovision’dan çekilmişti ancak dönemin bir diğer tartışması da yarışmaya katılan son sanatçı Hadise'nin kıyafetinin iktidarda rahatsızlığa neden olduğuna dair iddialardı. Eurovision Şarkı Yarışması 65 yıldır yapılsa da Türkiye yarışmaya ilk kez 1975 yılında dahil olmuştu. 1975, Semiha Yankı – Seninle Bir Dakika  Seninle Bir Dakika şarkısıyla Eurovision'un ilk Türkiye temsilcisi Semiha Yankı, Hollanda'nın kazandığı yarışmada 19. oldu.  1980, Ajda Pekkan - Petrol  1980 Eurovision Şarkı Yarışması, 19 Nisan'da Hollanda-Den Haag, Congresgebouw'da gerçekleşti. Türkiye’nin 15. Olduğu yarışmada İrlanda birincilik elde etti.  1988, Mazhar-Fuat-Özkan – Sufi  Yarışmanın birincisi İsviçre adına "Ne partez pas sans moi" ile yarışan Céline Dion oldu. Dion bu başarının ardından uluslararası şöhrete ulaştı. MFÖ ise 15. oldu.  1990, Kayahan – Gözlerinin Hapsindeyim  5 Mayıs 1990 günü yapılan 35. Eurovision Şarkı Yarışması’nda Kayahan 17. oldu. Yarışmada Kayahan'ın vokalistliğini Demet Sağıroğlu yaptı. 1997, Şebnem Paker - Dinle  Yarışmada Türkiye o güne kadar olan en iyi derecesi olan üçüncülüğünü Levent Çoker'in besteleyip Şebnem Paker'in seslendirdiği "Dinle" adlı parça ile kazandı.  2000, Pınar Ayhan - Yorgunum Anla  Türkiye ilk defa yarı İngilizce bir şarkıyla katıldı ve 10. oldu.  2003, Sertab Erener – Everyway That I Can  2003 yılında Türkiye'yi temsil eden ve Türkiye'ye ilk birinciliği getiren şarkı "Everyway That I Can" oldu.  2004, Athena - For Real  Athena hareketli şarkısı "For Real" ile 4. oldu. 2007, Kenan Doğulu – Shake It Up Şekerim  2007 yılında kırkı aşkın katılımcı ülke ile en kalabalık yıllarından birini yaşayan organizasyonda Türkiye'yi temsil eden ve ülkeye 4.’lük kazandıran şarkı Kenan Doğulu'nun "Shake It Up Şekerim"i oldu.  2008, Mor ve Ötesi – Deli  Yarışmaya "Deli" ile katılan rock müziğin iddialı grubu Mor ve Ötesi yarışmada 7. oldu.  2009, Hadise – Düm Tek Tek  Favoriler arasında gösterilen Hadise yarışmada 4. oldu. Müzik yasağını protesto eden sanatçı Ağaçkakan ve 6 kişi gözaltına alındı
Emmy yarışında Amazon’un silahı
Sinemalar açılacak müjdeleri arasında, sevgili İstanbul Film Festivali’mizin bir kısmını sinemanın izlenmesi gerektiği şeklinde izleyeceğimiz haberleriyle büsbütün şenlenerek haziranın son haftasına girdik. 40. İstanbul Film Festivali 18 Haziran - 4 Temmuz tarihleri arasında İKSV Online platformunda gerçekleşecek, çevrimiçi gösterimlere ek olarak Atlas 1948 Sineması ve Kadıköy Sineması’ndaki (yeni devrin deyişiyle) “fiziksel gösterimler”de izleyiciyle buluşuyor.  Buna karşın, ekran mahkumiyetimiz halen sürüyor. Kendi payıma Digi, Netflix, Mubi arasında gidip geliyor, arada Mezzo’da müzik/dans molaları veriyorum. Steve McQueen’in (acaba hâlâ “yönetmen olanı” demeye gerek var mı?) çok görmek isteyip bir türlü denk düşüremediğim “Small Axe / Küçük Balta”sına da Digiturk’te, BBC First’te rastladım. Daha doğrusu onun bölümlerinden biri olan “Education”a… “Small Axe”, “12 Years a Slave / 12 Yıllık Esaret” ile En İyi Film Oscar’ı alan, En İyi Yönetmen’e de aday olan Steve McQueen’in yarattığı ve yönettiği bir Britanya antoloji film serisi. Antoloji, 1960’lardan 1980’lere (1969-1982) Londra’daki Batı Hint Adalı göçmenlerin hikâyelerini anlatan beş filmden oluşuyor. Kimi episodları festivallere seçildi, hepsi ABD ve Britanya’da 2020’de gösterime girdi. Adı ise, bir Afrika atasözünden geliyor: “Küçük balta koca ağacı devirir” ya da “Sen büyük ağaçsan, biz de küçük baltayız.” Bob Marley’in de 1973 tarihli “Small Axe” diye bir şarkısı vardı, hatırlarsınız.  “Lovers Rock”ın neredeyse tamamını izlemiştim. “Mangrove”un da bir bölümünü. “Red, White, and Blue” ile “Alex Wheatle”ı ise gene BBC First’te yakalarım diye umut ediyorum. John Boyega’yı sevdiğim için, özellikle onun Londra Metropoliten Polisi’ne girip içeriden bir reform yapmayı amaçlayan Leroy Logan’ı oynadığı “Red, White, and Blue”yu merak ediyorum. McQueen bu yapımda bize daha önce izlemediğimiz cinsten bir Boyega vadetmiş.  “Mangrove”da ise Viktor Hugo’nun “Sefiller”indeki Javert’e benzetilen ırkçı polis Pc Frank Pulley’de Sam Spruell’ı (gördüğüm kadarıyla) beğensem de, Mangrove Dokuzlusu’nun gerçek hikâyesini anlatan filmin asıl önemli performansı, Notting Hill’deki restoranı diğer Batı Hint Adalılar için bir buluşma ve yemek yeme yeri olan Trinidadlı Frank Critchlow’u oynayan Shaun Parkes’e ait. Ama benim gözüm asıl Letitia Wright’ın üstünde olacak. Wright, 1960 ve 70’lerde Britanya Kara Panter hareketinin önderlerinden biri ve aynı zamanda Mangrove Dokuzlusu üyesi olan doktor ve araştırma bilimcisi Altheia Jones-Lecointe’u oynuyor. Kendisi Chadwick Boseman’ın Kara Panter olduğu Marvel yapımında da onun kız kardeşiydi.  “Small Axe” sinema eleştirmenlerinin övgüleriyle karşılandığı, film festivallerinden kabul gördüğü halde, Steve McQueen bu filmlerin TV için yapıldığını söylüyor: “Bu anlatılar Britanya sinemasında hiç yoktu.” Bu film antolojisi McQueen’in hem en iddialı, hem de en kişisel işi. Emmy yarışında Amazon’un silahlarından biri olması bekleniyor.  Serinin en eğlenceli, müziği-dansı bol filmi ise “başrollerinde Michael Ward ve ekrandaki ilk rolüyle Amarah-Jae St Aubyn’ın oynadıkları “Lovers Rock”. Batı Londra’sında bir ev partisinde geçen ve fonunda şiddet, romans ve müziğin olduğu bir hikâye. Ben çok sevdim ama şiddet derecesi sizi kesmezse, hemen öteki episodlara davet edelim. McQueen seriyi toplam 23 milyon dolarlık bir bütçeyle çekmiş, yani yaklaşık olarak “12 Years a Slave”in maliyeti. “Education” ise, adı üstünde, Batı Hint Adaları ya da Afrika’dan gelen ailelerin çocuklarına sırf bu nedenle “mankafa” gözüyle bakıp onları “özel” okullara gönderen sisteme karşı bir protesto. Yıldızı ise aslında disleksi nedeniyle okuma-yazma öğrenemeyen, ama aptal olmadığını bildiği oğlu Kingsley’in (Kenyah Sandy) haklarını korumak için kadınların başını çektiği protesto eylemine katılan anne Agnes’te Sharlene Whyte.  Şuracıkta oynarken kaçırmayın derim. Ben derhal eksiklerimi telafi yoluna gidiyorum. Duygusuz toplum korkusuyla çizdim
Işıl ÇALIŞKAN Eserlerinde geniş hayal dünyasıyla doğanın içine yerleştirdiği figürler üzerinden hikâyeler anlatarak kendi dünyasında bir yolculuğa davet ediyor genç ressam Cansu Kahraman. Alışılmışın dışında kadraj kullanımı, yüzeydeki yaratıcı doku denemeleri ve kendine özgü paletiyle dikkat çeken sanatçının resimlerinde sıkça ince uzun figürler, kurgulanmış sahneler, duygu durumları yansıtan portreler ve masalsı anlatımlar yer alıyor. “Düşünden Büyük Bahçe Yok” isimli eseriyle Evin Sanat Galerisi tarafından düzenlenen Nuri İyem Resim Ödülü’nün sahibi olan Kahraman, 15 bin TL’lik ödülün de sahibi oldu. Sanatçının eseri 64 farklı şehirden 456 katılımcının 686 resmi arasından seçildi.  Ödüller, Fırat Arapoğlu, Gamze Büyükkuşoğlu, Cansen Ercan, Mehmet Güreli, Temür Köran, Ümit İyem, Prof. Dr. Erhan Karaesmen, Burcu Pelvanoğlu ve Feyyaz Yaman’dan oluşan seçici kurulun kararıyla belirlendi. Kahraman’ın resmi dahil olmak üzere ödül alan resimler ve seçici kurul tarafından sergileme için seçilen resimlerin dahil olduğu toplam 28 resmin yer alacağı sergi, 10 Temmuz’a kadar Evin Sanat Galerisi’nde ziyaret edilebilecek.  Ödülün ressam ve toplumsal-gerçekçi sanat akımının önde gelen isimlerinden Nuri İyem adına veriliyor olmasının üretim süreci içerisindeki istek ve sürekliliğinde önemli bir motivasyon kaynağı olduğunu belirten Kahraman ile sanatını ve ödülünü konuştuk. Sanatçıya ilk olarak kendisini tanıtmasını rica ettiğimizde, “Ürettiği resimlerle, yaşadığı coğrafyaya ve çağa tanıklık eden, bireyi ve toplumu sorgulayan ve sorgulatma tasasını kendisine hedef edinmiş, ‘daima söyleyecek sözü olan’ genç bir ressam” ifadelerini kullanıyor.  İNSAN OLMAYI HATIRLATIYORUM  Sözü, ödül aldığı “Düşünden Büyük Bahçe Yok” adlı resmine getirdiğimizde, eserinde “toplumsal bir eleştirinin söz konusu” olduğunu söylüyor Kahraman. Ardından, eserini şu sözlerle anlatıyor sanatçı: “Duygusuzlaşan bir toplum olma korkusu duyan her sanatçının hissettiği en büyük rahatsızlık, sevginin ve sarılma eyleminin gerçekleşmediği, eksik kalmış bir toplumdur. Duyduğum bu rahatsızlık resmimde, sarılma eylemi üzerinden kendisine bakan tüm gözleri, kendi benliklerinin içinden geçirerek, insan olmanın gerektirdiği eylemleri hatırlatmasını ümit ediyorum. Bu noktada izleyicinin ruhsal ve tinsel sorunlarla karşılaşarak, resimle kendisi arasında bir bağ kurmasını isterim.”  Betimlediği hikâyede yer alan fonun, figürün; dinginlik hissiyle örtüşen ve kendi iç sesini duymaya yönelik dikkat kesilmiş hali olduğunu ve kendi özel alanını işaret ettiğini belirtiyor. Kahraman, bu özel deneyimleme ve rahatlama alanı için ise tıpkı bu zamanlarda ihtiyaç duyulan yeşil alan benzetmesi yapıyor ve ekliyor: “Fakat bu, doğrudan bir anlatımdan çok, içerik bağlamda her algının kendi anlamını belirleyebileceği çok anlamlılık amacını da içerisinde barındırmakta.”  İSTEK VE SÜREKLİLİK İÇİN MOTİVASYON  Usta ressam Nuri İyem adına verilen bu resim ödülünün kendisi için anlamını, “Bu ödülün 68 yıllık sanat yaşamı boyunca, figüratif resim anlayışını benimseyerek resim yapan ve bu anlayış içerisinde özel bir yere sahip olan Nuri İyem ustanın adına veriliyor olması Türkiye’deki genç sanatçıların, üretim süreci içerisindeki istek ve sürekliliğinde önemli bir motivasyon kaynağı” sözleriyle anlatıyor sanatçı. Sanatta yarışma fikrine nasıl baktığını sorduğumuzda ise, şu yanıtı veriyor Kahraman: “Ustalar adına verilen sanat ödülleri; sanat izleyicisinin ilgisini ve sanat eyleminin kalıcılığını arttırarak, mekân farklılıklarına rağmen - ortak paydada buluştuğumuz bir kavram olan ‘’görünürlülük’’ imkânını arttıran bir platform. Tabii ki bu, sanatçının ihtiyaç duyduğu kendi alanını yaratma sorunundan ayrı değerlendirilmeli...”  MAALESEF DEVLETTEN DESTEK GÖREMİYORUZ  Pandemiyle birlikte plastik sanatlarda yaşanan mağduriyete ilişkin şu ifadeleri kullanıyor sanatçı: “Sadece pandemi ile birlikte sorunun görünürlüğü arttı diye düşünüyorum... Maalesef devlet desteği göremiyoruz. İstanbul’da bildiğim ve önünden geçtiğim çok güzel yapılar mevcut. Açık çağrılar yapılarak bu binaların sanatçı atölyelerine dönüştürülebileceği konusunda yalnız olmadığımı biliyorum. Fakat bu taleplerimizi özel kurumlar ve dernekler dışında gerçekleştiremiyoruz.” Bu durumun bireysel atölye imkânı olmayan genç sanatçıların karşılaştığı sorunlardan sadece bir tanesi olduğunun altını çizen sanatçı, “Sanata yer açmak istiyoruz. Belki de empati, sanat piyasası içerisinde kendi sanatçı kimliğiyle, aktif olarak yer alan arkadaşlarım ve izleyici kitlesinin duygudaşlığıyla daha mümkün, daha büyük yankı uyandırabilir” şeklinde konuşuyor.  Kahraman, kariyer planlamasını aktararak sözlerini sonlandırıyor: “Süreçlerin direnç ve akışı yenilediğini düşünüyorum. Önümüzdeki yıl için tam bir sergi planlamaktayım diyeceğim ama söylemeye çekiniyorum. İlerlerken bir deneyimleme alanı ve bilinç düzeyi oluşturabilmek, biz genç sanatçılar için en mühimi.” *** Diğer Nuri İyem resim ödülleri Evin İyem Özel Jüri Ödülü’nü temsil eden Nasip İyem heykeli reprodüksiyonu ve 7 bin 500 TL’lik ödül Ömer Koçağ’a, Jüri Destek Ödülü de Ferhat Yüksekbağ’ın resmine verilecek Nikolaos Manginas Ulusal Fotoğraf Yarışması’na başvurular başladı
Gazeteci ve fotoğrafçı Nikolaos Manginas adına düzenlenen I. Nikolaos Manginas Ulusal Fotoğraf Yarışması için başvurular başladı. 2021 yılının Nisan ayında Covid-19 nedeniyle hayatını kaybeden usta gazeteci ve fotoğrafçı Nikolaos Manginas adına fotoğrafçılık yarışması düzenlendi. Yeniköy Panayia Rum Ortodoks Vakfı’nın girişimiyle düzenlenen yarışmanın konusu “BİZ VE GELENEKLERİMİZ” olarak belirlendi. Kültürlerin birlikteliği ve ortak yaşama biçimlerinin geniş topluma yansıtılması ve paylaşılmasını amaç edinen yarışmada, Manginas’ın çalışma değerleri ve disiplini esas alınarak, bu yönde eser üreten fotoğrafçıların katılımı hedefleniyor. Yeniköy Panayia Rum Ortodoks Kilisesi ve Mektebi tarafından Türkiye Fotoğraf Sanatı Federasyonu (TFSF) desteği ile yapılacak yarışma için başvurular 15 Haziran itibariyle başladı. Başvuru için son tarih ise 1 Aralık. Sonuçlar 21 Aralık tarihi itibariyle açıklanacak. Yarışmanın seçici kurulunda ise usta gazeteci ve fotoğrafçı Coşkun Aral, İzzet Keribar, Alberto Modiano, Berge Arabian, Emine Ülkerim, Mıgırdiç Arzivyan ve Yorgo Demir yer alıyor. Yarışma için planlanan ödüller ise şöyle: Ödüller-Sergilemeler: Birincilik: 7.500 TL. İkincilik: 5.000 TL. Üçüncülük: 2.500 TL. Jüri Özel ödülü: Hediye çeki 2000 TL. 3 Ad Mansiyon: 500 TL. Sergileme (En fazla 30 adet): 250 TL. www.bizvegeleneklerimiz.org adresinden yarışma hakkında daha detaylı bilgiye ulaşabilirsiniz.  Şiddet sarmalında bir yerde
“Bu cinayet ve taciz görüntülerinin suçluluk duygularımı harekete geçirip ‘Aman Tanrım, ben ne biçim bir adamım!’ diyerek tövbe etmemi sağlayacağını mı sanıyordun?”  Chilling Visions: 5 Senses of Fear/Korkunun 5 Duyusu (2013) adlı filmin ikinci hikâyesinde katil, elindeki şırıngayı göz doktorunun gözüne saplamadan önce böyle diyor. Doktor, muayene sırasında özel bir teknoloji yardımıyla hastalarının görsel anılarını onlara fark ettirmeden damıtıp küçük şişelerde depolamakta, sonra da o anıları kendi gözüne damlatarak görsel düzeyde yaşamaktadır. Bir gün, özel ilgi duyduğu bir hastanın sevgilisinden dayak yediğini ‘deneyimler’. Şiddetle dolu bu genç adamı cezalandırmak için elindeki görüntülerden bir ‘dehşet karışımı’ (tecavüzler, cinayetler, işkenceler…) hazırlayıp adamın gözüne damlatır. Korkunç görüntülerden dengesi iyice bozulan adam, önce sevgilisini öldürür, sonra da kliniğe dönüp doktora ‘kendi ilacından’ verir. Sinemasal açıdan pek çok yapısal kusuru olsa da, bu hikâye şiddetin ceza olarak kullanılmasının aslında şiddeti yeniden üretiyor olması ya da şiddet görüntülerinin dünyayı algılama biçimlerimiz üstündeki etkileri gibi önemli tartışma konuları sunuyor.  Bu tartışma yeni değil tabii; örneğin Kieslowski A Short Film about Killing/Öldürme Üzerine Küçük Bir Film‘inde (1988) bir taksiciyi acımasızca öldüren bir gencin devlet tarafından acımasızca öldürülüşü üzerinden bu konuları tartışıyor, filmde ürettiği yoğun görsel şiddetle kendisini ve seyirciyi de bu tartışmanın taraflarına dönüştürüyordu.  Konuyla ilgili daha sert bir tartışmaya Stanley Kubrick’in aynı adlı romandan uyarladığı A Clockwork Orange/Otomatik Portakal’da (1971) rastlıyoruz: Üç arkadaşıyla birlikte ortalığı kan gölüne çeviren Alex, ‘otorite’nin kendisine zorla izlettiği şiddet görüntüleriyle ‘güya rehabilite’ edilmektedir.  En yeni örnek 2021 tarihli: Censor/Sansür adlı bu filmde, 1980lerin çalkantılı İngiltere’sinde, işi piyasaya çıkan korku filmlerini izleyip şiddet ve çıplaklık konusunda ‘gerekli’ sansürü uygulamak olan Enid adlı bir genç kadının öyküsünü izleriz. Toplumsal şiddetin başlıca nedeninin filmlerdeki şiddet görüntüleri olduğu ön kabulüyle çalışan Enid, korkunç biçimde sonuçlanacak bir şiddet sarmalına düşer.  Yapımcıları arasında İngiltere’nin en saygın sinema kuruluşlarından BFI’ın da bulunduğu filmdeki ‘1980ler’ vurgusu özellikle önemli; bu eleştirel hikâye, uyguladığı sınıfsal şiddetle ‘Demir Leydi’ lakabının hakkını fazlasıyla veren Margaret Thatcher’ın iktidarının en acımasız zamanlarında geçmektedir.  Finalde Enid’in kanlı yüzüne bakarken, radyodan şu sözleri duyarız: “Asıl etkileyici olan, çirkin görüntülerin yok edilmesiyle tüm bu sorunların en uygun biçimde çözülmüş olması. İngiltere’de suç oranları sıfıra indi, dediğimiz gibi, artık İngiliz sokakları güvenli. İş bulma oranı rekor seviyesinde yükseldi. Tüm suçlular kilit altında. Artık korkacak bir şey yok.” Bir tarafta medyanın sürekli yayımladığı ‘suç haberleri’yle meşrulaştırılan kanlı iktidar/polis şiddeti, diğer tarafta sahte kanla üretilmiş görsel şiddet bulunur. Böyle durumlarda en kolayı, idealist tarih anlayışının kolaycılığına sarılıp şiddet görüntüsü içeren filmleri suçlamaktır; üretim ilişkileri ve toplumsal eşitsizlikle şiddet arasındaki bağlantı böylece görünmezleştirilir, iktidar/polis şiddeti tekrar tekrar meşrulaştırılır.  ***  Şiddet görüntülerinin seyircide bir karşılığının olduğu doğrudur elbette; hem sorun çözmede en basit yöntemdir hem de erkek-egemen dünyada statü kazandırdığı düşünülür. Ama, örneğin Çukur gibi dizilerin gündelik hayatta şiddetin artmasındaki katkısı epey düşüktür. Bir insanın Çukur’daki karakterlerle özdeşleşip sorunlarını onlar gibi çözmeye yönelmesi için gerekli temel koşullar vardır; paylaşım eşitsizliğinin, politik bilinçsizliğin ve eğitimsizliğin iktidar eliyle güvence altına alındığı bir toplumda, şiddetin artması için Çukur’a falan gerek kalmaz.  Bu görsel şiddet, sonuçtur. Tabii ki şiddeti belli ölçüde yeniden-üretir, belki şiddete eğilimli olanlara yeni yöntemler sunar -TRT’nin Osmanlı dizilerini elinde kılıçla izleyenleri anımsayın- ama 19 yaşında gençlerin polis ve iktidarın yönlendirdiği esnaflar tarafından dövülerek katledildiği, 14 yaşında çocukların polis tarafından fırlatılan gaz fişekleriyle öldürüldüğü bir toplumda bu görsel şiddet, neden değil sonuçtur.  Böyle yaşıyoruz işte; şiddet görüntülerini doğuran toplumsal koşullarda şiddeti izletmek, bu tür dizilerin izlenme oranlarına göre söyleyelim, artık olsa olsa ödül sayılır galiba... Her yeni albüm yeni bir sınav
Fotoğraf: Hakan Çokgezen Soldan sağa: Çağatay Kehribar, Ata Akdağ, Bülent Ay, Ozan Kotra Işıl Çalışkan Türkçe rock müziğin nevi şahsına münhasır gruplarından Flört, 4 yıl aradan sonra yeni bir albümle dinleyici karşısında: Bize Özel.  Evet, tıpkı adı gibi “Bize Özel” bir albüm bu. Gerek politik göndermeleriyle gerek aşka ve dostluğa dair hikâyeleriyle notalar aracılığıyla içsel bir yolculuğa çıkaran Flört, bu albümde de geleneği bozmuyor. Albümde yer alan şarkıların söz ve müzikleri, enstrüman çalımları ve düzenlemeleri gruba ait. Geçmişle bugünü ustalıkla harmanlayan grup, “Bize Özel”i analog teknolojiyle kaydederken, 2 inç analog bant kullandı. Analog kayıt teknolojisini Flört soundunu tam anlamıyla yaratabilmek için kullandıklarını belirten grup üyeleri, “Yazdığımız şarkılar analog bant sıcaklığını ve duyumda o genişliği istiyor” diyor.  Grup üyeleriyle yeni albümünü ve müzik serüvenini konuştuk. Flört için 4 yıl ara uzun bir süre denebilir sanırım. 4 yıl aradan sonra yeni bir albümle dinleyiciyle buluşmak nasıl? Üstelik dünyada da ülkemizde de pek çok şey değişmişken… Ata Akdağ: Önceki albümden sonra kendi aramızda “2020’de bir albüm yayınlarız” diye konuşuyorduk, ancak elimizde olmayan bazı nedenlerden ötürü biraz geciktik. Bugünden bakınca “Her işte bir hayır vardır” sözünün doğruluğuna inanır oldum. Çünkü albüm 2020’de çıksaydı bazı şarkılar henüz bestelenmemiş olacaktı, kayıtlar 2019’da bitmiş olurdu. Albümün adı Bize Özel olmayacaktı, hatta bu dörtlü de olmayacaktı. Değerli davulcu Bülent Ay aramıza 2020’de katıldı ve son 1 yılımız tamamen ‘Bize Özel’i mükemmele ulaştırma çabasıyla geçti. Bu çabaların sonucunu dinleyicimizle paylaşmayı dört gözle bekliyorduk, albümün yayınlanması üzerimizden büyük bir yük aldı. Müziğin dünyayı güzelleştirmesine büyük ihtiyaç duyulduğu şu dönemde, sanırım bu albüm hepimize ilaç gibi geldi.  Ozan Kotra: İyi bir işle dönmek yeterli değildi. Harika bir iş yapmalıydık. Dinleyicimiz bizden bunu istiyordu. Umut Kuzey'in de zorlamasıyla, yaşadığımız grup içi karanlık dönemi geride bırakıp, elimizden gelenin en iyisini yapmak için kolları sıvadık. Daha önce "Cemiyette Pişiyoruz" albümünde çalıştığımız ve yıllarca hayalini kurduğumuz davulcu Bülent Ay'ın katılımı da, Flört'ün olgunluk çağı dönemine büyük bir katkı yaptı. Dinleyicimiz de tam tahmin ettiğimiz gibi Bize Özel'i beğeni ve ilgiyle karşıladı.  Çağatay Kehribar: Zamanla yaşadıklarımız ve hissettiklerimiz bizi bir sürece sokar. Üzerimizde bir gelişim tabakası oluşur. Tıpkı bir tohumun çatlaması gibi çatlar, büyür ve meyve verir. İşte bu meyveyi paylaşıp, yükümüzü boşaltıp, daha hafif ve huzurlu bir şekilde yola devam ederiz. Benim inancım; dünyaya yapmak üzere geldiğimiz iş bu. Dünyada ne değişirse değişsin, bu bir şekilde devam edecek. Bize Özel’in Flört kariyerindeki önemini nasıl anlatırsınız? Ata Akdağ: Flört dinleyicisi yaklaşık 5-6 yıldır “Sizden ‘Demli’ gibi bir albüm bekliyoruz” diyor. ‘Bize Özel’ yayına girdiği 24 saat içinde “Demli’den sonraki en iyi albüm” olarak nitelendirilmeye başlandı. Henüz çok erken elbette, ancak zaman içinde Flört’ün en iyi albümü olarak diskografimizde yerini almaya aday görünüyor. Her grubun kariyerinde iniş çıkışlar olur, ancak en iyi albümünden 11 yıl sonra yine o seviyede bir albüm yapabilen grup sayısı çok azdır. Dünyada 40-50 yılı deviren, hâlâ devam eden efsaneleşmiş gruplar var. Onların diskografilerine göz atarsanız ne demek istediğim daha net anlaşılabilir. Umarım bu nadir görülen durumu gerçekleştirebilmişizdir. Analog teknoloji kayıt ile Flört şarkıları bir bütün haline geldi. Nostaljik kıyafet tarzlarınızla da birleşince tüm bunlar bir imajı oluşturuyor aslında. Bir müzik grubu için imaj ne ifade eder? Ata Akdağ: Müzik sektöründe imaj çok kapsayıcı bir terim. Albüm kapağınızdaki görselden kıyafetinize, şarkı sözlerinizle yaşamınız arasındaki uyumdan güncel olaylar karşısındaki duruşunuza dek hepsi bir bütündür. Burada aranan başlıca özellik tutarlı olmanız ve müziğinizle görüntünüz arasındaki uyumdur. Flört müziği çok çeşitli tarzları içinde barındırdığı için, bu çeşitliliği yansıtmak adına zaman zaman değişik görsel unsurlar deniyoruz. Nostaljik görünmek gibi bir motivasyonumuz yok, video kliplerimizde şarkının hikâyesi neyi gerektiriyorsa ona uygun bir kıyafet seçiyoruz. Burada asıl amaç, yaptığımız müziğe uygun bir görsellik sunmak ve müzikten yayılan atmosferi dinleyiciye daha yoğun bir şekilde yaşatmak. Analog kayıt teknolojisini de Flört soundunu tam anlamıyla yaratabilmek için kullanıyoruz. Yazdığımız şarkılar analog bant sıcaklığını ve duyumda o genişliği istiyor. En önemlisi de dijital kayıtta sıkça rastlanan birbirine eklenmiş, kesik kesik kaydedilmiş duygusunu değil, canlı bir performans icrası hissini istiyor. Bant döner ve olabildiğince kesintiye uğratmadan çalar, söyleriz. Analog kaydın ruhu budur.  AMAÇ DÜNYAYA HOŞ BİR SEDA BIRAKMAK  21 yaşındaki Flört’ün karakterini nasıl anlatırsınız? Çağatay Kehribar: Şakacı ama bir o kadar da ciddi.  Ata Akdağ: Flört, kelime anlamının da çağrıştırdığı gibi, yeni başlangıçlara açık olmak ve daima ilk günkü heyecanı korumakla ilintili bence. Kendimizi tekrar etmekten pek hoşlanmayız. Zor dönemlerde düştüğümüz yerden kalkmaya çalışırız. Kimseyi sonsuza dek kazandığımızı düşünmeyiz, “Ne yaparsak dinlemek zorundalar” gibi bir felsefemiz asla olmadı. Flört için her yeni albüm, yeni bir sınavdır. Bizi ilk kez duyanların yanında, dinleyicimizle de yeni bir tanışma gibidir. Çünkü değişime ve gelişime inanıyoruz. Hayatın bize kattığı her yeniliği, o günkü yaşımızın tüm birikimini albümlerimize de yansıtmak istiyoruz.  Ozan Kotra: Flört, yaşadığı dünyaya hoş bir seda bırakmak istiyor. Bir müzik grubunun 21 yıl sürdürülebilirliğini sağlamak kolay olmasa gerek. 21 yılda neler değişti? Geriye dönüp baktığınızda ne görüyorsunuz? Ata Akdağ: Hayatı bir yolculuk olarak ele alan görüşler var, buna ben de katılıyorum. Uzun bir yolculukta sürprizler olur, hızlı geçtiğiniz ya da yavaşladığınız yerler, sizde iz bırakan ya da sizin iz bıraktığınız insanlar olur. Molalar vardır. Bazen yol arkadaşlarınızdan bazılarını kaybedersiniz, geçtiğiniz bir yerde kalmaya karar verir ya da evlerine dönerler. Flört’ün yolculuğu da aşağı yukarı böyle. Yaşamımıza eşlik etti, onla beraber büyüdük. Başlarken çok gençtik, sanırım artık olgunlaştık. Bunu da şuradan anlıyorum, ‘Bize Özel’ albümünü yaparken hemen hiç kavga etmedik. Tartışmaların tamamı müziğin daha iyi tınlaması içindi. Genç arkadaşlara bir tavsiye vermemiz gerekse, yeni farkına vardığım şu gerçeği paylaşırdım: Hiçbir konuyu kişiselleştirmeyin, sadece müziğinizin nasıl daha iyi tınlayacağına kafa yorun. Tek derdiniz bu olsun.  SÖYLEYECEK SÖZ YOKSA BU İŞİ NEDEN YAPIYORUZ!  Şarkılarınızda politik göndermelere de yer veriyorsunuz… Ozan Kotra: Biz fikirlerimizi kimi zaman ince bir nükteyle, kimi zaman da "Kutup Ayısı" gibi kahkaha atarak ifade ederiz. Söyleyecek sözümüz, anlatacak fikrimiz yoksa ne diye bu işi yapıyoruz ki?  Çağatay Kehribar: Amaç politik olmak değil ama bir şey söylediğinizde otomatikman politik bir durum yaratmış oluyorsunuz. Matrix 4'ün senaryosundan ayrıntılar sızdı
Sinema tarihinin en çok etki yaratan bilim kurgu serilerinin başında gelen Matrix'in son filmi Kenau Reeves ve Carrie-Anne Moss gibi tanıdık yüzleri farklı biçimlerde yeniden beyazperdeye taşıyacak. Independent Türkçe'nin We Got This Covered'dan aktardığı habere göre, filmin senaryosundan sızdığı iddia edilen detaylarda Matrix 4'ün Neo'nun insanlarla makineler arasında barışı sağlamasının 60 yıl sonrasında geçeceği belirtildi. Matrix Revolutions'daki kaderi göz önüne alındığında Keanu Reeves'in canlandırdığı meşhur karakterin ya nispeten aynı görünümüyle yeniden dirilerek ya da yeni oluşturulmuş bir bilgisayar programı olarak dönmesi bekleniyor. Her ne kadar Lana Wachowski'nin yönetmen koltuğunda oturacağı filmin detaylarına dair resmi açıklama olmasa da sızan bilgiler az da olsa filme dair fikir veriyor. Giant Freakin Robot isimli internet sitesinde projeye yakın bir kaynağa dayandırılan haberde dördüncü filmin organik ve yapay yaşam arasındaki ateşkesin devam ettiği bir evrende geçeceği iddia edildi. Kaynağa göre Morpheus'un eski öğrencisi filme ismini veren programa Trinity'yi aramak için yeniden girecek. Her ne kadar Revolutions'da açıkça öldüğü görülse de Carrie-Anne Moss'un oynadığı Neo'nun aşkı bir şekilde Matrix'e Tiffany isminde evli bir kadın olarak yeniden gelecek. Vizyon tarihi yaklaştıkça filme dair daha fazla spekülasyonun ya da teorinin gündeme geleceği anlaşılıyor. Matrix 4'ün 22 Aralık 2021'de vizyona girmesi planlanıyor. Dünyanın müziği İzmir’de...
Geçen hafta, İzmir’deki yeni festivalimizin Onur Ödülleri’ni alacak olan ustalardan söz etmiştim. Bu hafta da, dünyanın ustalarından söz açmak niyetim. Ama onlara geçmeden önce, festivalimizin onur ödüllerinden bir diğeri: Hümeyra… İki alanda birden, hem müzik, hem de sinema alanında çok sayıda ödül kazanmış kaç sanatçı vardır ülkemizde? Hümeyra’nın yanı sıra birkaç isim daha geliyor aklıma, ama söylemeyeyim. Onlar da önümüzdeki yılın Onur Ödülleri’nin sahipleri olmaya aday çünkü…  Hümeyra’yı müzisyen yönüyle tanımak bizim kuşağa nasip oldu. “Kördüğüm”, “Otuz Beş Yaş”, “Sessiz Gemi” şarkılarıyla tanımıştık bu genç şarkıcıyı. Hümeyra, şiirden hiç kopmadı. Hayatında acılı dönemler olsa da, umudunu, direncini yitirmedi. Söz yazarı, besteci kimliği ile pek çok parçaya imza atan sanatçı, müziğin yanında tiyatro, televizyon ve sinemada da başarılı performanslar sergiledi. Tiyatro onun tutkularından biri oldu. Ortaoyuncular’ın “İçinden Tramvay Geçen Şarkı”sında, İstanbul Şehir Tiyatroları’nda “Kuşlar”, “Ödüller Kimin?”, Kral Ölüşüyor”, “Ben Anadolu” oyunlarında oynadı. Hümeyra, Başar Sabuncu’nun yazıp, Atıf Yılmaz’ın yönettiği “Talihli Amele” filmiyle adım attığı sinemada sinemamızın usta yönetmenleriyle çalıştı. Televizyon dizilerinin sevilen oyuncusu oldu. Atıf Yılmaz’ın “Mine”, “Asiye Nasıl Kurtulur?”, Ersin Pertan’ın “Kurt Kanunu”, İrfan Tözüm’ün “Devlerin Ölümü”, Yavuz Özkan’ın “Bir Kadının Anatomisi”, Tomris Giritlioğlu’nun “80. Adım”, Çağan Irmak’ın “Babam ve Oğlum”, “Unutursam Fısılda”, “Ulak”, “Dedemin İnsanları” filmlerinde oynadı. Festival programında, “Unutursam Fısılda”nın yanı sıra en yeni filmi, Caner Özyurtlu’nun “Biz Böyleyiz” ile yer alan Hümeyra’nın ödülü 1 Temmuz’da Ahmed Adnan Saygun Sanat Merkezi’nde yapılacak Kapanış ve Ödül töreninde verilecek.  Ödül töreninden söz etmişken, iki bilgi daha vereyim. Yarın akşam A. Adnan Saygun’daki Açılış Töreni ve “Ustalara Saygı” konseri saat 19’dan itibaren İzmir Büyükşehir Belediyesi’nin web sitesinden ve Başkan Tunç Soyer’in sayfasından yayınlanacak. Hakan Şensoy’un şefliğinde, İzmir Büyükşehir Belediyesi’nin El Ele Müzik Senfoni Orkestrası, film müziği alanının beş ustası, Yalçın Tura, Arif Erkin, Cahit Berkay, Atilla Özdemiroğlu ve Timur Selçuk’un eserlerini seslendirecek. Kapanış konserimizde ise, bir Fransız besteci Maxime Zecchini, sol elle ünlü bestecilerin film müziklerini seslendirecek. Bu iki konserdeki katkılarından ötürü A. Adnan Saygun Sanat Merkezi Müdürü Emel Akçay Özer’e, Fransız Kültür Merkezi (Institut Français) Müdürü Jose-Maria Queiros ve onun çalışkan yardımcısı Dilek Kurt’a teşekkür etmek isterim. Elbette, daha çok kişi var teşekkür etmem gereken, başta çalışma arkadaşlarım, İzmir Büyükşehir Belediyesi’nin farklı birimlerinin yönetici ve çalışanları, İzmir İtalyan Konsolosluğu, İstanbul Macar Kültür Merkezi, Arjantin, Polonya Başkonsoloslukları, Alman Kültür Merkezi (Goethe Enstitüsü) yetkililerini anmasam olmaz.  KÜLTÜRLERARASI SANAT ÖDÜLÜ  Festivalin yabancı konuklarından biri de, Polonyalı besteci Antoni Komasa-Lazarkiewicz. Polonya sinemasının ustalarından Agnieszka Holland’ın pek çok filminin müziklerini bestelemiş. Aralarında Oscar adayı “Karanlıkta”, Berlin Festivali’nde yarışan “Mr. Jones”ı sayabilirim. Bunlardan ikisi, “İz” ve bu yıl Oscar’larda Çekya’yı temsil eden “Şarlatan”ı ve Yeşim Ustaoğlu’nun filmi “Tereddüt”ü festivalde göstereceğiz. Lazarkiewicz, Almanya, Çekya, Litvanya, Avusturya, İsveç, İngiltere ve ABD’de pek çok filmin bestesine imza atmış genç bir besteci. Henüz kırklı yaşlarında. Son filmlerinden biri, bu yıl Oscar’larda Bosna’yı temsil eden ve kısa listeye girmeyi başaran“Quo Vadis Aida”. Ne yazık ki, filmin Türkiye’deki ortak yapımcısı TRT başka festivallere verdiği filmi İzmir Film ve Müzik Festivali’ne vermeyi reddetti. Siyasi bir karar mı, bilemem. Kendilerinin gösterdiği gerekçe, filmi Türkiye’de dağıtacak MARS firmasının talebi olduğu. Ben bir dağıtım firmasının böyle bir karar vereceğini sanmam…  ÜÇ ÜLKEDEN ÜÇ BÜYÜK BESTECİ  Her neyse, biz gelelim 86 filmlik programımıza. Bu yıl ‘Anılarına’ bölümümüzde, ülkemizin iki değerine saygı sunuşunda bulunuyoruz: Atilla Özdemiroğlu ve Timur Selçuk. Yanlarında, üç yabancı usta ile: Fransa’dan Michel Legrand, İtalya’dan Ennio Morricone ve Arjantin’den Astor Piazzola. Hepsinin ikişer filmi yer alıyor programda. Sinemaseverlerin mutlak görmüş olduğu, ama bir kez daha izlemekten keyif alacakları “Cherbourg Şemsiyeleri”, “Rochefortlu Genç Kızlar” gibileri de var, görece az tanınan filmler de. Örneğin, Morricone ustanın ABD’de yaptığı filmler ya da ünlü ‘spagetti western’lerini değil, Giuliano Montaldo’nun Dostoyevski’nn “İblisler” romanının öyküsünü anlattığı “St. Petersburg İblisleri” ve Valerio Zurlini’nin Dino Buzzati uyarlaması “Tatar Çölü”.  Piazzola’nın müziklerini içeren iki film ise, aynı yönetmene ait. Arjantin sinemasının büyük ustası Fernando E. Solanas’ın imzasını taşıyor. Yönetmenin Paris’te dost olduğu Yılmaz Güney’e ithaf ettiği “Tangolar; Gardel’in Sürgünü” ve “Güney (Sur)”. Macar Sinemasının iki ustasını da ‘İki Macar Ustadan Beş Kısa Film’ başlığı altında sunuyoruz. Istvan Szabo’nun “Bir Tema Üstüne Çeşitlemeler” ve “Konser”, Zoltan Huszarik’in “Elegy”, “Capriccio” ve “Size Nasıl Geliyorsa”…  Müziğe çok büyük önem veren ünlü Amerikalı yaratıcı-yapımcı Walt Disney’i de üç filmle anıyoruz. ‘Her Yaştan Çocuklar İçin’ başlığı altında sunduğumuz “Fantasia” (1940), “Fantasia 2000”, “Güzel ve Çirkin” filmleriyle.  FESTİVALDE ‘HAYATIMIZ MÜZİK’ BÖLÜMÜ  Festivalin ‘Hayatım Müzik’ bölümünde Beatles, Pavarotti, Dalida, Nick Cave, Morissey, Buena Vista Social Club gibi müzisyen ve müzik gruplarına ilişkin kurmaca ya da belgesel filmler var. Wim Wenders, Jim Jarmusch, Ron Howard, Michael Radford, Kevin MacDonald, Danny Boyle, Coen kardeşler gibi usta yönetmenlerin imza attığı. Bu bölümde bizim sinemamızdan “Müslüm”, “Neredesin Firuze?” ve “Blue” gibi örnekler de yer alıyor.  ‘Müzik ve Toplum’ bölümünde de Yunanistan’dan Macaristan’a, Hollanda’dan Cezayir’e, Brezilya’dan Bulgaristan’a uzanan bir panoramada müzisyenlerin içinde yaşadıkları toplumsal yapı ile çelişki ve çatışmalarını izleyeceğiz. Pawel Pawlikowski’den Mohsen Makmalbaf’a, Kirill Serebrennikov’dan Andreas Dresen’e usta yönetmenlerin bakışıyla... Bu bölümdeki yerli filmler arasında Mahmut Fazıl Coşkun’un ”Yozgat Blues”u ile, Ali Özgentürk’ün ilginç bir denemesi yer alıyor. “Görünmeyen”de Bela Bartok’un Anadolu’da yaptığı yolculuğu anlatan yönetmen, aynı çekimleri kullanarak farklı bir film yapmış, “Beni Sev” adında. Festivalde bu iki filmi arda arda izleyeceğiz.  Tabi, bir de ‘Sinemamızdan Müzik Belgeselleri’ bölümü var ama, yerimiz kalmadı onları da anlatacak kadar. Filmler, İzmir Büyükşehir Belediyesi’nin mekanları, Kültürpark (Açıkhava), İzmir Sanat, Bıçakçı Han’ın yanı sıra, İzmir Fransız Kültür Merkezi’nin salonunda izlenebilecek. Gösterimler ücretsiz ama katılabilmek için Belediye’nin web sitesinden rezervasyon yapılması gerekiyor. Kadıköy sokakları caz albümünde
Cihangir KÖROĞLU Emre Tankal, caz sahnesinin ülkemizdeki önemli gitaristlerinden biri. Tankal, grup arkadaşları Emre Tankal Quartet ile yılların birikimini albüme dönüştürdü: “Kadıköy”. Semtin sokaklarında caz esintili bir yolculuğa çıkaran albüm, 7 parçadan oluşuyor. Tamamı enstrümantal parçalardan oluşan albümün bir ayağı geleneksel cazda olsa da dinleyiciye yeni dönem caz örneği sunuyor. Tüm bestelerin ve gitarların Emre Tankal’a ait olduğu albümde, saksafonda Tamer Temel, kontrbasta Volkan Topakoğlu, davulda ise Berke Özgümüş imzası var. Hayyam Stüdyoları’nda kaydedilen ve Ada Müzik etiketiyle yayımlanan albümün mix’i Derin Bayhan’a mastering’i ise Demirhan Baylan’a ait. Tankal, “Bir tutku ve ifade biçimi olarak tanımladığı” caz müziğin ülkemizdeki alıcısının az olduğunu ancak, kendisi için ulaştığı kitlenin sayısal durumundan ziyade kalitesinin daha önemli olduğunu belirtiyor. Tankal, “Bu işi her zaman idealist bir tavırla yaptık” diyor. Tankal ile albümünü ve müzik serüvenini konuştuk. Türkiye’de ve dünyada müzik alışkanlıklarının değişmeye başladığı bu dönemde caz müzik üzerine üretimler yapmak konusunda neler düşünüyorsunuz? Benim için caz bir tutku ve ifade biçimi. Dünyada ve Türkiye’de alıcısı az olan bir tür. Ancak benim için ulaştığım kitlenin sayısal durumundan ziyade kalitesi çok daha önemli. Her zaman bu işi idealist bir tavırla yaptık. Kulüplerde de idealist bir tavırla çaldık. Bundan sonra da böyle olacak. Üretmeye devam. Kadıköy üzerine albüm yapma fikri nasıl gelişti ve Kadıköy’ün hayatınızdaki yeri nedir? Belli bir yaştan sonra ideallerimden ve sanattan uzaklaşmaya başladığım bir dönemdi. Bir seçim yapmam gerekiyordu ve ben büyümek yerine müziği seçtim. Bu noktada Kadıköy’de yaşamak çok çekici bir seçenekti. Kadıköy’e geldim ve her şeye sıfırdan başladım. Aslında Kadıköy’e taşındım derken her zaman Kadıköy çevresinde oturuyordum. Hayatımdaki anıların yüzde doksanı Kadıköy’de geçti. Kadıköy benim için tek kelimeyle özgürlük demek. Özgürlük benim için hayatımdaki en önemli kavram diyebilirim. Kadıköy’de her zaman mutlu hissettim. Albümü Kadıköy’de yaşarken orada biriktirdiğim anılar üzerinden yazdım. Tamer Temel, Berke Özgümüş ve Volkan Topaloğlu’ndan oluşan Emre Tankal Quartet’in bestelerimin gelişiminde rolü çok büyük.  Albümün tamamı enstrümantal parçalardan oluşuyor. Ülkemizde sözsüz şarkılara algı nasıl? Bence son yıllarda gelişen bir ilgi var. Tabii ki ana akım gibi değil. Bence hiçbir zaman da olmayacak. Ancak biz caz müzisyenleri için bir kişiye çalmak bile keyifli. Bir kişiye gerçekten ulaşabilirsek bile bu yeterli bir tatmin. Yıllarca caz kulüplerinde maddi bir kazanç beklemeden çaldık. Bazen gerçekten bir kişiye çaldık. Ama o kişi bile bizim için çok değerli. Sayı belki çok fazla değil ancak her zaman müziği takdir eden birilerini bulduk. Bu anlamda Türkiye’deki caz dinleyicisinden bir şikâyetim yok. Pandemi sürecinin ciddi anlamda etkilendiği sektörlerin başında eğlence ve müzik geliyor. Bir müzisyen olarak bu süreci nasıl değerlendiriyorsunuz? Eğlence sektörünün içinde değilim. Çok bir bilgim yok. Ancak sanattan bahsediyorsak tabii ki hepimiz için inanılmaz zor bir dönem oldu. Maddi tarafı bir yana müziğimizi çalamamak insanlara ulaştıramamak gerçekten çok büyük bir karamsarlığa itti beni. Müzik benim için çok ciddi bir terapi biçimi. 17 yaşımdan beri sahneden ilk defa bu kadar uzak kaldım. Tüm yaşam enerjimin konser vermekten ve kendini ifade etmekten geçtiğini fark ettim. Bundan mahrum kalmak gerçekten çok zor oldu. İyi bir konser çaldığım zaman yaşadığım tatminin benim için ne kadar önemli olduğunu net bir şekilde anladım. Tahmin ettiğimden çok daha önemliymiş. Hayatımın net bir şekilde en zor dönemi oldu diyebilirim. Birsen Tezer ve Jehan Barbur gibi isimlerin çeşitli albüm çalışmalarında yer aldınız. Gelecekte dinleyicilerinizi yeni projeler bekliyor mu? Birsen’le birlikteliğimiz devam ediyor. Umarım yakın bir zamanda 3’üncü albümle karşınızda oluruz. Jehan da çok sevdiğim bir arkadaşım. Hep “Beraber bir şarkı yapalım” diye konuşuyoruz. Umarım o da gerçekleşir. Onun dışında şu an kendi müziğime konsantre olmaya çalışıyorum. İkinci albümümü yazmaya başladım. Bunun dışında sevdiğim saygı duyduğum müzisyenlerle beraber çalmayı çok ama çok özledim. Umarım en kısa zamanda üretmeye, sunmaya devam edeceğimiz bir dönem gelir. En kısa sürede tüm bunları paylaşmak dileğiyle. Karantina sanatının en iyi eseri
Charles Baudelaire “Her çağın kendi duruşu, bakışı ve gülümseyişi vardır” der. Bu zeitgeist’ı (zamanın ruhu) yakalayabilen sanat ve sanatçı için de geçerlidir. Kendisi komedyen, aktör, yönetmen, yazar, çorap kuklacısı ve Youtuber olan Bo Burnham çok değerli bir sanatçı. Bir insanda bu kadar yetenek nasıl toplanmış olabilir anlamak zor. Bo Burnham’ın, koronavirüs karantinası süresince, tek mekân içinde kendi yazdığı, yönettiği, kurguladığı, oynadığı, şarkı söylediği, güldürdüğü, ağlattığı, düşündürttüğü Netflix yapımı son işi “Bo Burnham: Inside” ciddiye alınması gereken bir sanat eseri. Eğer ileride “karantina sanatı”, “salgın dönemi sanatı” başlıklarını atarak, bu dönemin eserlerini inceleyecek olursak, dönemin en harika sanat eserlerinden birinin bu olduğunu düşünüyorum. SINIR TANIMAYAN SİNEMATOGRAFİ Sanatçı Bo Burnham’ın kendi evinin bir odasındaki anlatım olanaklarını kullanarak, ışık, renk kullanımı ile yarattığı sanatsal eylem, sinematografinin sınır tanımazlığının kanıtı gibiydi. Aynı olanaklar içinde sergilediği müzik, dans, koreografi ise tragedya, komedya türlerinin unsurlarını bir araya getirerek, seyircide tekin olmayan duygular yaratarak şaşırtıcılıktan faydalanmaktaydı. Karantina sürecinde dünya çapında benzer duygular yaşadık, çoğumuz yönünü kaybetmiş hissetti. Derinlerdeki bastırılmış bazı duygularımız patlak verdi. Bir çoğumuz bu inişli çıkışlı ruh hali içinde rahatsız edici duygu ve düşünceleri geçiştirdik veya üstünü örttük. Çünkü zor bir yüzleşmeydi, çünkü bir yandan da somut sorunlarımızla uğraşıyorduk. Ancak bu dönemde sanatçılardan daha fazlasını bekledim. Bu sebeple Bo Burnham’ın acısını ve ıstırabını dürüstçe deneyimlediği ve bu sayede bu filmi yarattığı için ona minnettarım. İşin esprisini kaçırmadan daha fazla bir şey söylemem mümkün değil. Çünkü bu öyle bir yazı olsun istemiyorum. Bo’nun ilk saniyesinden son anına kadar yaratıcılık gelişimini de dahil ederek ortaya çıkardığı, inanılmaz derecede dürüst ve sahici bu çok özel eseri izlerken istediğinizden daha fazla duygular içine gireceğinizi düşünüyorum. Özel eser diye tarif ettiğim Bo’nun bu işini nereye koyacağımı düşünürken, bu esere ‘halis bir kabare türü olan varyete tiyatrosu’ demeyi doğru buluyorum. Sistem eleştirisinde bulunan yaratıcı mizahın tiyatrodaki yansımasına kabare diyoruz. Kabare ismi kulağımıza her ne kadar kolay güldürü gibi gelse de aslında değil. Doğru kabul edilen her şeyle dalga geçen, varlığına inanılan her şeye derin bir şüphecilikle yaklaşan, Dadaizm akımının yol açıcılığı içerisinde kendini büyütmüş bir akım nasıl hafif bir sanat olabilir ki? Jean Baudrillard’ın nitelemeleri ışığında çağdaş toplumsal krizi yansıtma araçlarının en başında sinema yer almakta. Sanatçı Bo Burnham’ın sinemanın zeitgeist’ını yakalayarak kendi bedeni ve ruhu aracılığı ile kendini bu şekilde araçsallaştırıp toplumca yaşanan dönüşümleri detaylıca ortaya koyması muazzam bir başarı. ULUSLAR-ÜSTÜ SANAT EVRİMİ İÇİNDEYİZ İçinde bulunduğumuz dönemde, toplumsal karakteristik özellikler ile sanatı dolayısıyla da sinemayı, hem biçim hem içerik olarak evrimleştirdiğimizi düşünüyorum. Direkt olarak topluma yani bize bağlı olan bir uluslar-üstü sanat evrimi içindeyiz. Ve dünyanın her yerindeki bireyleri birbirine yaklaştıran bu evrimin içerisinde sanatçı daha önce olduğundan daha belirgin bir şekilde “aktarıcı” (transmitter) pozisyonunda yer almakta. Bo’nun bu işinde kendini adeta yapıbozuma uğratarak sanatçıdan ve aktörden ziyade “aktarıcı” olarak konumlandırması ile sanatın var olma neden ve misyonunu dönüştürdüğünü düşünebiliriz. Modern bir başyapıt gibi parlayan, yapıbozuma göz kırpan bu eser üzerinde daha çok konuşulması gerekmekte. Onlarca duyguyu aynı anda yaşatan filmin son sahnesinde, önce seyircinin alkışlarının, sonrasında kahkahalarının duyulduğu an, aslında kendi hayaletiyle yüzleşen seyircisiz bir sanatçının üzerindeki spot ışığı hepimizin içinde bulunduğu çağdaş toplumsal krizi gözler önüne sermekte. Lütfen cep telefonunuzu uzak bir yere bırakıp kendinizi seyircisiz bir sanatçının kendi içindeki odasına dalın. Sanatın ve sanatçının orijinali arayan anlayışı hiç bitmesin! Levent Üzümcü, Twitter paylaşımının sonuna 'üç nokta' eklediği için ifade verdi
Sanatçı Levent Üzümcü, bir Twitter paylaşımının sonuna 'üç nokta' eklediği için ifade verdiğini bildirdi. Daha önce "doların fiyatını yükselttiği" gerekçesiyle ifade veren Levent Üzümcü, bu kez Twitter paylaşımının sonuna 'üç nokta' eklediği için ifade verdi. Üzümcü, Twitter hesabından yaptığı açıklamada, "Mafyanın, katillerin, hırsızların, azmettiricilerin, rüşvetçilerin ellerini kollarını sallayarak dolaştığı ülkemizde az önce Anadolu Adliyesinde bir tivitimin sonuna eklediğim üç nokta (…) yüzünden ifade verdim" ifadelerini kullandı. Mafyanın, katillerin, hırsızların, azmettiricilerin, rüşvetçilerin ellerini kollarını sallayarak dolaştığı ülkemizde az önce Anadolu Adliyesinde bir tivitimin sonuna eklediğim üç nokta (…) yüzünden ifade verdim. Üzümcü daha önce de "doların fiyatını yükselttiği" gerekçesiyle ifade verdiğini belirtmiş ve "3 yıl önce attığım bir tivit nedeniyle mâlî şubeye ifadeye çağırıldım. Sermaye piyasası şeysi, spekülasyon yapmak suretiyle doların fiyatını yükselttiğim gerekçesiyle benden şikâyetçi olmuş. O zaman dolar 6 kûsûr liraymış… meğer başımıza gelenlerin sorumlusu benmişim ya len" demişti. 3 yıl önce attığım bir tivit nedeniyle mâlî şubeye ifadeye çağırıldım. Sermaye piyasası şeysi, spekülasyon yapmak suretiyle doların fiyatını yükselttiğim gerekçesiyle benden şikâyetçi olmuş. O zaman dolar 6 kûsûr liraymış… meğer başımıza gelenlerin sorumlusu benmişim ya len. Webcam hayatlar
Çocuktuk ve hep birlikte tekerlemenin ritmine kaptırırdık kendimizi: “Yağmur yağıyor, seller akıyor/Arap kızı camdan bakıyor”. Arap kızının neden camdan baktığını sormak nedense hiç aklımıza gelmezdi. Aramıza katılamamasının sebebini çok sonradan öğrendim; Afrikalı bir kölenin kızıymış. Büyüdük, değişen bir şey olmadı; hâlâ içerdikleri anlamları sorgulamadan kendimizi sözcüklerin ritmine kaptırıyor ve dil denilen anavatanın içinde ezbere hayatlar sürüyoruz. Kozmosumuzu tekerlemelerle döşüyor, tekerlemelere oturuyor, tekerlemelerin üzerinde çalışıyor, tekerlemeleri yiyor, tekerlemelere yatıyor ve ekranları açtığımızda tekerlemeleri izliyoruz. Ve dışarı çıktığımızda tekerlemelerimiz bozulmasın diye sırtımıza yine tekerlemeler geçiriyor ve hep asfalt yoldan yürüyoruz. Taşlı yollarda yürümek tehlikelidir, alimallah insanın ayağı takılır, tökezler ve tekerlemesi bozulabilir. Tekerlemelerin ritmiyle işleyen hayatlar için tökezlemek felakettir. Arap kızı hâlâ camdan bakıyor mu? Bilmiyorum ama toplumun damarlarından oluk oluk akan pislikleri, musilaj tabakasıyla kaplı çürüyen bedenleri camdan seyredenin sadece Arap kızı olmadığını biliyorum. Cam üzerinde yaşıyoruz ve dünyaya ‘webcam’ üzerinden açılıyoruz. Kimimiz ‘camgirl’, kimimiz ‘camboy’; tabii aramızda, bu dualizme itiraz eden ‘camqueer’ler de vardır mutlaka. Ve cam üzerinde yaşadığımızdan beri artık içimiz çok rahat. Normal zamanlarda asfaltta yürürken hiç hesapta olmayan bir taşa ayağımız takılabilir, tökezleyebilirdik. Cam öyle mi? Gözleriniz kapalı bile yürüyebilirsiniz; hiç teklemeden tekerlemelerinizi tekerleyeceğiniz parlak bir yüzey. Pandemi bize Allah’ın bir lütfu; artık camın parlak yüzeyinde gönül rahatlığıyla sörf yapabiliyoruz. Olmasaydı, hibrit hayatlar sürecek ve yolumuz asfalta düştüğünde bir şekilde ayağımız gerçekliğe takılacak, dilimiz sürçecek ve tekerlemelerimizi tekerleyemeyecektik. Camdan hayatlar yaşıyoruz ve ritmimiz asla bozulmuyor. Camdan hayatlar deyince aklınıza kırılgan hayatlar gelmesin, tam tersi bedensiz oldukları için asla kırılmayan ve tekerlemelerini asla bozmayan hayatlar. Camdan hayatların, gelmekte olanı önceden görüp haber verme gibi müthiş bir yetenekleri var. Görme duyuları çok kuvvetli. Mesela camda gördükleri çürüme görüntülerinden gelmekte olan felaketi bir bakışta anlayabiliyorlar. Hayat camda yaşanınca, haliyle olay da camda gerçekleşiyor. Oysa olay çoktan gerçekleşmiş, görüntüsü çok sonra cama yansımıştır; tıpkı önce gürültüsünü işitmemiz, sonra da şimşeğin ışığını görmemiz gibi. Covid-19 günlerinde duyularımızı yitirdik; tat ve koku duyularını ve elbette dokunmaya dokunmaya dokunma duyusunu. Dokunamıyor ve bize dokunanları da hissetmiyoruz. Bedensizleştik. Çürüme görüntülerinden çok önce ortalığı leş kokusu kaplamıştı. İğrenç kokuyu duymadık bile. Camdan hayatların Allah’tan görme duyuları çalışıyor; görüntüleri analiz etmede üstlerine yok. Boğazlarına kadar pisliğe gömülseler bile, yaşadıkları zor koşullara rağmen, görüntüleri analiz edip bir türlü gelemeyen felaketleri kolaylıkla tekerleyebiliyorlar. Gerçek tenimize dokunamıyor artık; olay olduktan çok sonra sadece görüntüsünü görebiliyoruz. Kokuları ve tatları duyumsadığımız, sesleri işittiğimiz bedenli zamanlarda algılar beyne ulaşır ulaşmaz, gelmekte olanı önceden fark edip anında bedensel tepkiler verirdik. Şimdi ne duyu organlarımız ne de beynimiz var, bedenimizle birlikte yitirdik. Camın parlak yüzeyinin gerisindeki dijital beyne, diyaliz makinesine bağlanır gibi bağlandığımızdan beri bedenler askıya alındı. Dijital beyin algoritma sayesinde bizim adımıza düşünüyor, tepki veriyor, bizim adımıza seçimler yapabiliyor. Ve üstelik beden denilen ağır yükten de kurtardı bizi, hafifledik. “Ne düşünüyorsun?” diye sorduğunda, o çok sevdiğimiz tekerlemelerimizi camın parlak yüzeyinde tekerleyebilme imkânı da tanıyor. Bedensel duyularını yitirmiş, sadece görme duyusuyla idare eden camdan hayatlar, camda felaket öngörülerinde bulunmaya devam ediyorlar. Onlara göre felaket, hep gelmekte olandır; cama yansıyan görüntüler, bir türlü gelemeyen felaketin hep habercileri. Bedenler askıya alınınca, haliyle algılar da ıskartaya çıkartılmış oldu. Çürüyoruz, çürüyorsunuz, çürüyorlar. Kılıçdaroğlu’ndan belediye başkanlarına duyarlılık çağrısı
Bugün tam bir sene olmuş BirGün’de yazmaya başlayalı. Gündemin sürekli değiştiği bir ülkede haftalık yazılar yazmak çok kolay değil. Yazdıklarınızın mürekkebi kurumadan eskime ihtimali var zira. Ama özellikle pandemi döneminde bu köşeyi müzisyenlere ve onların dertlerine ayırmama fırsat verdikleri için tüm BirGün ailesine teşekkür etmeyi hem kendi adıma hem de tüm müzik sektörü ve onun emekçileri adına bir borç bilirim. Umarım sektör adına daha iyi haberler vereceğim daha güzel yorumlarda bulunacağım o günler de çok uzakta değildir. Pandeminin en başından beri belki hatırlayacaksınız sadece devletten destek beklemenin doğru olmayacağını söylemiştim. Yerel yönetimler, özel şirketler ve büyük holdinglerin de -konu ülkenin müziği, sineması, tiyatrosu olunca- bu süreci en az hasarla atlatmak konusunda yanımızda olmaları gerektiğini yazmıştım. Zira çok zor bir dönem geçiren ülkenin sanatçıları ve de dolayısıyla ülkenin sanatı olunca, toplumsal bir dayanışmanın gerekliliğinin altını çizmiştim. Bu talebim ne yazık ki bireysel olarak daha çok karşılık buldu. İşin aslı bu salgın bitince özellikle canlı müzik sektörü yüzbinlerce çalışanıyla bir anda eski parlak günlerine dönemeyecek. Zira bir buçuk senedir kapalı olan konser salonları ve tiyatro sahneleri birçok sorunla karşı karşıya açacaklar perdelerini. Bizimle empati kurarak bu sıkıntıları görüp bunları aşmamız için partisinin belediye başkanlarına çağrıda bulunan CHP Genel Başkanı Sayın Kemal Kılıçdaroğlu’nun bu duyarlı çağrısını iktidar ya da muhalefet; tüm yerel yönetimlerine duyurmanın yerinde olacağını düşünüyorum. Bu önemli çağrıdan satır başlarını özetlersek: >> Malumunuz olduğu üzere pandemi koşulları toplumun her katmanı gibi kültür ve sanat emekçilerini de derinden etkiledi. Bu yüzden 4 aylık yaz dönemi kültür ve sanat hayatında geliştireceğimiz çözümler için çok önemli olacaktır. Önünüzde tarihi bir görev var. Yetki alanınız içinde yaşayan yurttaşlarımızın sanata ve kültürel faaliyetlere eşit biçimde erişimini sağlamanın yanı sıra binlerce sanatçının mesleklerini sürdürebilmelerini sağlamak sizlerin sorumluluğundadır. Genel Merkezimizin koordinasyonunda, sanatçıyı ve sanatın hiçbir dalını dışlamadan oluşturacağınız bir proje havuzu kültür-sanat camiamıza can suyu olacaktır. Bu bakımdan aylardır mağdur olan sanatçılarımıza bir nebze ekonomik katkı sunmak ve tiyatroların sesi olmak adına sizlere çağrımdır. >> Açık Hava Gösteri Merkezlerinizin tiyatrolara ve konserlere tahsisi için her türlü kolaylığı gösteriniz. Tesislerinizi, ekonomik koşulları ve pandemideki seyirci kısıtlamalarını da gözeterek, uygun şartlarda; sembolik ücretlerle veya ücretsiz tahsis ediniz. Ses-sahne -ışık- güvenlik alt yapılarını sağlayınız. >> Bu kritik dönemde bütçeniz oranında tiyatro gruplarına ve müzisyenlere yer veriniz. >> Yazlık bölgelerde sosyal hayatının zenginleşmesi için kültür sanat emekçilerine alanlar açılmasını sağlayınız. Tiyatro, çocuk tiyatrosu, konser, dans gösterileri, sergi, fuar, söyleşi vb kültürel etkinlikleri yaygınlaştırınız. >> Tiyatroların ve müzisyenlerin bu sürede yitirdiği güç ve moral kaybı sadece kısa vadedeki bu önlemlerle giderilmeyecektir. Her kurumun farklı ihtiyaçları vardır, bazı kurumlar daha uzun süre ayakta kalmış, tutarlı bir sanat politikası geliştirmiştir, bazıları bünyelerinde onlarca emekçi bulundurmakta ya da kira yükü taşımaktadırlar. Bu nedenle öncelikli olarak bölgenizde, daha sonra yurt çapında sanat kurumlarının var olabilmesi için kısa, orta, uzun vadeli çözüm gereksinimleri sağlanmalıdır, sanatçıların önerileri alınmalı, genç sanatçılar için olanaklar tanınmalı, sanatçıların birikiminden azami biçimde yararlanılmalıdır. Bölgenizde kültür sanat temsilcileri ile yerel yönetimi buluşturan katılımcı politikaları esas almalısınız. Yerel politikanızda muhakkak kültür sanat emekçilerine de söz hakkı veren platformları kurunuz. Sayın Kılıçdaroğlu hem acil olarak hem de orta ve uzun vadede yapılması gerekenleri özetlemiş. Dileğimiz diğer parti liderlerinin de bir çözüm arayışına girmeleri. Zira konuştuğumuz bu ülkenin sanatı aynı zamanda kültürü… Artvee isimli arama motoru, müzelerde sergilenen eserleri ücretsiz indirme imkânı sunuyor
Online platformlardaki sergiler şimdilerde sıkça karşılaştığımız bir konsept olsa da sergilerin internet ortamında da gerçekleştirilebileceği fikri son yıllarda gelişti. 90’lı yıllarda Smithsonian Müzesi gibi yalnızca bilindik müzelerin yaptığı internet sergilerinde sayfalar yavaş yükleniyor, hatta çökebiliyordu. Buna rağmen internet sergileri o dönemlerde az yapılıyor olsa da büyük ilgi toplamıştı. Aradan otuz yıl sonra haliyle internette geçirdiğimiz zaman bir hayli arttı. Her işimizi internetten gördüğümüz gibi, sergi gezmeyi de artık online platformlardan yapar olduk. Open Culture'da yayımlanan habere göre, Artvee isimli yeni arama motoru sayesinde halka açık koleksiyonlar, sergi parçaları ve sanat eserleri, yüksek çözünürlüklü bir şekilde ücretsiz olarak internetten indirilebiliyor. ABD’DEKİ MÜZELERLE SINIRLI DEĞİL Başta bu alanda öncü Smithsonian Müzesi olmak üzere ABD'de bulunan birçok müzede sergilenen sanat eserlerine Artvee üzerinden erişim sağlanabiliyor. Artvee, kullanıcılarına müzelerin yanı sıra New York Halk Kütüphanesi, Şikago Sanat Enstitüsü gibi kurumların materyallerine de erişim olanağı tanıyor. Erişim sağlayabileceğiniz müze ve kuruluşlar elbette ABD'dekilerle sınırlı değil, zira Amsterdam’daki Rijksmuseum ve Paris'teki Louvre, Orsay ve Orangerie gibi müzelere de buradan erişilebiliyor.  KURULUŞLAR DİJİTALLEŞME YOLUNA GİTTİ Tüm bu kuruluşlar son yıllarda sahip oldukları varlıkları dijitalleştirme yoluna gitti. Bu dijitalleşmenin tüm dünyaya açık ve ücretsiz olarak gerçekleşmesi, indirme sayılarının milyonları görmesine yol açtı. Böylece sergi ve müzelerde bulunmanın birçok sanatsever için zorlaştığı pandemi döneminde sanat eserlerini tıpkı sergi veya müzedeymiş gibi inceleme fırsatı elde edildi. Artvee'den ulaşabileceğimiz mevcut sanat eserleri internetin ilk zamanlarıyla kıyaslandığında bir hayli fazla. Alınan bilgilere göre daha birçok sanat eserine online platformlarda erişim sağlanabilmesi için çalışmalar sürüyor. Tüm bu gelişmelere cevaben bir soru çok sorulur oldu: Online sergileri en verimli şekilde nasıl gezebiliriz? Artvee tam da bu soruya cevap veriyor. Artvee arama motorunu kullanarak soyut sanat, manzara, mitoloji, çizim, illüstrasyon, botanik, moda, figüratif sanat, din, hayvanlar, tatlılar, tarih, Japon sanatı gibi çok geniş bir yelpazedeki kategoriler filtre olarak uygulanıp arama yapılabiliyor. Arama motoru, sanatçılara göre arama yapmaya da olanak sağlıyor. Rembrandt van Rijn, Claude Monet, Raphael, ve Sandro Botticelli gibi sanatçıların eserlerini Artvee'de yaptığınız aramalarla yüksek çözünürlükte görüntüleyebilirsiniz. MUCHA, MUNCH VE KLINT… Artvee'de Alphonse Mucha, Edvard Munch, ve Hilma af Klint gibi son günlerde popülerliği artan sanatçıların eserleri de bulunabiliyor. Bunların yanı sıra politik illüstrasyonlar, kitap reklamı posterleri ve NASA'nın geleceğe yönelik vizyonuyla ilgili tasarlanan posterler gibi alışılmadık çalışmaları da görmek mümkün. Eserlerin kamuya açık olması ve Creative Commons organizasyonu lisansına sahip olması nedeniyle onları esin kaynağınız olarak kullanabileceğiniz gibi direkt olarak çalışmalarınıza dahil de edebilirsiniz. Artvee arama motoruna buradan ulaşabilirsiniz. 2020’de salonlar kapalı kaldı
KÜLTÜR SANAT SERVİSİ Kültür sanat sektörü pandemiyle birlikte bir buçuk yıldır kan kaybediyor. Yeterli devlet desteğinden faydalanamayan kültür sanat emekçileri ve mekân sahipleri her fırsatta yaşadıkları zorlukları ifade etse de hâlâ kalıcı bir çözüm bulunmadı. Öyle ki Türkiye İstatistik Kurumu (TÜİK) 2020 yılına ilişkin “Sinema, Tiyatro, Opera, Bale, Orkestra, Koro ve Topluluk İstatistikleri”nde mağduriyeti kanıtlar nitelikte çarpıcı sonuçlar ortaya koydu. TÜİK, tiyatrodan sinemaya kuşkusuz her alanda azalma olduğunu kanıtladı. İşte veriler:  SİNEMA SEYİRCİSİ YÜZDE 70 AZALDI  Türkiye genelinde sinema salonu sayısı 2020’de bir önceki yıla göre yüzde 4 buçuk azalarak 2 bin 698’e geriledi. Bu dönemde sinema salonlarındaki koltuk sayısı da yüzde 6 düşüşle 317 bin 763 oldu. Sinema seyirci sayısı, Covid-19 salgınının da etkili olduğu geçen yıl, 2019’a kıyasla yüzde 69 buçuk azalarak 17 milyon 226 bin 952 kişi olarak kayıtlara geçti.  Yerli film seyirci sayısı yüzde 59 azalışla 13 milyon 255 bin 849 kişiye, yabancı film seyirci sayısı yüzde 83,6 azalarak 3 milyon 971 bin 103 kişiye geriledi. Yerli film sayısı yüzde 62,2 azalışla 10 bin 978’e, gösterilen yabancı film sayısı da yüzde 61,9 gerileyerek 14 bin 982’ye indi.  Gösterilen film sayısı yüzde 62 azalarak 25 bin 960’a düştü.  TİYATRO SALON SAYISI YÜZDE 21 AZALDI  Tiyatro salon sayısı 2019-2020 sezonunda, 2018-2019 sezonuna kıyasla yüzde 20,1 azalırken, tiyatro salonu koltuk sayısı yüzde 24 buçuk geriledi.  2019-2020 sezonunda tiyatro salon sayısı 720, tiyatro salonu koltuk sayısı 267 bin 857 olarak hesaplandı. Sezonlar itibarıyla karşılaştırıldığında, 2019-2020 sezonunda, 2018-2019 sezonuna göre tiyatro salonlarında yapılan gösteri sayısı yüzde 40,4 azalarak 20 bin 175 olarak kayıtlara geçti.  Tiyatro salonlarında yapılan yerli/telif eser gösteri sayısı geçen sezona kıyasla yüzde 41,9 gerilerken yabancı/çeviri eser gösteri sayısı da yüzde 35 azaldı. Aynı dönemde tiyatro salonlarında oynanan yetişkin eseri sayısı yüzde 34.9 azalırken, oynanan çocuk eseri sayısı yüzde 37.9 azaldı.  OPERA VE BALE SEYİRCİSİ YÜZDE 20 AZALDI  Türkiye genelinde 2020 yılında Opera ve Bale Genel Müdürlüğü’ne bağlı opera ve bale gösterisi 6 ilde yapıldı. Diğer taraftan, Güzel Sanatlar Genel Müdürlüğü’ne bağlı 6 orkestra, 13 koro ve 9 topluluk faaliyet gösterdi.  Opera ve bale seyirci sayısı da bu dönemde yüzde 20 buçuk azalarak 256 bin 63’e geriledi. Orkestra, koro ve topluluklarda seyirci sayısı da yüzde 41.9 azalarak 159 bin 969’a indi.  Orkestra seyirci sayısı yüzde 29.5 azalarak 100 bin 260’a, koro seyirci sayısı yüzde 48.5 azalarak 26 bin 96’ya, topluluk seyirci sayısı ise yüzde 59.3 azalarak 33 bin 613’e düştü.  Zaman Makinesi’nde eserlerle yolculuk
Nagehan Kara Çocukluktan bugüne belleğine yerleşmiş imgelerden yola çıkan sanatçı SABO, Versus Art Project’te 3 Haziran’da başlayan “Time Machine/ Zaman Makinesi” adlı sergisiyle izleyiciyi bir zaman yolculuğuna çıkarıyor.  Ezelden beri hepimizin hayali olagelmiştir zamanda yolculuk. Bir anda geçmişe gitmek, hatıralarımızdan hiç silinmeyecek, o eşsiz özel anı tekrar yaşama şansı bulmak. Ya da hep merak ettiğimiz ve kontrol etmek istediğimiz geleceğe bir bakıp dönmek. Tüm bunları ise bizim için her şeyi kolaylaştıracağını düşündüğümüz bir makinenin yapabileceğini hayal ederiz nedense. Öyle tek bir tuşa basarsınız ve makine sizi istediğiniz ana götürüverir, zahmetsizce, bir anda. Bir sihir, bir büyü gibidir ya da teknolojik gelişmenin nimetinden zahmetsizce yararlanmanın keyfidir sadece hissedilen. Peki ya zihin? Zihinlerimiz de birer zaman makinesiymişçesine anlar arasında yolculuk yapmaz mı? ŞİMDİNİN İÇİNDEKİ GEÇMİŞ VE GELECEK  Anda kalarak, içinde yaşadığımız anın öneminin farkına vararak mutlu olacağımızı öğütleyen öğretilere inat hep başka anlar arasında gidip gelir zihnimiz. Zihin uyku anlarında dursa bile bu sefer rüyalarda başlar zaman yolcuğu, rüyalarda başka yerler, başka zamanlar arasında seyahate devam ederiz. Sanatçılar içinse çoğu zaman, yaratma anında, hayal dünyasında, kurgusal bir dünyada gerçekleşir yolculuk. İnsan durmayan, bu zamanlar arası yolculuk anlarında, bir o anda, bir diğerindedir. Bu yolculuklar geçmiş, şimdi, gelecek ya da saat, gün, yıl gibi bölünmez. Kurguda bölünse de iç içe geçmiştir aslında. Şimdinin içinde geçmiş de gelecek de vardır, yoğunlaşmış, tortulaşmış, birikmiştir. Tıpkı SABO’nun işlerinde olduğu gibi. Sanatçının ikinci kişisel sergisindeki tüm çalışmalar birbiri ile iletişim halinde olduğu gibi eski işlerden referanslarla dolu ve yeni işlerin oluşumunun izlerini, işaretlerini de içeriyor. Eskiz defterleri ile kendi öznel zamanının, yaratım sürecinin kayıtlarını tutan SABO’nun bu sergideki çıkış noktası da yine sanatçının eskizlerinden oluşan, 6 edisyonlu, sanatçı eliyle hazırlanan ve sergiye adını veren sanatçı kitabı “Time Machine”.  MASKELİ SERGİDE HAPŞIRAN RESİMLER  Sergi bir yandan SABO’nun hatıraları, eskizleri, bellek üzerine çalışmalarıyla, fantastik ve kurgusal dünyasında öznel bir zaman yolculuğu sunarken diğer yandan toplumsal, tarihsel bir zaman yolcuğuna da kapı aralıyor. İnsanın beyin yapısındaki gelişme ve iki ayağı üzerinde yürümesi ile başlayan tarihsel, biyolojik evrimini ve zaman yolculuğunda bugün geldiği noktayı sorguladığı “Boşuna Gitti” serisinde olduğu gibi. Zaman, insanın hep daha iyiye, yetkin olana doğru evrildiği bir ilerleme mi acaba? İlerlediğimizi zannederken çevre sorunları, toplumsal, ekonomik eşitsizlik yaratan, diğer canlıların yaşam alanlarına müdahale ederek kendi yaşam alanına da zarar veren bir türün zaman yolculuğu mu yoksa bu? İnsanın bir tür olarak evrimine, sözde gelişimine, başarılarına, zaman yolculuğuna eleştirel bir yaklaşım görüyoruz bu seride. Benzer şekilde “Be Back In 10 Min.” serisi de zafer ve başarı kavramları üzerine düşünmeye çağırıyor izleyiciyi. Hapşıran insanlar serisi “It Sucks To Be You” ise, içinde bulunduğumuz günlerde en çok kaçınmak istediğimiz anı gösteriyor bizlere. İzleyiciyi, maskesiyle gezdiği sergi ortamında, ironik bir şekilde, hapşıran insan resimleri ile karşı karşıya bırakıyor. Sergide seramik, kumaş harita, yağlı boya, suluboya, kitap ve video gibi farklı medyumları kullanarak yaptığı işlere de yer verilmiş. Zaman kavramı üzerine düşünmek ve SABO’nun işleriyle zamanda bir yolculuğa çıkmak için sergi 10 Temmuz’a kadar ziyaret edilebilir. Biz durunca film bitecek sanıyorlar
Işıl ÇALIŞKAN Tiyatro sanatçısı Levent Üzümcü, pandemi sürencinde sanatçıların yaşadığı mağduriyete dikkat çekmek amacıyla Kadıköy Kalkedon Meydanı’nda şiir okuyarak eylem gerçekleştirdi. Üzümcü, devletin anayasanın 64’üncü maddesini uygulamadığını vurgulayarak Nazım Hikmet’in Memleketimden İnsan Manzaraları şiirinden bir bölüm okudu. Birçok yurttaş sanatçıya alkışlarla destek verdi. Böylece Nâzım Hikmet Kültür Merkezi’nin pandemi sürecinde sanatçıların iktidar tarafından görmezden gelinmesine ve bu alandaki sorunlara çözüm üretilmemesine karşı yaptığı “sokakları sahneye dönüştürme” çağrısına destek veren Üzümcü ile protestosunu konuştuk.  Öncelikle sahnelerden uzak kaldığı 1 buçuk yılı nasıl geçirdiğini sorduğumuz Üzümcü, zamanını üretmeye çalışarak ve içinde bulunduğu durumdan nasıl bir çıkış yolu bulabileceğini düşünerek geçirdiğini belirtiyor. DİZİLERLE RUH SAĞLIĞI KORUNMAZ  Üzümcü bu ülkede yaşayan bir sanatçı olarak hislerini şöyle anlatıyor: “Yalnız bırakılmış, umursanmadığını, önemsenmediğini hissediyorsun. Sanatın varlığının ne kadar önemli olduğunu sen biliyorsun ama anlatamıyorsun. Karnımız doyuyor, hastalıktan da bir şekilde yırttık diyelim. Tamam, bedenleri kurtardık ama ruhları nasıl kurtaracaksınız? Televizyonda izlediğiniz dizilerle ruh kurtulmaz ki! Bunu anlatamadık. Sadece kendi mesleğim için değil, sanatın bütün dalları için geçerli. İnsan bir sergiye gitmek ister, çocuğunu bir tiyatro oyununa götürmek ister. Bir heykele bakmak ister. Bu insanların sayısının az olması onların haksız olduğu anlamına gelmez. Tıpkı Nuri Bilge Ceylan filmi gibi. Nuri Bilge Ceylan’ın filmini sinemada 50 bin kişi izleyince o filmin kötü olduğu anlamına gelmiyor. Sanatı takip eden insanların sayısının az olması onların özgül ağırlığı olmadığı anlamına gelmez.”  Tüm bunlara karşın tiyatronun hiçbir zaman ölmeyeceğini ifade eden sanatçı, “İnsan var olduğu sürece sanat da var olacak. Kendine çıkış yolu bulursa belki formunu değiştirecek. Mağaralarda ellerini boyayıp duvara yapıştıran insandan beri sanat çok yol aldı” diyor ve ekliyor: “Sanat eskiyle bağlarını kopartmadan hep yeniledi kendini hep farklı sunumlarda bulundu. Ve etki alanı her zaman çok büyük oldu. Çünkü özgül ağırlığı çok fazladır. Özellikle tiyatronun, sözün…” Sözü Kadıköy’deki protestosuna getiriyor Üzümcü. Nâzım Hikmet’in “Memleketimden İnsan Manzaraları” şiirinin girişini okuduğunda insanların üzerindeki etkisini görebildiğini aktarıyor. Üzümcü, insanların buna ihtiyacı olduğunu belirtirken gösteriyi yaptıktan sonra dönüş yolunda çevik kuvvetle karşılaştığını anlatıyor.  SOSYALİSTSEN DESTEK YOK  Eyleminde vurguladığı Anayasa’nın 64’üncü maddesini sorduğumuzda ise, Üzümcü, “Şu an Google’a Anayasa’nın son a’sını yazmadan 64’üncü madde çıkıyor. Bundan büyük başarı olabilir mi?” diye yanıtlıyor. Sanatçı iktidarın pandemideki reflekslerine ise şu sözlerle tepki gösteriyor: “Biz 1 buçuk yıldan beri destek istiyoruz. Özel tiyatroya bir kereliğine 5 bin lira destek veriyorlar. Kardeşim bu insanların kirası 20 bin lira. 5 bin lira destek yaparak bu tiyatroyu nasıl ayakta tutacağını zannediyorsun? Bir takım kriterler getiriyorlar. Şöyle bir şirket olmalı, böyle bir vergilendirmeyle muhatap olmalı diyorlar. Böyle bir tiyatro yok ki Türkiye’de. Olanlar da bu destek parası için kurulmuştur muhtemelen. Zaten destek isteyenlerin gelip sosyal medya hesaplarına bakıyorlar. Nasıl oyunlar yaptığına bakıp öyle destek veriyorlar. Türkiye’nin en çok izlenilen tiyatrolarına sosyalistler diye bir destekte bulunmuyorlar.”  Tiyatro ve müzik sektörünün şu an yoğun bakımda olduğunu ifade eden sanatçı, “Ama onlar düşünüyor ki biz sanat yapamazsak hale gelirsek bu film bitecek sanıyorlar. Hayır! Arkadan bir nesil yetişiyor. Hala insanlar ustalarından ders alıyorlar. Hâlâ her türlü şarta rağmen tiyatro yapmayı zorluyorlar.” Protestosunu Twitter’da “Türkiye’nin yüzde 60’ını yönetmekle övünenlere duyurulur” sözleriyle paylaşan Üzümcü, paylaşıma istinaden “Kastettiğim tabii ki AK MHP değildi. Çünkü onlar Türkiye’nin yüzde 60’ını yönetmiyor” diyerek sözlerini sonlandırıyor. *** Anayasa’nın 64’üncü maddesi “Devlet, sanat faaliyetlerini ve sanatçıyı korur. Sanat eserlerinin ve sanatçının korunması, değerlendirilmesi, desteklenmesi ve sanat sevgisinin yayılması için gereken tedbirleri alır.” Sinema seyircisi yüzde 70, tiyatro seyircisi yüzde 43 azaldı
Türkiye İstatistik Kurumu (TÜİK), 2020 yılına ilişkin 'Sinema, Tiyatro, Opera, Bale, Orkestra, Koro ve Topluluk İstatistiklerini' yayımladı. Buna göre, Türkiye genelinde sinema salonu sayısı 2020'de bir önceki yıla göre yüzde 4,5 azalarak 2 bin 698'e geriledi. Bu dönemde sinema salonlarındaki koltuk sayısı da yüzde 6 düşüşle 317 bin 763 oldu. Sinema seyirci sayısı, Covid-19 salgınının da etkili olduğu geçen yıl, 2019'a kıyasla yüzde 69,5 azalarak 17 milyon 226 bin 952 kişi olarak kayıtlara geçti. Yerli film seyirci sayısı yüzde 59 azalışla 13 milyon 255 bin 849 kişiye, yabancı film seyirci sayısı yüzde 83,6 azalarak 3 milyon 971 bin 103 kişiye geriledi. Aynı dönemde gösterilen film sayısı yüzde 62 azalarak 25 bin 960'a düştü. Yerli film sayısı yüzde 62,2 azalışla 10 bin 978'e, gösterilen yabancı film sayısı da yüzde 61,9 gerileyerek 14 bin 982'ye indi. TİYATRO SALON SAYISI AZALDI Tiyatro salon sayısı 2019-2020 sezonunda, 2018-2019 sezonuna kıyasla yüzde 20,1 azalırken, tiyatro salonu koltuk sayısı yüzde 24,5 geriledi. 2019-2020 sezonunda tiyatro salon sayısı 720, tiyatro salonu koltuk sayısı 267 bin 857 olarak hesaplandı. Sezonlar itibarıyla karşılaştırıldığında, 2019-2020 sezonunda, 2018-2019 sezonuna göre tiyatro salonlarında yapılan gösteri sayısı yüzde 40,4 azalarak 20 bin 175 olarak kayıtlara geçti. Tiyatro salonlarında yapılan yerli/telif eser gösteri sayısı geçen sezona kıyasla yüzde 41,9 gerilerken yabancı/çeviri eser gösteri sayısı da yüzde 35 azaldı. Tiyatro salonlarında oynanan eser sayısı bu dönemde yüzde 36,3 azalarak 6 bin 236'ya geriledi. Tiyatro salonlarında oynanan yerli/telif eser sayısı bir önceki sezona göre yüzde 35,7, yabancı/çeviri eser sayısı yüzde 39,8 azaldı. Aynı dönemde tiyatro seyirci sayısı yüzde 43,1 azalarak 4 milyon 492 bin 293 oldu. Tiyatroda yerli/telif eser seyirci sayısı bir önceki sezona göre yüzde 44,1 gerilerken yabancı/çeviri eser seyirci sayısı da yüzde 40,3 azaldı. 2019-2020 sezonunda, 2018-2019 sezonuna göre tiyatro salonlarında oynanan yetişkin eseri sayısı yüzde 34,9, çocuk eseri sayısı yüzde 37,9 düştü. Bu dönemde tiyatro salonlarında yapılan yetişkin eseri gösteri sayısı yüzde 36,9 azalırken çocuk eseri gösteri sayısı yüzde 44,6 gerileyerek 8 bin 446 oldu. Aynı dönemde yetişkin eseri seyirci sayısı yüzde 40,6, çocuk eseri seyirci sayısı yüzde 46,8 azaldı. Geçen yıl Opera ve Bale Genel Müdürlüğüne bağlı opera ve bale gösterisi 6 ilde yapıldı. Diğer taraftan, Güzel Sanatlar Genel Müdürlüğüne bağlı 6 orkestra, 13 koro ve 9 topluluk faaliyet gösterdi. Opera ve bale seyirci sayısı 2019-2020 sezonunda, bir önceki sezona göre yüzde 20,5 azalarak 256 bin 63'e geriledi. Orkestra, koro ve topluluklarda seyirci sayısı aynı dönemde yüzde 41,9 gerileyerek 159 bin 969 oldu. Orkestra seyirci sayısı geçen sezona göre yüzde 29,5 azalışla 100 bin 260'a, koro seyirci sayısı yüzde 48,5 gerileyerek 26 bin 96'ya, topluluk seyirci sayısı ise yüzde 59,3 düşerek 33 bin 613'e indi. Opera ve bale salonlarında oynanan eser sayısı da aynı dönemde yüzde 7,8 azalışla 165 olarak kayıtlara geçti. Bu eserlerin 89'unu yerli, 76'sını ise yabancı eserler oluşturdu. Yerli eserler 246, yabancı eserler 255 kez sergilendi. Yabancı eserleri 134 bin 405 kişi, yerli eserleri ise 121 bin 658 kişi izledi. İMO Ankara Şubesi'nden öykü yarışması
TMMOB İnşaat Mühendisleri Odası Ankara Şubesi, "İMO Ankara Kent Kütüphanesi Ankara’ya Dair Öykü Yarışması" düzenleyeceğini duyurdu. Yarışmanın seçici kurulu, 2021 yılı Eylül ayı içerisinde toplanarak başarı ödülüne değer göreceği 3 eseri belirleyecek ve ayrıca “Ankara’ya Dair Öykü Seçkisi”nde yayımlanacak eserleri değerlendirecek. Yarışma kapsamında başarı ödülüne değer görülen eserlerin sahiplerine 1000 TL ödül verilecek. Yarışma; Seçici Kurul Üyeleri ile birinci derece yakınlığı bulunanlar dışında, TMMOB’ye bağlı meslek odalarına üye/öğrenci üyelerin katılımına açık olacak. TMMOB’ye bağlı odalara üye-öğrenci üye tüm öykü severlerin de katılabileceği “Ankara’ya Dair Öykü Yarışması”nda seçici kurulca yayımlanmaya değer görülecek tüm eserler İMO Ankara Kent Kütüphanesi’nin “Ankara’ya Dair Öykü Seçkisi”nde yer alacak ve öykü severlerle buluşturulacak. Katılım Şartları • Yarışma; Seçici Kurul Üyeleri ile birinci derece yakınlığı bulunanlar dışında, TMMOB’ye bağlı meslek odalarına üye/öğrenci üyelerin katılımına açıktır. • TMMOB bünyesindeki kurum ve organlarda fiilen görev yürüten kişiler yarışmaya katılabilir ancak eserleri ödül kategorisinde değerlendirilemez. • Yarışmaya bir eser gönderilebilir. • Yarışma dili Türkçedir. • Yarışma yetişkinlere yönelik öykü dalında açılmıştır. • Yapıtlar özgün olacak, herhangi bir yapıtı çağrıştırmayacak, bir yapıttan kopya bulundurmayacaktır. • Özgün olmadığı seçici kurulca belirlenen yapıtlar değerlendirme dışı tutulacaktır. • Özgün olmadığı, ödüllendirme aşamasından sonra belirlenen yapıtların yazarı, aldığı ödülü %25 fazlasıyla iade etmeyi bu şartnamedeki taahhütnameyi imzalamakla kabul etmiş sayılır. Özgün olmadığı belirlenen eser sahibi, üçüncü kişilerce açılacak her türlü davanın muhatabı sayılacaktır.  • Yarışmaya katılacak dosya, aşağıdaki biçimsel özellikleri taşımalıdır:  a- Bilgisayarda word belgesi olarak A4 boyutunda, üst, alt, sağ ve sol kenar boşlukları 2,5 cm.’yi geçmeyecek şekilde hazırlanacaktır. b- Yapıt, Times New Roman yazı fontu, 11 (on bir) punto, 1,5 satır aralığı ile yazılacaktır. Eserler en geç 1 Eylül 2021 tarihinde teslim olacak şekilde yarismaankara@imo.org.tr adresine gönderilmelidir. (Geciken başvurular kabul edilmeyecektir.) • Katılımcı yarışmaya gönderdiği eserin kendisine ait olduğunu ve tüm izinlerini aldığını kabul, beyan ve taahhüt eder. Eseri ödül alan veya sergilenmeye değer bulunan katılımcılardan bu beyan ve kabulleri dışında hareket ettiği anlaşılanlardan, bu yarışma ile elde ettikleri ödül, unvan ve her türlü kazanımları geri alınır. Yarışma Başvuru Adresi  İnşaat Mühendisleri Odası Ankara Şubesi Ankara’ya Dair Öykü Yarışması Necatibey Cad. No:57 Kat: 3 Kızılay/ANKARA Tel: 0 312 294 30 66 E-posta: yarismaankara@imo.org.tr Kalben: Artık eyleme geçme vakti
Gizem Ertürk Alternatif müziğin temsilcilerinden Kalben, uluslararası bir ekiple çalıştığı Şanssız Mücadeleci isimli şarkısıyla müzikseverlerle buluştu. Kalben, şarkısı ile karantina günlerinde sevgisiz, temassız ve aşksız kalanlara müziği yoluyla umut olmayı amaçladığını belirtiyor. Kısa sürede 1 milyon YouTube dinlenmesine ulaşan şarkının klibinde müzisyenin “girdiği her odaya kendi ruhunu getirir” dediği usta sanatçı Ahmet Mümtaz Taylan oynuyor. Kendine has sesi ve yorumu kadar, cesur söylemleriyle de dinleyicisinin gönlünde yer eden Kalben ile son çalışması “Şansız Mücadeleci” vesilesiyle bir araya geldik. Şansız Mücadeleci yine dinleyiciyi kalbinden vurdu. Nedir hikâyesi? Zarif yorumunuza teşekkür ederim. Gelen yorumlar, mesajlar yoluyla anlıyorum ki hissi ortaklık ediyoruz şarkımızla. Şarkıyı 2019 Ekim’de yazdım. Müzik sayesinde zamanda ileri, geri hareket edebildiğimi hissediyorum. Şanssız Mücadeleci’nin müziğini, düzenlemesini çok değerli, uluslararası bir ekiple üretmek yeni bir öğreti oldu. Halk olarak iyice yalnızlaştığımız, yeterince önemsenmediğimiz bu kaotik zamanın içinden geçerken hepimizi buluşturduğu için, şarkının bendeki anlamı da farklı. Klipte çok sevgili Ahmet Mümtaz Taylan’ı görmek de ayrıca güzeldi. Kendisiyle yollarınız nasıl kesişti? Ahmet Mümtaz Taylan girdiği her odaya kendi ruhunu getirir. Her ifadesiyle bir filmdir. Her cümlesiyle bir oyundur. Hayranlıkla izlediğim böyle kıymetli bir sanatçıyla hatıra var etmiş olmak enfes. Sevgili yönetmenimiz Başak Soysal bize mis gibi bir set kurdu ve ortaya Şanssız Mücadeleci çıktı. Klibe giden yol ise sürprizliydi. Daha önce sevgili Ahmet ile bir edebiyat dergisinin yazar kadrosundayken ahbaplık etmeye başladık. Mahallemiz de bir. Düşüncelerimiz de hür. Ahbaplık sürdükçe yakınlığımız gelişti. Sonra, bir gün, Kabataş vapur iskelesinde İstanbul Hatırası ekibiyle çekime gideceklerken ben de Heybeliada’da kendimle tatile gidiyorken karşılaştık. Keyifli bir vapur sefasından sonra aklıma bu fikir düştü ve paylaştığımda da sevecen bir evet yanıtı aldım. İşte hikâyemiz de budur. Süreç herkes için zorlu olsa da en çok müzik daha doğrusu sanat darbe aldı. Bu süreçte çok yalnız kaldıklarını, yok sayıldıklarını hissettiler. En acısı sürece dayanamayıp bu dünyayı terk edenler bile oldu. Sizce yaralarımızı nasıl saracağız? Meslektaşlarımın hayatlarına son vermek zorunda hissettikleri bir dönemde kalbimin kırılmaması, susup oturmam, bu düzenin değişmesi için çalışmamam imkânsız. Bir yaramız daha oldu, haklısınız. Derin bir yara. Toplumun her kesiminden, köşesinden insanı bir araya getiren sanat üreticilerinin, sahne emekçilerinin ve daha nice çalışanın yok sayılması, kanunlar ve kanun yapıcılar tarafından bizzat dışlanması, hiçleştirilmesi ne büyük yara. Bir halk örgüsünde yer alan her meslekten insanın eşit değer görmesi gereklidir. Hele böyle kriz zamanlarında “devlet baba” diyerek ailemizin direği haline getirdiğimiz, güvendiğimiz devlet kurumlarının hepimize eşit destek sağlaması gerekir. Örneğin ben bir sahne işçisi olarak ekibimdeki on kişiden ve onların ailelerinden sorumluyum. Şampanya denizinde yüzüp konağımın bahçesinden denize girmiyorum. Öyle bir hayatım yok. İstemem de. Hem ekibime hem devlete hem sivil topluma karşı bir sürü sorumluluğum var. Vergilerimi tıkır tıkır ödemeye de devam ediyorum. Konser yapmıyoruz, mekânları açmadılar diye bu da durmadı mesela. Bir başkası bir mekânda garson. Mekân kapandı. Garsonluk bitti. İşsiz kaldı. Ailesini geçindiremedi. Umutsuzluğun dibine kadar gitti. Ben meslektaşlarıma baktığımda hayata karşı zarif fikirleri ve duyguları olan insanlar görüyorum. Böyle insanları yaralamak, yok saymak, ölüme sürüklemek çok büyük zulüm bence. Katilleri serbest bırakanların, sanat ve sahne emekçilerini intihara sürüklemesine söylenecek tüm sözleri söyledim. Artık eyleme geçmek ve hem meslektaşlarımı hem ezilen, yok sayılan tüm vatandaşları, mesleğine, rengine, diline, dinine, cinsiyetine bakmadan korumak ve yaşama bağlamak için yapılacaklara odaklanmak gerek. Fayda var etmemiz gerek. Bir takipçinizin bedeninizin üzerinden yaptığı bir yoruma öyle güzel bir cevap verdiniz ki adeta biz kadınların sloganı oldu. Hayat kısa, memeler sarkıyor… Peki siz kendinizle, bedeninizle hep barış mıydınız? Tecavüz kelimesi sözlüğüme 4 yaşındayken girdi. Elbette vücudumla her zaman barışık olmadım. Erkeklerin onayı, beğenisi için bilinçaltıma işlenmiş egemen kodları takip ederek yaşadım. Nasıl görünürsem, davranırsam “sempatik, sevilir, kabul edilir ya da şirin” olurdum? Şimdi çeşitli yorumlarda, sözlük yazılarında bana yapıştırılan o içi boş ve kötücül sıfatları senelerce kendime yapıştırdım zaten. Yabancıların üstümde hükmünün kalmamasının sebebi de bu sanıyorum. Ben herhangi birinin bana söyleyebileceği en kötü sözleri, kendime çoktan söyledim ve herhangi birinin bana yapabileceği kötülükleri hak ettiğime inanarak senelerce yaşadım. Artık ölümlü hayatımı böyle yaşamayı reddediyorum. Kimsenin tahakkümüne, baskısına, bilgisizlik ve korkudan doğan nefretine, öfkesine kişisel alanımda izin veremem. Buna katlanmak zorunda değilim. Benim gibi hissetmiş, yorulmuş ve yeniden yapılanmış insanlarla buluşmak için sahip olduğum platformları kullanmak hoşuma gidiyor. Takipçime de bizleri buluşturduğu için şükran ve sevgi doluyum.  GÜZELLİKTEN DAHA CİDDİ SORUNLARIMIZ VAR  Kadın bedeni üzerinden yapılan güzellik dayatması sadece ülkemizde değil tüm dünyaya yıllar, asırlar boyu yapıldı yapılmaya da devam Peki nasıl bir gelecek hayal ediyorsunuz özellikle kadınlar özelinde? Değişmesi gereken en temel şeyler nedir size göre? Kadınların güzellikten çok daha ciddi sorunları var. Kadın cinayetleri… Eğitim olanaksızlıkları… Fırsat eşitsizliği… Şiddet… Çocuk gelinler… Tecavüz… Seks işçiliği… Regl döneminde kullanmak zorunda olduğumuz ürünlere pahalılık ve yüksek vergi oranları gibi acı sebeplerle ulaşımımızın olmaması… Vücut mütilasyonları (kadın sünnetleri gibi)… Saymakla bitmeyecek kadar fazla sorun. Ne acıdır ki biz hala memelerden, göbeklerden, yağlardan, kıllardan bahsediyoruz. Bu fiziksel ve yüzeysel olanı aşıp da birlikte bir adım ileri gidebilirsek kadınların da ülkelerin, halkların yönetiminde aktif söz ve iktidar sahibi olduğu; kanun yaptıkları; akademi ve banka gibi kurumların hiyerarşik yapılarında üst basamaklara tırmandıkları, zaten tüm kurumlarda en tepede çalışabildikleri; felsefe, matematik, edebiyat, müzik, bilim ve daha nice alanda “kadın” sıfatı olmadan doya doya üretebildikleri ve cinsiyetlerinin hapishanesinden kurtuldukları günleri görebileceğiz. İnanıyorum. Bu güzel çocuklar için inanmak zorundayım. Fotoğraf: Dilan Bozyel Seyirci demokrasisi
Sedat Peker videoları, son zamanlarda en çok gündemde olan konulardan biri. Bazı uzmanların dediğine göre, daha önce benzeri görülmemiş bir olay. Hollywood filmlerinde bile böylesi bir ifşa ve itiraflara rastlanmadığını dile getiriyorlar. Öyle mi, değil mi bilmiyorum. Ama yaşanılanlar, şeffaflık toplumu diye tarif edilen, disiplinci iktidar yaklaşımından sonraki sürece uygun olarak gelişiyor. Şeffaflık talebi, her ne kadar demokratik bir görünüm sergilese de, insanları disiplin etmeye yönelik panaptikonlardan daha etkili bir panaptikona teslim olmaya zorladı ve bu sosyal medyada da rastladığımız gibi gönüllü bir biçimde herkesin her şeyini gözler önüne serdiği biçimde, iç ve dış ayrımını ortadan kaldıracak bir şeffaflıkta gerçekleşti. Hakikatin önemini yitirmesi de bu şeffaflık salgınıyla başladı. FARKLILIKLAR Sedat Peker, bu videoları 2000'lerin başlarında yapsaydı, muhtemelen çok daha etkili olurdu ve siyaset uygun karşılığı verebilirdi. Şeffaflık, ilk zamanlarda büyük bir özgürlük heyecanı uyandırsa da, geldiği nokta çoğunluğu tam bir uyuma zorladı. Eski tweet'lerin o sahiciliği ve içtenliği kayboldu, linç hadiseleri, fake haberler ve bilgiler bir salgın gibi her şeyi bozup çözdü. Bot hesaplar, siyasi ya da ticari manipülasyonlar büyük bir kirlilik yarattı. Ağ bağlantısı güçlendikçe, herkesin herkesi gözlüyor olduğu bilgisi, farklılıkları büyük oranda törpüledi; bu da Byung Chul-Han'ın 'Psikopolitika' kitabında bahsettiği gibi kitleleri edilgenliğe teşvik etti. PARTİ VE ŞİRKET Nasıl ki öğrenci ve okur gibi kavramların yerine müşteri kavramı yerleştiyse, seçmenlik de bir tüketici ve müşteri kavramıyla tanımlanır oldu. Okur yerine müşteri kavramı yerleşince, edebiyat eleştirisinin yerini kitap tanıtım yazarlığı almış, öğrencilerin müşteri olmasıyla para karşılığı tezler yazılıp diplomaların değeri azalmıştı. Siyasi partiler de şirket gibi davranır oldu bu süreç içerisinde ve seçmenler birer tüketiciymiş gibi tepki veren kişilere dönüştü. Byung Chul-Han'ın tespit ettiği gibi, hoşuna gitmeyen hizmet ya da mal sektörüne karşı nasıl davranıyorsa öyle davrandı, sadece edilgin bir biçimde, homurdanan, şikâyet eden… TÜKETİCİ SEÇMEN Şeffaflık toplumunun talebine uygun olarak siyasetçilerin ifşa olması, maskelerinin düşmesi, skandallar, bu yüzden büyük dönüşümlere ve sorgulamalara neden olmuyor geniş yığınlar için. Skandal izleyicisinin yurttaş olmaktan ziyade kendisini bir tüketici olarak konumlandırması, buradaki sorunun temelini oluşturuyor. Şikâyet ve yakınmadan başka bir şeyin elinden gelmediğine inananlar, ‘katılımcı demokrasi’den ‘seyirci demokrasi’sine bir dönüşümün sonucu. Yaşanılan süreci, bu kadar net çizgilerle tanımlamak elbette doğru değil, Türkiye özelinde darbe girişimi dâhil pek çok hadise ve siyaseti yok etmeye yönelik iktidar uygulamaları göz ardı edilemez. BİREYLEŞME… Bütün bu meseleleri çözecek olan, yani şeffaflık ve hayata karşı seyirci kalmanın neden olduğu etkilerden bizi kurtaracak olan şeyin, insanları bireyleşmeye yönelten politika ve yaklaşımlar olduğu söylenebilir. Terapi dizilerine ya da kişisel gelişim endüstrisine yönelik ilgi de, bu ihtiyacı gözler önüne seriyor. Tüketim toplumu, insanlara ‘tekilliği’ dayattı, bireyleşmeyle tekillik aynıymış gibi. Tekillik, içsel boşluğu ve kimlik krizini daha da derinleştirdi. Sahip olmakla birey olmak farklı şeyler, bunları birbirine karıştırdı. Levent Üzümcü'den Anayasanın 64. maddesine dikkat çeken performans
Tiyatro Sanatçısı Levent Üzümcü, pandemi sürencinde iktidarın görmezden geldiği sanatçılara dikkat çekmek için Kadıköy Kalkedon Meydanı'nda şiir okuyarak eylem gerçekleştirdi. Devletin Anayasa'nın 64'üncü maddesini uygulamadığına dikkat çeken Üzümcü, çevrede toplananlara seslenerek, anayasanın 64'üncü maddesini açıp okumaları talebinde bulundu. Üzümcü daha sonra, sanatçıların sorunlarına dikkat çekmek, devletin anayasada yer alan 64'üncü maddesini uygulamadığını vurgulayarak Nazım Hikmet’in “Memleketimden İnsan Manzaraları” şiirinden bir bölüm okudu. Üzümcü'nün çevresinde toplanan yurttaşlar alkışlarıyla destek verdi. Levent Üzümcü'den dikkat çeken performans eylemi  Anayasanın 64. Maddesi: Devlet sanat faaliyetlerini ve sanatçıyı korur. Sanat eserlerinin ve sanatçının korunması, değerlendirilmesi, desteklenmesi ve sanat sevgisinin yayılması için gereken tedbirleri alırhttps://t.co/KpOX6hQzkz pic.twitter.com/aAWqhriHZs Video: Yağmur Kaya Anayasa'nın 64. Maddesi: "Devlet, sanat faaliyetlerini ve sanatçıyı korur. Sanat eserlerinin ve sanatçının korunması, değerlendirilmesi, desteklenmesi ve sanat sevgisinin yayılması için gereken tedbirleri alır." Netflix'ten Spotify dizisi geliyor
İsveç merkezli dijital müzik platformu Spotify, hikâyesiyle Netflix'e dizi oluyor. Altı bölümden oluşması planlanan mini dizinin prodüksiyonu başladı. Beyazperde'nin haberine göre, her ikisi de İsveç Dagens Industri'de iş muhabiri olan Sven Carlsson ve Jonas Leijonhufvud'un 'Spotify Untold' kitabından esinlenen dizi, genç teknoloji girişimcisi Daniel Ek ve dünya çapında ücretsiz ve yasal akışlı müzik sunarak müzik endüstrisini sarsan ortakları etrafında dönüyor. 'Spotify Unfold' kitabında da yer alan, plak şirketlerini ikna etme çabaları, Steve Jobs'un Spotify'ın ABD lansmanındaki kişisel savaşı ve Taylor Swift, Bob Dylan gibi sanatçılarla yaşanan süreç dizide de işlenecek. Dizinin oyuncu kadrosunda, Daniel Ek rolündeki başrol oyuncusu Edvin Endre'ye ek olarak, Per Sundin rolünde Ulf Stenberg, Petra Hansson rolünde Gizem Erdoğan, Andreas Ehn rolünde Joel Lützow ve Martin Lorentzon rolünde Christian Hillborg yer alıyor. Dizinin yönetmenliğini Per-Olav Sørensen üstlenirken, senaryoyu Christian Spurrier kaleme aldı. Yürütücü yapımcılığı Berna Levin, yapımcılığı Eiffel Mattsson, geliştirme yapımcılığını ise Luke Franklin üstleniyor. Adı yapımcılar tarafından paylaşılmayan dizinin 2022'de yayınlanması planlanıyor. Pandeminin yaralarını saracak eserler, ülkenin dört bir yanında
Işıl ÇALIŞKAN Sanat dünyasında, sosyal mSanat dünyasında, sosyal mesafe önlemleri eşliğinde sergiler açılmaya devam ediyor. Pandeminin yarattığı ekonomik güçlükler nedeniyle galeriler ve müzeler hayatta kalmaya çalışırken sanatçıları izleyicilerle buluşturmayı sürdürüyor. Gelin ülkenin birçok noktasına yayılan takvimde görülebilecek 3 sergiye göz atalım. İşte pandeminin yaralarını sanatla iyileştirmek için bir fırsat. KUTSAL AĞAÇLAR  Bodrum’da yer alan Zai Yaşam, Ahmet Güneştekin’in “Kutsal Ağaçlar” adlı kişisel sergisine ev sahipliği yapmaya hazırlanıyor. Koleksiyoner ve iş insanı Yunus Büyükkuşoğlu’nun kurucusu olduğu ve eşi Derya Büyükkuşoğlu ile birlikte yönettiği Zai Yaşam, edebiyat, sanat ve gastronomiyle iç içe geçmiş bir yaşam deneyimi sunmayı amaçlayan yeni nesil bir kütüphane. Zai Yaşam içinde kurulan sanat galerisi Art Zai’nin aynı zamanda açılış sergisi olacak “Kutsal Ağaçlar” 18 Haziran – 28 Temmuz 2021 tarihleri arasında izlenebilir. Ahmet Güneştekin’in Kutsal Ağaçlar sergisinden TECHNÊ  Dijital ile dönüşen resim sanatının ülkemizdeki ilk örneği TECHNÊ sergi açıldı. TECHNÊ sergisi dijital sanat stüdyosu DECOL prodüktörlüğünde Gizem Renklidağ ve N. Cihan Çankaya’nın eşküratörlüğünde başladığı İstanbul yolculuğuna, İzmir’de devam ediyor. Gizem Renklidağ’ın “FISPIS” tekniği ile canlı performansındaki renkler aynı anda yazılım aracılığıyla sese ve müziğe dönüştü. Sergi, 28 Haziran’a kadar İzmir Büyükşehir Belediyesi Ahmed Adnan Saygun Sanat Merkezi’nde ziyaret edilebilir.  DALINÇ  Çağdaş sanatçı ve yönetmen Lara Kamhi’nin Idios & Koinos Kosmos III adlı mekâna özgü video ve ses yerleştirmesi, Dijital Sanat Festivali İstanbul’un başlangıç sergisi olarak tasarlanan “Dalınç”ta sanatseverlerle buluşuyor. Sergi kapsamında Binbirdirek Sarnıcı’nda gösterilecek eserinde Kamhi, düşüncenin soyut ve somut halleri arasındaki kopma ve yeniden bağlantı kurma aşamalarını irdeliyor. 15-17 Haziran tarihleri arasında gerçekleştirilecek sergi, bugün ücretsiz olarak ziyarete açık olacak.  ELEKTROİZOLASYON  Emre Hüner’in yarı kurgusal bir senaryo metni etrafında şekillenmiş yeni üretimlerini [ELEKTROİZOLASYON]: Bilinmeyen Parametre Kayıt Dışı sergisinde bir araya getiriyor. Serginin isminde de olan ‘elektroizolasyon’ kavramı, kendini ölçek ve malzeme farkları ve tekrarları üzerinden hissettiren altyapısal bir makine-özneye işaret ediyor ve yapay olanla biyolojik olanı, mekanik olanla organik olanı kavuşturma peşinde bir türlü birleşemeyen kurgusal anlatılar, yapıtlar ve ucubeler üretiyor. Sergi 5 Aralık’a kadar Arter’de görülebilir. Müzik her fırsatta ve de her yerde!
Fotoğraf: Dominik Gruszczyk Önce Facebook’ta bir “Kürşad Deniz featuring Sibel Köse” duyurusu gördüm. Baktım, Sibel de sevgili arkadaşlarıyla bizim için çalıp söyleyeceğini müjdeliyor: piyanoda Kürşad Deniz, tenor saksta Engin Recepoğulları, basta Kağan Yıldız ve davulda Cem Aksel. Eski günler gibi… Zorlu PSM Vestel Amfi’de, yanı açık havada çalıyorlardı. Giriş ücretsizdi ama rezervasyon yaptırmalıydık. Yaptırmadık, çünkü zaten tarih olarak geç kalmıştık. Vaktinde haberdar olamamışız, 7 Haziran’daymış. Aklımız kalmadı mı, kaldı. Hepsini severim, Sibel’e ise yıllardır hayranım. Sonra (bu sefer Berin Ötenel’in mesajından), Ankara’da Tuna Ötenel’i ziyarete gittiklerini öğrendik. Fotoğrafta herkes çok mutlu görünüyordu. Çalmışlar, söylemişler, muhabbet etmişler. Pek mutlu bir günmüş. Eh, artık arkadaş görmek bile mutluluk vesilesi. Hele müzik yapmak, çalmak, dinlemek? Çift kaymaklı kadayıf… KÜÇÜK PINARLAR KULAĞA ÇARPIYOR Bu arada, Zorlu PSM etkinlikleri yaz aylarıyla birlikte açık havaya taşındı. Vestel Amfi yazın pek çok etkinliğe mekân olacak. En önemlisi yüz yüze konser izlemek elbette. Ama müzikte yaşadığımız inanılmaz kuraklığın ardından sağda-solda küçük pınarlar da göze-kulağa çarpıyor. 10 Haziran’da kendine özgü müziğiyle tanıyıp sevdiğimiz Kolektif İstanbul da Kadıköy sahilinde küçük bir konser verdi. Solistleri Aslı Doğan amaçlarının “Korona tedbirlerini ihlâl etmek değil, güvenli bir şekilde açık alanlarda” müzik yapmak olduğunu söylüyor. Onun için de hafta içi ve erken bir saat seçmişler, çok kalabalıklaşmasın diye. Sonuçtan da çok memnunlar. Doğan, “Biz pandemi süresince neredeyse bir yılı aşkın süredir hiç sahne almadık,” diyor. “Yani her şeyden önce büyük bir özlem vardı hepimiz için. Ve tabii ki aylardır farklı şekillerde anlatmak istediğimiz bir şey vardı, insanlara müziğin var olduğunu ve seyircisiyle buluşan canlı müziğin ne hissettirdiğini hatırlatmak istedik.” Dinleyici dönüşü de sevindiriciymiş. Beraber dans edip şarkılarını söylemişler. “Küçük bir nefes bile olsa hepimize iyi geldi” Doğu Avrupa geleneksel düğün müziklerine dayalı repertuvarlarını funk ve caz altyapılarıyla yeniden yorumlayan Kolektif İstanbul’u hep tam kadro sahnede görmek isteriz: Aslı Doğan (vokal), Richard Laniepce (saksofon, zurna), Tamer Karaoğlu (akordeon), Talat Karaoğlu (klarnet), Ertan Şahin (tuba), Batuhan Baraç (davul). Cumartesi günü Moda sahilinde ise bir başka müzik eylemi vardı. Güney Marlen ’protesto’larını şöyle anlatıyor: “Birbirini tanımayan birçok müzisyen, sokakta ve vapurda çalan müzisyenler ve diğerleri, hep birlikte müzisyenlerin pandemi sürecindeki yönetim politikalarından olumsuz etkilenmesine dair bir tepki oluşturmak istedik. Herkesin eşit söz hakkının olduğu ve her müzisyene açık olan bir etkinlikti. Müzisyenlerin sosyal güvenceleri ve çalışma hakları için ses çıkartmaya çalıştık. Gerekli tedbirlerle etkinliklerin tekrar yapılabileceğini ve mekânların açılabileceğini ifade etmeye çabaladık.” Çalanın da, dinleyenin de mutlu olduğu, mesajların yerine ulaştığı bir etkinlikmiş. HASRET GİDERSE DE KESİN ÇÖZÜM DEĞİL Bu konserlerin çift taraflı hasreti biraz olsun giderdiği kesin ama hem yeterli değil, hem de mağduriyete çözüm olması beklenemez. Bütün sahne sanatlarına uygulanan nedensiz kısıtlama, çözüm olmaktan çok tamamen silmeyi amaçlayan bir ‘önlem’ sanki. Öte yandan sanatçıların sosyal medyadaki yakınmalarının, eleştirilerinin bir kesim tarafından olumlu karşılanmadığını da görüyoruz. Müzik emekçilerini show dünyasının parıltılı portreleriyle karıştırmışa benziyorlar. Aslı Doğan, “müzik emekçilerinin örgütsüzlüğü, hatta mesleki tanım ve temsillerinin yok olmasını da büyük bir sorun olarak vurguluyor. Bunca zamandır müzik hasretimizi gideren çevrimiçi etkinliklere ilişkin bir haberimiz de var. 19 Haziran Cumartesi gecesi geniş katılımlı bir çevrimiçi "Dayanışma Yaşatır” konseri, 19:00’da Anadolu Müzik Kültürleri Derneği YouTube sayfasından canlı yayınlanacak. Anadolu Müzik Kültürleri Derneği, Açık Radyo, İklimler ve Atölye Shiraz’ın katkılarıyla düzenlenecek gecenin sanat yönetmeni Muammer Ketencoğlu, koordinatörü Ercüment Gürçay, moderatörü de Cenk Güray. Katılanlar arasında Ayşe Tütüncü, Brenna Mac Crimmon & Ladom Ensemble (Kanada), Cenk Erdoğan, İnce Saz, Janet & Jak Esim, MAGMA & Boğaziçi Caz Korosu Ailesi & Masis Aram Gözbek, Melike Demirağ & Ruhi Su Dostlar Korosu, Muammer Ketencoğlu & Balkan Yolculuğu, alaturkanın bizce birkaç yıldır en iyi adı olan Münip Utandı, Selen Gülün ve SO Düo (Sumru Ağıryürüyen, Orçun Baştürk) de var. Kulaklarımız bayram etsin! Keman virtüözü Selçuk Tekay yaşamını yitirdi
Stepford Cumhuriyeti’nde bir hafta
“Kabul et, Joanna, hiç de hoş bir durumda değildim. Dave gün boyu çalıştıktan sonra, eve gelince neyle karşılaşıyordu? Tembelin tekiyle!” Joanna adlı fotoğraf sanatçısı, daha birkaç gün önce özgürlüğünden kesinlikle taviz vermeyen arkadaşı Bobbie’nin aşırı hijyenik mutfağını görüp “Sen mutfağı hiç böyle temizlemezdin, bu kadar çok makyaj da yapmazdın. Ne oldu sana?” diye sorduğunda bu yanıtı alır.  1970’lerin en iyi gerilim yazarlarından Ira Levin’in romanı Stepford Wives’dan (Stepford Kadınları) 1975’te aynı adla uyarlanan filmin bilinçli ve özgürlüğüne düşkün iki kadın karakteri, Joanna ve Bobbie, kocalarının isteğiyle büyük şehirden taşınıp Stepford adlı zengin bir taşra kasabasına yerleşmişlerdir.  Stepford’da yaşayan kadınların neredeyse dinsel bir ritüel gibi ev işi yapmaktan ve kocalarına güzel görünmekten başka derdi olmadığını fark edince, ortada bir terslik olduğunu anlayıp araştırmaya başlarlar. Sonunda, Stepford erkeklerinin erkek-egemen zihniyetin ideal ütopyasını -evin erkeğine mutlak itaat, konu ne olursa olsun sıfır itiraz, sabah akşam ev temizliği ve mutfak işleri…- inşa etmek için kadınları onlara tıpatıp benzeyen robot versiyonlarıyla değiştirdiğini öğreniriz. ‘68’in özgürlükçü ruhunun etkisiyle yazılmış bu roman 2004’te tekrar filme alındı. Bu sefer kadının eril zihniyet tarafından eve hapsedilmesi ilk filmdeki gerilim öğelerinden epey arındırılmış, biraz kafası karışık bir mizahla yoğrulmuştu.  Anlatının genel olumsuzlukları bir yana, bu yeni filmin açılış jeneriği kadına biçilen toplumsal kimliğin iyi bir özetini sunar: 1950-’60lar ABD’sinin tüketim çılgınlığı ürünleriyle dolu bu jenerikte, süper cihazlarla donanmış mutfaklarda fırınla aşk yaşayıp buzdolabıyla dans eden, elektrik süpürgesiyle ‘evdeki iktidar’ını sağlamlaştıran, hayatının anlamını evlenip tüm bu cihazları kullanmakta bulan kadınlar görürüz. Böylece teknoloji, kadının ‘ev hanımı’ olarak varlığını şikâyet etmeden sürdürmesini sağlayan ideolojik bir aygıta dönüşür. Bu aygıtın temel işlevi, o evde yaşayan kadınlar-erkekler-çocuklar için ev işlerini kolaylaştırmak değil, kadınları mutfak ve temizlik alanında uzmanlaşmış androidlere dönüştürmektir.  “Aslan babaların bir Pazar’ı var. Onda da şöyle tabletten gazete okusunlar; akıllı telefondan okey, tavla oynasınlar; koltuğa yayılıp 4K ekrandan geniş geniş maç izlesinler!”  Bu sözler de, ünlü bir teknoloji mağazasının geçen hafta yayımlanmaya başlayan Babalar Günü’ne yönelik reklamında geçiyor. Geçen hafta epey ilginçti: Bir müşterinin “Adamlar yapmış!” sözüne gücenerek “Adamlar mı?!” diyen kadın işçilerin başrolde olduğu 8 Mart reklamıyla tanıdığımız ünlü konserve balık firması, Instagram’da yayılan yeni reklamında “Bu akşam makarnaya koyuyoruz!” diyerek İtalya-Türkiye maçını en ilkelinden bir eril cinsellik alanına çevirdi mesela -“Milletin *** koyacağız!” diyen harami müteahhitlerin ülkesinde sıradan bir hafta… Sonra, sırtında İtalyan bayrağı olan bir erkeğin sırtında Türk bayrağı olan bir kızla öpüşmesini gösteren bir fotoğraf, ‘makarnaya koymak’ gerektiğine inandırılmış erkekler tarafından tepkiyle karşılandı; yorumlarda “Aşkına *** admin, kızı İtalyan yap!” diyen mi istersiniz, “Biz niye kadınız? Vatan haini ***” diyen mi istersiniz, her gün yeni bir kadın cinayeti haberi gördüğümüz ülkede, son zamanların en feci eril rezaletlerinden biri yaşanmış oldu.  İşte böyle bir haftada yayına giren bu reklam filminde güzel, temiz, dayalı döşeli evlerde kanepede oturup dijital gazete okuyan, oyun oynayan, maç izleyen erkekler görüyoruz. Maç izleyen babanın yanında oğlu var ama bu evlerin hiçbirinde kadınlar yok.  Reklamın yananlamsal katmanlarında öyle acayip bir erkek-egemen zihniyet yatıyor ki, erkeklerin -babaların!- keyif yaptığı bu evlerin temiz ve düzenli olmasını o görünmeyen kadınların sağladığını, çok derinlerde bir yerde biliyoruz.  Böylece, 1972’de yazılmış, 1975 ve 2004’te sinemaya uyarlanmış distopik bir anlatının 2021 Türkiye’sinde nasıl normalleştiğini görüyoruz. Adamlar yapıyor yani... Neysem onu dinliyorsunuz
Işıl ÇALIŞKAN “Büyük İnsan”, “Aşk Lazım”, “Taş” gibi parçalarıyla geniş bir dinleyici kitlesine ulaşan Türkçe pop müziğin üretken isimlerinden Gökhan Türkmen, şimdi disko funk tarzındaki albümü “7” ile müzikseverlerin karşısında. Yenilikçi sound denemeleriyle dikkat çeken yedi şarkılık albüm, söz ve müzikte Gökhan Türkmen ve Mert Carim, düzenlemede ise Genco Arı imzası taşıyor. 2021’den 1970’lere uzanan disco, deep house, rocknroll, funk ve groove gibi zengin soundlara sahip analog kaydedilen albüm, şarkılar aracılığıyla zaman yolculuğuna çıkarıyor. Pandemi sürecinde evde üretilerek #iyiyaşa mottosu ile yola çıkan 7, dinleyicilere bir adamın özgürlüğünün hikâyesini şarkılarla sunuyor. “Son derece ritmik ve dinleyenlere can katacağına inandığım bir albüm” diyen Türkmen ile albümünü konuştuk. Nasılsınız? Konserden uzak kaldığınız bu bir buçuk yıl nasıl geçti? Özümde iyiyim, diğer yandan yaşadıklarımızı, duyduklarımızı, gördüklerimizi düşününce birçok duyguda ben de sıkışıyorum. Bu süreci en verimli şekilde atlatmaya çalıştık. Durmadan ürettik, hem ekibim hem müzisyen arkadaşlarım aynı fikirde olduğumuz birlikte yol almak inancıyla ilerledik. Dijital canlı konserler verdik, her ay bir parça yayınladık, albüm çıkarttık. Durmadık anlayacağınız.  DİNLEYENLERE CAN KATACAK ALBÜM  Boş durmadığınız belli. 7 isimli yeni albümünüzün hikâyesini sizden dinleyelim… 2020 yaz ayında “Deli”yle başladı aslında her şey. Öyle dinamik ve hayata bağlayan bir şarkı oldu ki, sevgili Mert Carim ve Genco Arı ile bir araya geldik hemen ardından iki şarkı daha yaptık. Sonra da bu ritmi insanlarla paylaşalım istedik ve 7 şarkılık bir disco funk albümü olarak yayınlamaya karar verdik. Son derece ritmik ve dinleyenlere can katacağına inandığım bir albüm. 7’nin kutsal ve hatta mucizevi anlamlarının yanında daha sonradan dikkat ettim ki hayatımda birçok şey 7’ye varıyor. Yedinci stüdyo albümüm, evimin kapı numarası 7 gibi. Disco, deep house, rocknroll, funk ve groove gibi soundlarla dinleyiciyi zaman makinesinde adeta yolculuğa çıkarıyorsunuz. Bunca seçenek arasında bir şarkı için “Tamam budur” dediğiniz aşama nasıl gerçekleşiyor? 1970 ve 1980’ler soundunu yıllardır dinliyorum ve müzik olarak en keyif aldığım dönemlerden olduğunu söyleyebilirim. Zevk ve kulak o kadar yerleşmiş ki 2021 soundu ile kendiliğinden birleşti. Bir yapboz gibi oturdu aslında. Bu nedenle albümün tam bir müzikal köprü niteliğinde olduğunu düşünüyorum. 7 albümünü biz evde ürettik ve stüdyoya her girdiğimizde tamam bu oldu harika oldu, bundan daha iyisi olmaz derken bir baktık ardından yaptığımız şarkı en az onun kadar güzel oldu. Bu bir tren vagonu gibi birbirine eklemlendi. Albümün tüm parçaları tam ve bütün. Hem müzikal, hem teknik, hem söz hem de vokal olarak.  Albümle birlikte yine yepyeni bir Gökhan Türkmen ile karşılaştık. Yeni kalmak sizin için ne ifade ediyor? Yeni kalmak için yöntemleriniz neler? Aslında ben ne isem onu görüyorsunuz. Hem Sen İstanbulsun’daki benim, hem Deli’deki. Burada sizin dikkatinizi çeken müzikal farklılık hepimizin içinde yer alan duygular. Belki tek fark benim yeniliklere her zaman açık olmaktan yana olduğumdur. Bu bir yöntem değil aksine bu bir alışkanlık ve farkındalık düşüncesindeyim. Her zaman gelişime, paylaşmaya, yeniliğe ve üretmeye açık olmak gelişimimizi de sağlıyor. Büyümek, öğrenmek, gelişmek biz ölene kadar devam ediyor ve hem çevremize hem de bizden sonra gelenlere -açık olmaları kaydıyla- fayda sağlıyor.  Spotify verilerine göre 2014 yılından bu yana Türkçe pop dalında tüm zamanların "En Çok Dinlenen Erkek Sanatçılar" arasında ilk 10'da yerini aldınız. Çok dinlenmek bir müzisyen için ne ifade eder? Bu keyifli bir memnuniyet. Kitlelere dokunduğumuzun bir göstergesi. Bir sanatçı olarak müzisyen arkadaşlarımla ortak noktada buluştuğumuz duyguların hissedilmesi, tercih edilmesi, amaçladığımız müzikalite yerini bulduğu için memnun oluyorum.  Pop müzik ile aşk teması arasındaki bütünlüğün vazgeçilmez olduğu bir yanılsama mı? Bu sabit fikirlilik olurdu. Tam aksine, müzik esnektir her duygu her melodi ve enstrümanla, janra ile aktarılabilir. Sıfatlardan ve tanımlardan biraz uzaklaşarak değerlendirmek gerektiğini düşünüyorum.  SAHNE KAPATILMASI TAM BİR DRAMA  Müzik emekçileri pandemiyle birlikte çok zor zamanlardan geçiyor. Tüm bu yaşananları nasıl değerlendiriyorsunuz? Sanat dünyası gerçekten sıkıntı yaşıyor. Sahne sanatları emektarları, çalışanları, oyuncular, müzisyenler, teknisyenler. Hepimiz bir girdabın içine girdik çıkmaya çabalıyoruz. Hayatta bazı şeyler biz insanları aşıyor, halkı aşıyor. Bizlerin yapabilecekleri sınırlı kalabiliyor. İşte ben bu yapılabileceklerle ilgileniyorum. Bir realite var. Zorluklar, güçlükler, sıkıntılar. Peki biz ne yapabiliriz? Bu bir seçim. Biz üretirsek zamanla evet zaman içerisinde elimizden geleni yaptığımızın gücünü tekrar hissedeceğimize inanıyorum. Morallerimizi yüksek tutmaktan ve üretmekten başka şansımız yok ayakta kalmak için. Sahnelerin kapatılması ulaşılmaması tam bir drama. Bunu kabul ediyorum. Bu koşulda ne yapabiliriz; dijital tiyatro izleriz, bilet satın alırız, afişleri sosyal medyamızda tanıtırız. Yaz açık hava konserleri başlıyor birçok şehirde -pandemi koşulları göz önünde bulundurularak-, bilet alırız, katılım sağlarız, kurallara uyarak o konser/tiyatro heyecanını hatırlarız. Sanatçıya heyecanımızı yansıtırız. Tiyatro oyunlarını izleyicilerin değerlendireceği paneller düzenleriz, sektörde STK’lara destek veririz. Duyurulara destek veririz. Aslında bu koşullarda bile yapabileceklerimiz var. Biz zihinde ve kalpte uzak kalmadıkça hayatın çizdiği çemberde kalmayacağımıza inanıyorum. Bu nedenle ne kadar çok projeler üzerinden fikir, duygu paylaşımı yaparsak en azından inancımızı yitirmeden birbirimizi ayakta tutarız. *** Gökhan Türkmen dinleyiciyle Açık Hava Yaz Konserleri serisinde buluşacak. Konser programı şöyle:  25 Haziran Cuma: Konya Selçuklu Kongre Merkezi Açık Hava Tiyatrosu  26 Haziran Cumartesi: Adana 01 Burda PGM Açık Hava Sahnesi  3 Ağustos Salı: Datça Açık Hava Tiyatrosu  5 Ağustos Perşembe: Bodrum Antik Açık Hava Tiyatrosu  6 Ağustos Cuma: Marmaris Açık Hava Tiyatrosu  17 Eylül Cuma: Aydın The Bigone ‘Döşeme müzik’ten özgün müziğe: Film müziğimizin usta isimleri
Arif Erkin - Yalçın Tura - Cahit Berkay Bundan tam kırk yıl önce, İstanbul’da bir film festivali başlatmıştık. Milliyet Sanat Dergisi’nde yazdığım bir yazıdan etkilenen Aydın Gün, beni İstanbul Kültür Sanat Vakfı’nın küçük ofisine davet ederek, “İstanbul Festivali” bünyesinde (o zaman yalnızca tek bir festival yapıyordu İKSV, klasik müzik ve sahne sanatlarını içeren), yazımda sözünü ettiğim ‘Sanatlar ve Sinema’ temasına yönelik bir film haftası yapmamı önermişti. Sevinçle kabul etmiş, gönüllü çalışan birkaç genç arkadaşla birlikte kolları sıvamıştım… On yılı aşkın bir süre devam eden İKSV serüveni (önce “İstanbul Sinema Günleri, ardından İstanbul Film Festivali… Ardından TÜRSAK’la, Pi Prodüksiyon ile İstanbul’da ve Anadolu’nun çeşitli kentlerinde düzenlediğimiz şenlikler, sinema buluşmaları… Şimdi, yeni bir festivalin eşiğindeyim. Bu kez, İzmir’in sanatsever Büyükşehir Belediye Başkanı Tunç Soyer ve onun çalışkan ekibiyle birlikte yeni bir festivale adım atıyoruz. Bir hafta sonra, “İzmir Uluslararası Film ve Müzik Festivali” başlayacak. Elbette, İzmir’de yapılan ilk festival değil bu. 60’lı yıllarda İzmir Fuarı’nda iki kez film yarışması yapıldığını biliyoruz. Sonraları, sevgili dostum Oğuz Makal’ın girişimleri sonucu 80’lerin ikinci yarısında -tıpkı İstanbul’da olduğu gibi- Sinema Günleri adıyla başlayıp, uluslararası bir festivale dönüşen, on yıl sonra Makal’ın İstanbul’a taşınması ile akamete uğrayan İzmir Film Festivali, Dokuz Eylül hocalarının çabaları ile iki kez daha yapılabilmiş, ardından sonlanmıştı. Şimdi, hedefimiz onlardan aldığımız bayrağı daha da yükseklere taşımak, Tunç Soyer’in İzmir’i bir sinema kenti yapma hedefine katkıda bulunmak İzmir Uluslararası Film ve Müzik Festivali, olağanüstü koşullarda, pandemi ortamında düzenleniyor. Sinemalar, sektörün (daha doğru, ülkemizdeki sinemaların büyük kısmını elinde tutan sinema tekelinin) talebi doğrultusunda kapalı kalmayı sürdürür, geceleri ve pazar günleri sokağa çıkma kısıtlaması devam ederken… İzmir Büyükşehir Belediyesi’nin mekânları (Kültürpark, İzmir Sanat, Bıçakçı Han, Ahmet Adnan Saygun Sanat Merkezi) ve Fransız Kültür Merkezi’nde düzenleyeceğimiz festival etkinlikleri için özel izin veren Kültür ve Turizm Bakanlığı (özellikle, Sinema Genel Müdürü Erkin Yılmaz) ve İzmir Valiliği yetkililerine (özellikle, İl Kültür Müdürü Murat Karaçanta’ya) teşekkür etmek isterim. Adana Tiyatro Festivali’nde olduğu gibi, Pandemi ortamında sanatsal etkinliklerin kısıtlamalardan muaf olarak sürdürülebilmesi çok önemli. Elbette, pandeminin zorunlu kıldığı maske-mesafe kurallarına titizlikle uyarak. Uygar İzmir’e yakışacak biçimde… Anımsayalım, İkinci Dünya Savaşı koşullarında ya da Bosna savaşı sırasında bile sanat etkinlikleri kesilmeden devam etmişti. “İzmir Uluslararası Film ve Müzik Festivali”, tematik bir festival. Sinemanın müzikle ilişkisi üzerine odaklanıyor. Bu tema doğrultusunda oluşturduğumuz programın en önemli bölümlerinden birinden söz etmek istiyorum bugün, film müziği alanının ustalarına ayrılan “Onur Ödülleri” ve “Anılarına” bölümlerinden... İLK ÖZGÜN BESTELER Öncelikle, sinemamızın müzikal serüveninin ana hatlarına ilişkin birkaç söz… Sessiz sinema döneminde, ülkemize gelen yabancı filmlere piyano eşliği ile başlayan sinema-müzik ilişkisi, 1931 yılında Muhsin Ertuğrul’un, yaptığı ilk sesli Türk filmi “İstanbul Sokaklarında”nın müziklerini değerli besteci Hasan Ferit Alnar’a ısmarlaması ile başlamış, “Karım Beni Aldatırsa“, “Söz Bir Allah Bir”, “Milyon Avcıları” adlı filmlerde müziklerin Muhlis Sabahattin’e, “Cici Berber”de Mesut Cemil’e, “Aysel Bataklı Damın Kızı”nda Cemal Reşit Rey‘e yaptırılması ile sürmüştü. 1938’de, Türkiye’de Mısır filmlerinin çok fazla ilgi görmesi üzerine Arapça şarkıların yasaklanması, sinemamızda ‘özgün’ bir türün doğmasına yol açar. Arapça şarkıların yerine Türkçe şarkılar monte edilmeye başlanır. Bu işlerin ustası Sadettin Kaynak’tır. 1941’de Muhsin Ertuğrul’un çektiği “Kahveci Güzeli”, şarkılarıyla büyük ilgi görür. Başroldeki Münir Nurettin Selçuk, Sadettin Kaynak’ın ve kendi bestelerini seslendirir. 1950’lerde ‘Sinemacılar Dönemi’nin başlamasıyla, sinemamız kendi dilini ararken özgün beste arayışları da devreye girer. “İstanbul’un Fethi” ve “Dudaktan Kalbe” filmlerine özgün besteler yapan Nedim Otyam, film müziği bestecilerimizin atası kabul edilir. Nezaketini, dostluğunu unutmam mümkün değil… 50’li yıllarda halk müziğine bir yöneliş vardır. Metin Erksan, ilk filmi “Âşık Veysel’in Hayatı”nda şarkıları Ruhi Su’ya söyletir. Lütfi Akad filmi “Beyaz Mendil”in müzikleri Muzaffer Sarısözen imzasını taşır. Klasik Türk müziğinin etkisi de sürmektedir. Orhan Arıburnu filmi “Beklenen Şarkı”nın müziğini Şadi Işılay yapar, şarkıları Zeki Müren söyler. Ama, film sayısı arttıkça, filmlere gösterilen özen unutulur, besteciye bile gerek duyulmaksızın filmlerin altına hazır yabancı müzikler ‘döşenir’… ‘Döşeme müzik’ tabir edilen bu kolaycı anlayışın terk edilmesi için epey zaman geçmesi gerekir. USTALARA SAYGI 1950’lerin ikinci yarısında, sinemamız önemli bir besteci kazanır: Yalçın Tura. Ziya Metin’in “Namus Düşmanı” filmiyle sinemaya adım atan, filozof besteci Tura’nın 2000’lere uzanan sinema kariyerinde, “Yılanların Öcü” (Metin Erksan), “Otobüs Yolcuları” (Ertem Göreç),“Keşanlı Ali Destanı”(Atıf Yılmaz), “Umutsuzlar” (Yılmaz Güney), “Asiye Nasıl Kurtulur?”(Atıf Yılmaz) gibi sinemamızın klasikleri yer alır. Bu yılın ustalarından, 60’larda sinemaya adımını atan mimar, müzisyen, tiyatrocu Arif Erkin, “Bitmeyen Yol” (Duygu Sağıroğlu), “Umut” (Yılmaz Güney), “Yatık Emine” (Ömer Kavur), “Kanal” (Erden Kıral), “Değirmen” (Atıf Yılmaz), “Gramofon Avrat” (Yusuf Kurçenli) gibi önemli filmlerimize imza atmış, “Bizimkiler” dizisinin müzikleri ve televizyon dizilerinde üstlendiği rollerle geniş kitlelerin sevgisini kazanmıştır. Bir diğer usta besteci, 70’lerde film müzikleri yapmaya başlayan ve günümüze dek sürdüren Cahit Berkay da, Atıf Yılmaz’ın “Selvi Boylum Al Yazmalım” filmine yaptığı müzikle ün kazanmış, 70’lerde “Canım Kardeşim” (Ertem Eğilmez),“Deli Yusuf” (Atıf Yılmaz) gibi filmlere imza atmış, üç Ömer Kavur filmi (80’lerde “Kırık Bir Aşk Hikâyesi”, 90’larda “Gizli Yüz”, 2000’de “Melekler Evi”) ile üç Altın Portakal’ın sahibi olmuştur. Festivalin “Anılarına” başlıklı bölümünde de, iki değerli bestecimizin müziklerini yaptığı filmler yer alacak. 70’lerde Şanar Yurdatapan ile birlikte Yılmaz Güney’in “Arkadaş”, Şerif Gören’in “Endişe” filmlerinin müziklerini yapan, 80’lerde “Şalvar Davası” (Kartal Tibet), “Fahriye Abla” (Yavuz Turgul), “Adı Vasfiye” (Atıf Yılmaz), “Züğürt Ağa” (Nesli Çölgeçen), “Anayurt Oteli” (Ömer Kavur), “Muhsin Bey” (Yavuz Turgul) filmleri ile ödüller kazanan sevgili Atilla Özdemiroğlu ile Ender Kıral’ın iki filmi, “Hakkari’de Bir Mevsim” ve “Mavi Sürgün”le adını film müziği tarihimize yazdıran Timur Selçuk’u, iki değerli dostu anacağız. Festivalimizin açılış konserinde, bu yılın Onur Ödülünü alacak üç besteci ile yitirdiğimiz bu iki ustanın eserleri çalınacak; Hakan Şensoy’un şefliğinde, El Ele Müzik Senfoni Orkestrası tarafından… Elbette yukarda andığım isimlerle sınırlı değil film müziğimizin ustaları... Sinema tarihimiz, Metin Bükey’den Zülfü Livaneli’ye pek çok sanatçının değerli katkılarını unutmayacak. Önümüzdeki yıllarda seyircimizi sinemamızın klasikleri ile buluşturmayı sürdürürken, ‘Ulusal Yarışma’mızda özgün film müzikleri ile besteciler ve bu besteleri yapıtlarında en işlevsel biçimde değerlendiren yapımcı ve yönetmenler değerlendirilecek, Uluslararası Yarışma’da ise, müzik ve müzisyenler üstüne yapılmış filmler yarışacak. Haftaya, bu yılki festivalde yer alan uluslararası yapımlardan söz ederiz. İlişkilerin bulanıklaştığı yeni bir dünya: The Father
EMİNE UÇAR İLBUĞA The Father filmi dünya prömiyerini Ocak 2020’de Sundance Film Festivali’nde yaptıktan sonra, 93. Akademi (2021) ödülleri (Oscar) için 6 dalda aday gösterilse de En İyi Erkek Oyuncu (Anthony Hopkins) ve En İyi Senaryo ödülleri olmak üzere sadece iki dalda ödüllerin sahibi oldu. Florian Zeller’in 2012’de Paris’te ilk gösterimini yaptığı tiyatro oyunu The Father, Avrupa başta olmak üzere dünyanın birçok ülkesinde sahnelendi. Zeller’in The Father (Le Père), The Mother (La Mère, 2010) ve The Son (Le Fils, 2018) oyunlarını farklı yıllarda izleyici ile buluşmuş üçlemesi olarak değerlendirmek gerekiyor. Zeller oyun üçlemesinden The Father’ı filme çekerek sinemaya adım attı ve The Son’u da sinemaya uyarlamak üzere çalışmalara başladı. Bundan sonra The Mother’ı da çekerek tiyatroda farklı yıllarda sergilediği üçlemeyi sinemaya taşıyacak gibi görünüyor. Özellikle ilk uyarlama filmi ile Akademi’de en iyi senaryo ödülünün sahibi olması bu çabasında haklı olduğunu gösteriyor Fransız yazar, senarist ve tiyatro yönetmeni Florian Zeller’in La Père adlı oyunundan sinemaya uyarladığı ve senaryosunu Christopher Hampton ile birlikte yazdığı The Father, aynı zamanda yönetmenin ilk filmi. Filmde Anthony (Anthony Hopkins) yalnız yaşadığı evinde, kızı Anne’in (Olivia Colman) tuttuğu bakıcıları kabul etmeyen, Londra’da yaşadığı kendi dairesinde kalmak için direnen ve giderek hafızası zayıflasa da kendi başına yaşayabileceği konusunda ısrar eden 80 yaşında emekli bir mühendis. Anne filmin ilk sekansında Anthony’i ziyaret ettiğinde ona bakıcısını şikâyet eder ve saatini bulamadığını, bakıcının onu çalmış olabileceğini söyler. Saat, Anthony’nin mesleği mühendislik ve zaman üzerinden okunduğunda demans rahatsızlığının bir göstergesi olarak film boyunca sıkça kaybedip yeniden bulduğu bir semboldür aynı zamanda. Anne, babasına yeni bir ilişkisinin olduğunu ve sevgilisi ile birlikte Fransa’da yaşayacağını, bu nedenle kendisi ile eskisi gibi ilgilenemeyeceğinden dolayı bir bakıcıya gerek olduğunu söyler. Bu konuşma karşısında Anthony’nin kafası karışır. Uzun yıllardır evli olduğunu düşündüğü kızının söylediklerini anlamaz. Bundan sonra film sürekli değişen mekân ve zaman algısı gibi, farklı kişilerin dahil olduğu karmaşık bir yapıda ilerler. İzleyici Anthony’nin gözünden onun yaşadığı tüm zihinsel bulanıklığa dahil olur. Olayları onun gözünden görür. Böylece Anthony’nin demans rahatsızlığının başlangıcından ileri düzeye geçişi tüm çıplaklığı ile izleyicilerin de dahil olduğu bir deneyime dönüşür. Film uzun bir süre Anthony’nin bakışı üzerinden ilerlerken, zaman zaman kızı Anne’in bu gelişme karşısında ürettiği çözümler, babasına yardım etme konusunda tek başına çaresiz kaldığı anlar onun gözünden sunulur. Böylece izleyici hem demans olan yaşlı bir bireyin zihinsel karmaşıklığını hem de onun en yakınındaki kızının fedakârlıkları ve hastalığın ilerlemesi ile giderek artan çaresizliğini birebir deneyimler. The Father’da filmsel gerçeklikle Anthony’nin gerçekliği gibi, kişiler ve mekân da sürekli değişir. Anne gerçekten kızı Anne mi? Ya da salonda birdenbire ortaya çıkan kişi Anne’in kocası mı? Hepsi onun zihninde sürekli değişen ve her biri ile yaşadığı geçmişe ve şimdiye ilişkin deneyimler olarak kopuk ve iç içe geçmiş bir şekilde ilerler. Mutfakta iken evin salonunda oturan damadı, alışverişe giden ve eve döndüğünde yabancı bir kadın olarak karşısına çıkan kızı, kendi evinde olduğunu düşünürken, kızı ve damadının evinde olduğu gerçeği arasında inatla söylenenler ve yaşadığı mekanın değişimi gibi bakıcılar karşısında giderek daha bir gerçeklikten kopan Anthony’nin öfkesi, bazen salonda damadı (ya da bakım evindeki bakıcı)’dan yediği tokat karşısındaki şaşkınlığı ve suskunluğu, filmin sonunda bir bakım evinde yeni yüzlerle ağlayarak annesine seslendiği anlar hem filmin hem de Anthony’nin yaşam döngüsünün sonudur. Film aslında tek bir mekânda geçiyor. Ama odalar, uzun koridorlar, yatak odası, salon ve arka planlardaki sürekli değişen nesneler, set tasarımındaki ustalıkla farklı mekânsal algılar yaratmada etkili oluyor ve Zeller bir tiyatro oyunu uyarlaması olan filminde sinemanın avantajlarını kullanarak, Anthony’nin mekânla ilgili zihinsel gelgitlerini de başarıyla sunuyor. Ayrıca Ben Smithard’ın kamerası ve Yorgos Lamprinos’un kurgusu ile Anthony’nin zorlu hikâyesi uzam ve zamanda sürekli sıçramalardan ziyade olay örgüsünde bir süreklilik yaratmayı da başarıyor. Böylece Anthony’nin demans rahatsızlığı ilerledikçe onun gerçeklikten daha da koparak, olayları algılaması zorlaşırken, izleyicinin ilk başlarda yaşadığı karmaşıklık daha bir çözülüyor ve izleyici hem filmi hem de karakterin bellek ve zihninde yaşadığı kopuşları anlamaya başlıyor. Florian Zeller The Father filminde, demans hastalığının ciddiyetini tam anlamıyla bu hastalıktan muzdarip yaşlı bir bireyin bakış açısından başarıyla anlatıyor. Zeller, Anthony’nin ileri yaşlılık döneminde bakıcıları ve kızı ile olan ilişkileri, onlara ilişkin değişen algısı, bulanıklaşan zihni ile gündelik yaşamının zorlaştığı hayatı örneği üzerinden demans hastalarının, akrabalarının, sevdiklerinin günlük yaşamlarındaki en küçük değişikliklerin bile ne kadar şok edici olabileceğini gösteren oldukça vurucu, gerçek ve bir o kadar da duygusal bakımdan sarsıcı bir öykü ortaya koyuyor. Özellikle son yıllarda değişen demografik yapı tüm dünyada yaşlılık ile ilgili tanım gibi yaşlılığa ilişkin algıyı da değiştirdi. Büyük ailelerin çözülmesi, yalnız yaşayan yaşlı nüfusun artışı, bakıma muhtaç olan yaşlıların bakımı konusunun sadece ailelere bırakılamayacak kadar zorlu ve kapsamlı bir alan olduğu gerçeğini ortaya koyuyor. Dolayısıyla hem yaşlı bireyleri yalnızlaştırmadan ve ötekileştirmeden, aktif ve sosyal yaşamlarını idame ettirebilmeleri hem de onların ailelerine de kurumsal olarak destek sağlanacak yapılanmalar zorunlu. Yaşlılık yaşamın doğal bir evresi ve genel olarak yaşamın son halkası olarak görülür ama aynı zamanda yaşlılık ile birlikte bireylerin yaşamlarında fiziksel, psikolojik, toplumsal ve ekonomik boyutuyla çok kapsamlı bir değişim ve dönüşüm süreci yaşanır. Bundan dolayı kaçınılmaz bir olgu olarak yaşlanma ve dolayısıyla yaşlılık sanayileşme, göç, kentleşme gibi birçok etkenle birlikte bireyselleşen bir toplumda yaşamın önemli bir evresi olarak özellikle ileri yaşlılıkta insanı yakın çevresine bağımlı kılan, yardım ve destek olmadan gündelik yaşamını idame ettirmenin mümkün olamayacağı koşulları da beraberinde getirebilmektedir. Bu durumda kendi başına gündelik yaşamını idame ettiremeyen yaşlı bireylerin alışık oldukları yaşam alanlarında, onların hassasiyetlerini dikkate alacak ve sadece fiziksel bakımları değil duygusal, sosyal, bağlamda da onlara sağlıklı zaman ayırabilecek bir bakımı gerektiriyor. Bununla birlikte ileri yaşlılıkta daha yoğun görülen demans ve de Alzheimer rahatsızlığı bireylerin bellek, algılama ve bilinç gibi zihinsel yeteneklerinin bozulması ile kendini göstermekte ve çoğu zaman aileler bu sorunla zorlu bir mücadele içinde yalnız kalmaktadırlar. The Father filminde uzun yıllar yalnız yaşayan ve daha sonraları Alzheimer tipi demans nedeniyle algılama, düşünme ve bilinç kaybı gibi, bellek ve zihinsel yetenekleri giderek bozulan Anthony ve tüm bu yaşananlar karşısında kendi yaşamı ile babasının bakımı arasında sıkışmış kızı Anne’in zorlu hikâyesi güncel bir sorun olarak, her iki tarafın yaşadığı haliyle ve tüm çıplaklığı ile ortaya konuluyor. Sinemada yaşlı bireylerin temsilleri konusu da genel olarak sorunlu bir alana işaret ediyor. Yaşlılar genellikle ana karakterlerin ebeveynleri olarak çoğu zaman ikincil ve klişe roller ile temsil edilmektedirler. Hem ulusal hem uluslararası sinemada yaşlı bireyleri merkeze alan az sayıda film olsa da genelde yaşlılar görülmeyen, yok sayılan ya da komik, huysuz, düşkün bireyler veya çocuklarının yaşamına müdahale eden ya da onlara destek olan, bazen de filmdeki ana karakterlerin geçmişte yaşadıkları travmaların kaynağı olarak yer bulmaktadırlar. Yaşlılığı yaşamın önemli ve doğal bir evresi olarak algılayan, onları doğal ve gündelik yaşamlarından koparılmış birer stereotipe dönüştürmeden, kalıp rollerin dışında, dışlamadan filmlerde karakterize eden, onları merkeze alan (Bayan Daisy’nin Şoförü, Straight’in Hikâyesi, Tokyo Hikayesi, Güle Güle, Bulutları Beklerken, Pandora’nın Kutusu …) filmlerin sayısı azdır. Filme ilişkin son sözü 93. Akademi ödüllerinde The Father filmindeki rolü ile en iyi Oscar’ı alan Anthony Hopkins’in Mart 2021’de ray Filmmagazin dergisinde yayımlanan söyleşisinden alıntı yaparak bitirmek istiyorum. Hopkins The Father filmini günümüz pandemi koşulları ile paralel bir şekilde yorumluyor ve “hayatın çok güzel bir hediye ve vahşi bir güzelliğe sahip olduğunu, ancak gerçeklikle bağlantınız ve düşüncelerinizin netliği gibi hafızanızı kaybederseniz bunun çok büyük bir trajediye” dönüşeceğini söylüyor. Hopkins, “hayatta neden bu kadar aptalca şeylere zaman harcadığımızı anlamamız gerektiğini, nefret, şiddet ve suçlamalarla dolu bir dünyaya kimsenin ihtiyacı olmadığını, bunların en nihayetinde üstesinden gelmemiz gereken ciddi patolojik durumlar” olduğunu belirtiyor. Hatta “insanlar zeki hayvanlar olarak kabul edilir, ancak bizler o kadar da zeki miyiz?” diye soruyor. “Bizim tarihimiz bir savaşlar tarihidir. Oysa felsefenin, bilimin ya da sanatın olanakları yeterince kendine yer bulamıyor. Şu anda sahip olduklarımızı takdir edecek kadar akıllı olmamız gerekiyor. Kedim bir gün öleceğini bilmiyor … ama bana bu film kendi ölümlülüğümü hatırlattı.” Asya Sineması 3: Miyazaki animeleri üstüne
PROF. DR. ULAŞ BAŞAR GEZGİN & BURAK KEREM YALÇIN Hayao Miyazaki, kariyerine animasyon yapımlarında çizerlikle başlamış, dönemin manga uyarlaması birçok anime dizisinde yardımcı ve baş çizer olarak çalışmıştır. Bunun dışında manga denen Japon çizgi romanları da çıkarmıştır. Kendisinin yazdığı ve yönettiği ilk uzun metrajlı film olan 1984 yapımı ‘Nausicaä of the Valley of the Wind’ filminin elde ettiği başarıyla Anime dünyasında kendine ait yerini sağlamlaştırarak 1985 yılında arkadaşlarıyla Japonya’nın Disney’i olarak da adlandırılan ‘Stüdyo Ghibli’yi kurmuştur. Ödüllü birçok yapıma imza atan Miyazaki, Şinto ve Budist kültürden beslendiği yapımlarında savaş, çevre kirliliği ve kapitalizm gibi konuları işlemiştir. Anlatılarında kullandığı masalsı dille, eleştirilerini doğrudan bir biçimde anlatmaktansa imgesel ve soyut bir dili tercih etmiştir. II. Paylaşım savaşı sonrasının Japonya’sında büyüyen Miyazaki’nin anlatılarında, savaşın yıkımını ve sonrasındaki toparlanma sürecindeki çevresel etkileri görmek şüphesiz doğal bir yansımadır. Aynı şekilde bu buhranlarla yetişen kendi neslinin en çok ihtiyacı olan umut ve iyimserlik de anlatılarının içindedir. Yapıtlarındaki kötü gibi görünen karakterler, aslında yanlış inanışlara sahip, dışlanmış veya sevilmemiş kişilerdir. Kötü insan yoktur Miyazaki sinemasında, sadece dokunulmamış ruhlar vardır. Doğru yaklaşımlar ve sevgiyle herkesin yola gelebileceğini anlatmaktadır sıklıkla. Bu da, Budist bir tezdir. Masalsı anlatım bu yüzden en sevdiği dildir. Aynı zamanda eleştirildiği de dildir. Çocuklara ve yetişkinlere aynı anda hitap edebilen eserler yazmıştır. Hikâyeleri bu yüzden daha hümanist bir taraftandır. ÇOCUKLARA VE BÜYÜKLERE MASALLAR My Neighbour Totoro – 1988 Kurgusu gerçek dünyada geçen ilk Miyazaki filmi olan ‘My Neighbour Totoro’ 1950’lerin Japonya’sında babalarıyla birlikte hasta annelerinin yattığı hastaneye yakın olmak için kırsal bölgede bir eve taşınan iki kız kardeşin hikayesini anlatmaktadır. Hasta annelerinden uzakta olan çocukların doğayı keşfetmesini ve Animist Şinto inancının izlerini görürüz. II. Paylaşım Savaşı sonrası Japonya’da umudu ve iyimserliği anlatan bir yapıttır. Yapım öncesi ve yapım sonrası ilk yıllarında ilgi görmeyen filmi için Miyazaki bir konuşmasında “içinde süper güçler olmadan ve insanların birbiriyle savaşmadan da bir şeyler anlatılabileceğini göstermek istedim.” diyerek Anime ve Manga kültürünün anlatılarını eleştirmektedir. Çocuklara ve yetişkinlere eşit derecede yüksek hitap etme gücüne sahip film, iki kız kardeşin ormanda karşılaştıkları Totoro isimli ruhla, Batılı izleyici açısından hasta annelerine olan özlemle baş etmek için hayal dünyasına sığınmaları ve Animist Doğu açısından ise ormanın ruhlarıyla birlikte giriştikleri bir macera anlatısıdır. Kiki’s Delivery Service - 1989 On üç yaşına basan genç cadı ‘Kiki’ ve kedisinin eğitimini tamamlamak için ailesinin yanından ayrılarak başka bir şehre yerleşmesi ve burada kurduğu kurye hizmeti işiyle tanıştığı insanlarla olan macerası, ergen genç kızların, kendi ayakları üzerinde durabilme ve özgüven arasında yaşadıkları sorunları anlatmıştır. Bağımsızlığın önemini vurgulayan feminist bir anlatısı vardır. Spirited Away - 2001 “Ruhlar tarafından anne-babası domuza çevrilmiş 10 yaşındaki bir Japon kızının onları insana döndürmenin bir yolunu aramasının öyküsü. Japon Şinto ve Budist folkloründen birçok öğe taşıyan film, ‘Alice Harikalar Diyarında’ ve ‘Oz Büyücüsü’ ile benzerlikler taşıyor. Filmde, kapitalizm, Batılılaşma ve çevre kirliliği eleştirisi var; fakat bunlar çok da ön planda değil.” (*) Doğrudan sistem eleştirisi yapmaktansa birçok yapıtında yaptığı gibi sorunları kişilere indirgeyerek, kötücül -ama aslında kötü olmayan- karakterlerin böyle olmalarının kaynağını yalnızlaştırma, açgözlülük ve yanlış anlamalardan kaynaklanan küslükler olarak göstermeyi tercih ediyor. Çocuklara ve büyümeyen yetişkinlere sadece biraz sevgi ve ilgiyle herkesin iyi olacağını anlatan bol ödüllü bir film. SAVAŞIN BÜYÜK YÜZLERİ Porco Rosso – 1992 Bir manga uyarlaması olan film, I. Paylaşım Savaşı sonrası, İtalyan faşizminin yükseldiği 1930’larda geçen, bir ödül avcısının maceralarını anlatmaktadır. İnsanların domuz olarak gördüğü başkişi bir repliğinde “faşist olmaktansa domuz olmak yeğdir” repliğiyle kendi fiziksel görünümü üzerinden döneme gönderme yapar. Komedi ve gerçeklik arasından geçişler yapan bir kurguya sahiptir. Howl’s Moving Castle - 2004 “Bir İngiliz romanından esinlenme, bir sihir ve cadı anlatısı. Savaş karşıtı bir yapım. Ayrıca yaş ayrımcılığı ve dış görünüş gibi konular işleniyor. Görünüşlerin ne kadar aldatıcı olduğunu ve savaşın bütün cephelerinin aslında ne kadar benzer olduğunu anlatıyor. Güç için verilen mücadelenin yıpratıcılığını yine kişiler üzerinden imgeliyor. Yönetmen, bu filmi, ABD’nin Irak işgaline tepki amacıyla çektiğini söylüyor ve filmi, Amerikalı izleyicilerin sevmeyeceğini tahmin ettiği ekliyor, ama seviliyor. Neden? Çünkü Miyazaki filmlerinin eleştirelliği, genel olarak çok soyut ve masalsı düzeyde. Eleştirileri kime yönelttiği belli olmuyor; bu nedenle, kimse üzerine alınmıyor.” The Wind Rises - 2013 “Tarihsel bir canlandırma filmi. Bir uçak tasarımcısının öyküsü. 1918’den 2. Paylaşım Savaşı’nın bitimine uzanıyor. Barış yanlısı bir yapım. Öyküsü anlatılan kişi, Japon sömürgeciliği döneminde kullanılan savaş uçaklarının tasarımcısı. Film, onun yaşamını birebir aktarmıyor; çokça kurgu yapılmış. Romandan bol kurguyla ve ilgili mangadan uyarlama söz konusu. Miyazaki, film nedeniyle Japon milliyetçilerinin tepkisini çekiyor. Onlar 2. Paylaşım Savaşı’nı hamasetle anarken, Miyazaki barıştan yana.” ÇEVRE ÜZERINE ANLATILARI Nausicaä of the Valley of the Wind - 1984 ‘Stüdyo Ghibli’ öncesi çektiği, bilinmeyen bir gelecekte geçen bir manga uyarlaması olan anlatı, çevre kirliliği ve savaşlar sonrasında, az sayıda kalan insanların birbirleriyle ve dünyayı ele geçirmekte olan zehirli doğa ve böceklerle olan savaşını görüyoruz. Savaş aletleri dışında teknolojinin gerilediği, kaynakların kısıtlandığı dünyada kendilerini yok eden doğayı anlamak yerine ona açtıkları savaşın çözüm olacağına inanan insanların, savaşları bitirmek için giriştikleri savaşın çelişkisini görüyoruz. Mücadele etmek ve savaş arasındaki farka eğilen film, doğanın yeniden kendini toparlamasında insanın öneminin olmadığını, insanla veya insanlar olmadan yeniden kendine bir yol bulacağını ileri sürüyor. Castle In the Sky - 1986 19. yüzyılda geçen bir kurguya sahip film, uçan bir şehri arayan genç kızla ile erkeğin maceralarını anlatmaktadır. Teknoloji ve doğanın bir arada bulunabileceğini anlatan bir Ekotopya anlatısıdır. Teknolojini nasıl zarar verdiğinden çok nasıl kullanılırsa doğaya katkıları olacağını ele alıyor. Princess Mononoke - 1997 Lanetlenen bir orman ruhu tarafından zehirlenen genç bir adamın, lanetin kaynağını ararken karşılaştığı savaş ağaları ve diğer orman ruhlarıyla yaşadıklarını anlatan “tarihsel, fantastik bir savaş destanı. 14-16. yüzyıl Japonyası’nda geçiyor.” İnsanın doğaüstünde bitmek bilmeyen hâkim olma mücadelesini ve bunun gerekliliklerini anlatırken, diğer yandan doğanın zarar görerek aynı sertlikle insanlara verdiği cevabı anlatıyor. Doğayla olan savaşın kaybedeni her zaman insandır gibi bir ileti de çıkıyor filmde. Ponyo - 2008 Çevre üzerine bir diğer Miyazaki canlandırması olan ‘Ponyo’, “5 yaşında bir erkek çocuğu ile insana dönüşmek isteyen bir Japon balığının öyküsü. Anlatının geri planında çevre kirliliği yine çok vurgulanmadan belli belirsiz anlatılıyor. Elbette, bir Miyazaki klasiği olarak, görüntüler ve müzikler harika.” *Metin boyunca tırnak içindeki alıntılar şuradan: Gezgin, U.B. (baskıda). Temsiller, İzlekler, Özlemler: Asya Sineması ve Beyaz Perdede Toplumsal Temsiller. Yüzleşmek için hatırla geçmişi
İbrahim KARAOĞLU Sanki anılarını, düşlerini toplayıp yan yana gelmiş, kaynaşmış insan topluluğu onun resimlerindeki figürler. Her resminde farklı bir mekân kurgusu içinde, sanatçının belirlediği konseptin görsel ve düşünsel algılarını oluşturuyorlar. Çünkü ressam Orhan Umut her sergisini yaratıcı düş gücüyle, kendine özgü bir mekân algısıyla biçimlendirdiği yapıtlarla gerçekleştiriyor. Öznenin gerçek yaşamda temsil ettiği şeyleri, algıları betimleme ve sanatın gerçekliğiyle sunma biçimi olan figüratif sanatın kulvarında yer alan özgün bir sanatçı Orhan. Sosyal gerçekliği, kişisel yaşam deneyimlerini, kendisini etkileyen olguları, olayları yorumlayarak kendi figürasyonuyla yansıtıyor. Biçimlendirdiği her şeyi düşünsel bir bağlamla, eleştirel gerçekçi bir anlayışla; tutarlı, duyarlı ve yeni görme biçimlerinin varsıllığıyla şekillendiriyor. Yaşamı yeniden yorumluyor hep. Kimi sanatçılar, figüratif tarzlarını; bir gerçekliği imitasyona dönüştürerek sürdürdükleri için yapıtları sahiciliğini yitiriyor. Orhan Umut, bu tuzaklara düşmeden, yaşamın özünü içselleştirerek, kendi biçeminin formlarıyla; özenli, sahici ve içten bir görüngüyle oluşturuyor yapıtlarını. Son yapıtlarından oluşan “Yüzleşme” adlı sergisi 27 Nisan’dan bu yana İstanbul Cadde160 Art Gallery’de sürüyor. İnsanın kendisiyle ve başkalarıyla yüzleşmesini yansıtan sergideki resimlerinin her biri birer görsel manifesto. Bu görsel manifestolarını sözel manifestosuyla da pekiştiren Orhan Umut: “Geçmişimiz bu günden özerk değildir. Aradaki organik bağı silip atamayız. Bu yüzden inşa etmek istiyorsak bu günü, yüzleşmek gerekir geçmiş ile. Önceki yüzleşme deneyimlerimizi altüst eden bir şey bu. Yeniden doğuş süreci de diyebiliriz buna. Hangimiz azınlık veya çoğunluk tarafındayız bilemem ama arada çalınmış bir kuşağın veya kuşakların olduğunu söylemek pek mümkün... Varoluşlarını işgal edilmiş yaşamlarından alıyorlar. Sıfır noktasına çekilmek istenen bu hayatlar kendi rutin yaşam alanlarındaki meşruiyetlerini tayin etme çabasındalar. Sadece bu boyutuyla ele alındığında dahi büyük bir saygınlığı hak ediyorlar bence. Hatırlamak zayıflatmaz güçlendirir aksine. Hatırlayalım ve yüzleşelim kendimizden başlayarak” diyerek tanımlıyor. Katılıyorum bu söylemine. Son sergisinin okuma kılavuzu olmuş bu iletisi. BÜYÜLÜ ESERLER BURADA Resimlerindeki yaşam durumlarını bir duygulanımı yaşatmak için sunmuyor, insanın kendine yabancılaşmasından kaynaklanan nedenlere dikkat çekmeye çalışıyor ve izleyicisini aktif bir sorgulayıcıya dönüştürmek için yabancılaştırma efektleri kullanıyor. Figürlerin hemen arkasına yerleştirdiği nesneler uyarıcı efekt etkisiyle resmin rüyasını bozuyor. Resmini oluşturan tüm nesnelerin birbirleriyle ilişkilerini yüzleşme bağlamında sunuyor Orhan. Dış dünyanın durumlarını kendi iç penceresinden gözlemleyerek, içindeki aynada yüzleşerek yansıtıyor. Ve resimlerinin içinde dolaşırken Murathan Mungan’ın on beş yıl önce Birikim Dergisi’nde yazdığı “Yüzleşme Korkusu” yazısının bir bölümü çağrışıyor belleğimde, “Kendimizi oldurmak, geliştirmek; kişisel malzememizi gözden geçirmek, benliğimizi bütünlemek, yaşamımızı yenilemek, varoluşumuzu anlamlı kılabilmek için, gereken durumlarda kendimizle, gerçeklerle ve hayatla ‘yüzleşebilmek’ gereklidir” diyen söylemi. Yolunuz Bağdat Caddesi’nden geçerse izleyin Orhan Umut’un “Yüzleşme” sergisini. Sezgisel ve çağrıştırıcı bir dille büyülü resimlerin içinde dolaşın. Kırılsın bu Cam Tavanlar
Televizyonda, yaz dizileri denilen dalga başladı. Bu hafta başlayan ve ismi ile kadınlarla ilgili olduğuna işaret eden “Cam Tavanlar” dizisi hemen ilgimi çekti. Ayrıca yeni yönetmenlerden Fehmi Öztürk’ün renkli karakterini diziye yansıtabileceğini düşünmem, romantik komedide kendi kodlarını yaratan Meriç Acemi’nin senaryosunu da merak etmem ve seneler önce birlikte çalıştığım Ömer Özgüner’in yapımcı olarak modern bir hikâyeyi seçmiş olma ihtimali motivasyonlarım oldu. Malumunuz, “cam tavan” oldukça can alıcı bir kavram. İş yaşamında, kadın-erkek eşitsizliğinin nedeni olan en temel sorunlardan biri. Hayatım boyunca bu kavramı, kadınların çalıştıkları şirketlerde üst düzey pozisyonlara yükselmelerini engelleyen, elle tutulamayan gözle görülemeyen, Onryō tipli kötü bir hayalet olarak gördüm. Kadının kişisel yetersizliği ile yakından uzaktan alakası olmayan bu hayalet toplumsal roller, ailevi sorumluluklar bahaneleri ile ön yargılardan oluşan görünmeyen bir engel adeta. Hal böyle olunca Cam Tavanlar ismine kayıtsız kalmak imkânsızdı. KIYAFETLERİN MESAJI Dizi ilk bölümünde başrolündeki Leyla (Bensu Soral) ile güçlü bir kadın karakter yaratırken, kadının erkek egemen iş dünyasında karşılaştığı zorlukları yansıtıyor. Belki bu durumun üzerine biraz fazlaca basarak yapıyor bunu. Ardından diziye diğer başrol Cem (Kubilay Aka) karakteri dâhil oluyor. Flashback ile bu ikilinin geçmişteki hukuklarını görürken büyük bir iş plazasında aynı iş pozisyonu için rekabet içine girme anlarını eş zamanlı izliyoruz. Leyla’nın nasıl bir karakter olduğunu daha fazla açık eden bu ilk bölümde, Cem ile ilgili seyirciyi muğlakta bırakmak tercih edilmiş. Bu sebeple biraz Leyla üzerine konuşmak daha doğru. Leyla ile ilgili ilk gözüme batan detay kullanılan giyim tercihi. Leyla günlük iş hayatında blazer ceketi, kırmızı taban Louboutin markalı stilettosu ile dolaşırken gözlerimiz önemli bir parti için ne giyeceğini merak ettiğimiz o ana kilitleniyor. Romantik filmlerin kalıplaşmış bu ağır çekim sahnesinde; erkek karakter kadını arabanın yanında bekler, müzik girer, ağır çekim adeta durma noktasına gelir, erkeğin gözleri parlar ve en son seyirci kadının ne giydiğini görür. Bu sahnelerde kıyafet seçimleri gösterişli haute couture (özel dikim giysi) veya seksi bir gece elbisesi olur. Leyla için burada sivri omuzlu şık bir pantolon ceket takımı seçilmiş olması hoş bir ters köşe olmuş. Tabii keşke seyircinin zaten anladığı bu ters köşe, erkek karakter tarafından bir kez daha söylenmeseydi. Ama bu bir televizyon dizisi, burada kurallar böyle maalesef. Türk romantik komedi yapımlarının klişesine dönüşen kurtarıcı asansör sahnelerini bilirsiniz. Yaratıcı tembelliğinden kaynaklı bu sahnelerde didişen veya kavuşamayan âşıklar defalarca asansöre konulur ve aralarında bir tansiyon oluşturulur. Leyla’nın asansör kullanmaması ile senarist Meriç Acemi belki de kendi mucidi olduğu bu kolaycı asansör sahnesi tekrarlarını yıkmış. Umarım bundan vazgeçmez. Elbette Leyla’nın plaza ve rezidans gibi çok katlı yerlerde asansör yerine merdiven kullanmasının bir mesaj olmalı. Şimdilik Leyla’nın zoru sevmesi, kendine yüklenmeyi huy edinmesini simgelediğini düşündüğüm merdiven meselesi ileri bölümlerde muhtemelen travmatik bir hikâyeye bağlanacaktır. Dizide sevdiğim bir sahnede, merdivenlerden inenin erkek olması, kadının ise basamakları tırmanarak yukarıya çıkan olması çok hoşuma gitti. Yönetmen Fehmi Öztürk’ün kamera açı seçimleri ile seyirciyi manipüle ederek karakterleri resmettiğini görüyoruz. Cem karakterinin alt kamera açısıyla tek başına rezidansın en tepesinde göründüğü kadraj ile Leyla’nın seyirciyle daha çok özdeşleştiği plan tercihleri ile erkek patronlar arasında küçük ve sıkışmış kaldığını gösteren kadrajlar gibi. DİVANA SIĞMAMAK Leyla’nın bakış açısından gördüğümüz Jean Jacques Rousseau’nun Toplumsal Sözleşme kitabı havalı bir göndermeydi. Ancak kadınlar hakkındaki görüşleri hâlâ eleştirilen Rousseau’nun dizinin üstlendiği güçlü kadın olgusu için isabetli bir referans olduğunu düşünmüyorum. Dizi nasıl bir dizi veya neye dönüşecek pek anlayamadım çünkü Leyla’nın, çocukluğunu, iç dünyasını temsil eden divandan CEO’luğa geçişi çok hızlı oldu. Ve bu hız dizinin nereye ilerleyeceği açısından şüphe uyandırıcı. Umarım ismi ile ‘farklı iş yapıyoruz mesajı’ veren ve bu sebeple ciddiye alıp üzerine konuştuğumuz dizi tüm bunları göstermelik olarak yapmıyordur. Eğer böyle ise her zamanki erkek kadın romansından başka bir şey kalmaz geriye. Ki bu bence bir sıkıntı. Çünkü ne yazık ki başrol oyuncularının arasında seyirciyi heyecanlandırabilecek bir kimya yok. Ve ne olursunuz kısaltın artık dizi sürelerini. İBB müzeleri ziyarete açılıyor
Leyla ile Mecnun'un yeni sezon çekimlerinden video yayınlandı
Müzisyen Nuran Taş: Türküyü herkes dinlemeli dedim
Öykü Özfırat Astrofizikçi bir müzisyen, Nuran Taş. İlk albümü “Doğarcasına” ile beğeni toplayan Taş’ın, sözleri ve bestesi kendisine ait olan “Oy Gönül” isimli çalışması dinleyiciyle buluştu. Müzisyen ile “modern etnik formda” dediği eseri “Oy Gönül” ve müziği üzerine kendisi ile konuştuk.  Nuran Taş, müzik serüvenini sorduğumuzda, “Müzik astrofizikten çok önce vardı. Çocukluğumda başlayan doğal bir yönelim olduğunu düşünüyorum. İlkokul 5’inci sınıfta mandolin çalarak ilk kez notayla tanıştım. Şarkı, türkü söylemeyi, şiir okumayı çok seven bir çocuktum. İlk profesyonel çalışmama kadar müzik adına, kendi koşullarımda yapılabilecek ne varsa yaptım” diye cevaplıyor. YOLCULUĞUN SONUNDA GÖZLERİM DOLDU  Taş, “Oy Gönül” şarkısının hazırlık süreci için ise “Bir şarkının, türkünün oluşum süreci maceralı, heyecanlı, zorlu ve uzun bir yolculuk gibidir. Ama daha önce hiç gitmediğiniz bir yere yapılan bir yolculuk bu” ifadelerini kullanıyor. Müzisyen, parçanın ortaya çıkış sürecini şöyle detaylandırıyor: “Söz ve müzik bana ait olduğu için en önemli konu düzenleme ve stüdyo kayıtları. İlk pilot kayıttan sonra, karşılıklı konuşarak ortak bir dil oluşturmaya çalıştık müzisyen arkadaşlarla. Sözlerdeki derinliği aktaran, dinamizmiyle dinleyende heyecan uyandıran bir alt yapı olmasını istedim. Stüdyoya her gidişimde oluşacak resmin bir bölümünü görüp sonrasını hayal ederek döndüm. Yolculuğun sonu harikaydı mutluluktan gözlerim doldu ve bu türküyü herkes dinlemeli dedim. Video klip çekimini de aynı emek ve titizlikle tamamladık ve ortaya “Oy Gönül” çıktı.”  RUHU OLAN, YÜREĞE DOKUNAN MÜZİK  Müziğindeki ilham kaynaklarını sorduğumuz Taş, “Müziğe başladığım ilk yıllarda, ‘kendin gibi olmak’, ‘özgün olmak’ adına düşüncelerim vardı. Söz yazıp, beste yapıyor olmam bu düşüncelerimi pekiştirdi. Yorumcu olarak da, üretim anlamında da kendime sınır koymayı sevmiyorum” yanıtını veriyor. Taş, düşüncelerini şöyle örneklendiriyor: “Bundan önceki tekli çalışmam “Ah Yarim” çok duygusal bir aşk şarkısıydı, o da çok sevildi. “Oy Gönül”, “modern etnik form”da bir çalışma oldu. Daha doğrusu yolculuk bizi oraya götürdü. Dinleyicilerim üzerindeki etkisi ise, yüreğe dokunan, ruhu olan bir müzik şeklinde anlamını buldu.” Orhan Baba’ya açık mektup
Orhan ağabey, merhaba öncelikle selam eder, saygılarımı sunarım. Sizi tanımak sizinle aynı masada sohbet etmek, sizin anılarınızı, Karadeniz aksanıyla anlattığınız fıkraları birebir sizin ağzınızdan duymak bahtiyarlığına eriştiğim için çok mutluyum. Sizin halinizi hatırınızı sorduğumda “berhudar ol” demenizdeki alçak gönüllülüğün, derin tarih ve astronomi bilginizin beni şaşırtmadığını söylersem yalan olur. Açıkça söylemem gerekirse sizin müziğiniz benim müzik anlayışıma oldukça uzaktı ama yazdığınız sözler, o yıllarda rol aldığınız “toplumsal içerikli” filmler her genç gibi beni de etkilemişti. Sonra çok çok yıllar geçti. İkimiz de bir meslek birliğinin yönetim kurulunda yan yana oturarak telif hakları ve hak sahipleri adına bir hak mücadelesine giriştik. Siz de hep ifade ettiğiniz gibi üç alanda da hak sahibiydiniz. Eser sahibi, yorumcu ve yapımcı. Bu yüzden sektörün sorunlarını en iyi bilen ağabeylerimizden biriydiniz. MÜZİK SEKTÖRÜ KULİSİNİZ DEĞİL “Toplu hak yönetimi” toplu hareket edilerek alınır Orhan ağabey. Sizin tabirinizle “50 yıllık şöhret hayatı”nız bunun önüne geçmemeli. Meslek birlikleri ve bu alanda çabalayan STK’ler sizin orkestra elemanlarınız, müzik sektörü de sizin kulisiniz değil. Bir defa bu konuda anlaşalım. Çok iyi, çok ünlü bir müzisyen olmak bir müzik meslek birliğini iyi yöneteceğimiz anlamına gelmez. Yöneticilik -özellikle sanat alanında ise- farklı özellikler gerektirir. Bu birliklerde söz sahibi olduğunuz zaman alkışı iktidar tarafından değil, üyelerinizden almanız gerekir. Ve de devletle masaya oturulduğunda kişisel ilişkiler değil temsil ettiğiniz kurumun prensipleri gelir. Aylardır müzik meslek birlikleri ve müzikle ilgili sivil toplum kuruluşları müzisyenlerin ve sektörün nefes alabilmesi için çabalıyoruz. Bunların içinde kurumumu temsilen naçizane ben de varım. Ama iktidarın borazanı bir gazeteye verdiğiniz bir demeçte “ Müzisyenler için mücadelemizde Şeşen’in hiçbir katkısı yok” başlığı beni çok üzdü, sizi üzmedi mi? Hak takibi yapan bir meslek birliğinin bir zamanlar başkanı olarak sizin ağzınızdan çıkan ve de emeğe saygısızlık olan bu röportajı okuduğunuzda hiç mi yüzünüz kızarmadı? Benim Kültür Bakanlığı’nın yaptığı bu desteği sahiplendiğimi nerede gördünüz? “Devreye girdik ve arkadaşlarımız için bunu yaptırdık” dediğimi öne süren bu kâğıt parçasına nasıl kandınız? İKTİDARLAR GEÇİCİ SANATÇILAR KALICI Bunca aydır çabalayan müzik meslek birlikleri, müzik ile ilgili vakıf ve derneklerin, Kültür Bakanlığı’nın emeğini nasıl bir çırpıda görmezden geldiniz? Ankara’ya giderken telefonla konuşmadık mı? “Ağabey müzisyenler açlık sınırında. Aldığım randevular bunlar. Ama sizin de çok geniş bir çevreniz var. Ziyaret etmem gereken başka yer varsa ve sektöre destek sağlayacaksa lütfen söyleyin oralara da gideyim” demedim mi? Yaklaşan MESAM (Türkiye Musiki Eseri Sahipleri Meslek Birliği) seçiminde birkaç oy uğruna her türlü rezilliği yapabilecek insanların-özellikle müzisyen demiyorum- dümen suyuna nasıl gidebildiniz? Devletime saygılıyım bahanesiyle her iktidarla nasıl bu kadar içli dışlı olabildiniz? İktidarlar gelip geçici ama sanatçılar hep kalıcı. Bazı ülkelerde devlet başkanları sanatçılarını bir resepsiyonda görebilmek için can atarken, siz nasıl oldu da bu iktidarın yüzü oldunuz? Milyonlarca seveniniz vardı bir zamanlar. Belki hâlâ vardır, bilemiyorum. Onlara karşı çok büyük bir borcunuz var. İktidarın değil halkın sesi olmak… Hepimiz birer birer eksiliyoruz Orhan ağabey. Beni cenazelerde en çok etkileyen bölüm nedir biliyor musunuz? Hocanın hakkınızı helal ediyor musunuz sorusuna verdiğimiz cevaptır. Helal olsun… Helal Olsun… Helal Olsun… Buna uygun yaşayalım. Umut ve felaket
Yaşamdan öç alanların iktidarında, yaşayan ne varsa düşmandır. Yeryüzüne, taşlara, dağlara, ağaçlara, ormanlara, derelere, denizlere tutunan ve tutundukça yaşamı çoğaltanlar düşmandır. Yaşam her nerede görülürse, görüldüğü yerde derhal imha edilmelidir. Yaşamdan öç alanların iktidarında her özne kendi bedeninin sömürge valisidir; bedenin asi kuvvetlerini bastırması için iktidar tarafından atanmıştır. Dünya yalandır, ölümsüz ruh vardır sadece. Ölümsüz ruha inanıp bu dünyayı değersizleştirdiğinizde geriye tek bir gerçek kalır: Ölüm ve çürüme. Ölümün yüceltildiği bir dünyada organik olan parçalarına ayrıldıkça sonunda yaşayan her şey ayrımsız, inorganik bir kütleye dönüşür. Yaşamdan öç alanların iktidarında özne çürüyen bir cesettir. Ve özneler arasındaki iletişim yerini, cesetler arası kokuşmaya bırakmıştır. Ve bedenleri kalın bir musilaj tabakası kaplamıştır. Bu yıkım peyzajında tek başına umuda bel bağlamak, çürümenin ve kokuşmanın iyimserliğine gömülmüş bir özne olmayı gerektirir. Yaşamdan öç alanların iktidarında yaşam süreci tersine çevrilmiş, inorganik maddenin kendi üzerine katlanmasıyla organik maddenin, organların, organizmaların ortaya çıktığı yaşam çürüyüp dağılmıştır. Çürümeyi tersine çevirmek, inorganik olanın tekrar kendi üzerine katlanmasıyla, yeniden organik olanın, organların, kurumların ve hayati kavramların yaratılmasıyla mümkündür. Ve Nietzsche’nin dediği gibi, bin yıllık yalanlara savaş açmayı, umudu felaketle birlikte düşünmeyi gerektirir: “Benimle birlikte başlar umutlar… Bunlarla birlikte zorunlu olarak bir felaket insanıyım da. Bin yıllık yalanlarla savaşa girdiğimizde sarsıntılara, depremlere, dağların, ovaların daha önce akla hayale gelmemiş yer değiştirmelerine hazır olmalıyız” (Neden bu kadar akıllıyım, Zeplin). İnorganik peyzajın yerinden edilmesi, peyzajın ürünü olan öznenin yerinden edilmesini gerektirir. Yerinden edilmek, ceset-özneler için bir felakettir. Hazır olmalıyız. *** Felaket nedir ki? Yüceltilmiş inorganik peyzajın ve çürümenin ürünü olan, özne de dâhil tüm kavramların yerle bir edilmesi. Sonrasında öznenin, “yıkılmadım, ayaktayım” diyemeyeceği, kaldığı yerden zombiliğe devam edemeyeceği, aksine “parçalandım ve parçalarımdan yeniden doğdum” diyeceği bir olay. Nedense felaket denince, şeytani kuvvetler gelir aklımıza; Çin setlerimize saldıran göçebe barbarlar; doğanın kuvvetleri. Oysa dışsallaştırıp ötelediğimiz doğanın göçebe kuvvetleri bedenlerin kıvrımlarında dolaşıyor. Çürümeye direnen bu asi kuvvetlerle birlikte yaşamı savunmak yerine, her nedense onları bastırmayı ve içine yerleştiğimiz bütünle birlikte çürümeyi yeğliyoruz. Genetik determinizme sığınır gibi sınıfsal determinizme sığınıp “ben yapmadım, onlar yaptı” demek de kurtaramayacak sizi. İktidar tarafından atanmış her özne, bedenindeki yaşam kuvvetlerini bastıran bir diktatördür; bastırdıkça çürür ve çürütür. Hızla çürümekte olan bütüne hâlâ boyun eğiyor ve susuyorsanız, yaşamı değersizleştirmeye ve bedenleri çürütmeye devam ediyorsunuz demektir. *** Yaşamdan öç alanların iktidarında özne, çürümüş bir bilincin ürünüdür. “Bilinç, bir bütün kendini daha üstün bir bütüne tabi kılmak istediğinde ortaya çıkar; bilinç, bizim uzantısı olabileceğimiz varlığa bağlı olarak doğar, bizi bu varlığa dâhil eden araçtır” (Nietzsche). Uzantısı olduğumuz bütünle birlikte çürüyoruz. Bilinç, “bedenini dinleme, otur oturduğun yerde!” diyor. Ve söz dinliyor, ekranların karşısında oturuyoruz. İçimizdeki doğanın kuvvetlerini dışsallaştırdığımız gibi, çürümeyi de dışsallaştırıp temsillere dönüştürüyor ve temsilleri seyrederken güzel günlerin hayalini kuruyoruz. Tek başına umut yetmiyor; Nietzsche’nin yaptığı gibi, insan aynı anda bir felakete dönüşebilmeli. Ancak felakete dönüştüğümüzde, bin yıllık yalanları üretenlerin felaketi olabiliriz. Bin yıllık yalanlarla inşa edilmiş çürüyen peyzajın yaşamla yer değiştirmesi, seyirci koltuğunda oturan, hızla çürüdüğü halde çürümenin temsillerini seyrettikçe arınacağını zanneden öznenin yerinden edilmesiyle mümkün; inorganik maddenin kendi üzerine katlanarak, yitirdiği organlarını, kavramlarını ve kurumlarını yeniden yaratmasıyla. Bedenlerinize güvenin! Neler yaratabileceklerini henüz bilmiyoruz. Leyla ile Mecnun'un yeni Leyla'sı Deniz Işın oldu
İzmir’de müzisyenlere vefa eylemi
Berkay SAĞOL Borçlarını ödeyemediği için 2 müzisyenin intihar ettiği İzmir’de, Konak ilçesinde müzik aletleri satan esnaf ‘Müzik Susmasın’ diyerek eylem yaptı. Dükkânların önünde müzik aletlerini çalarak farkındalık yaratmaya çalışan esnaf, müzisyenlerin talepleri gerçekleşene kadar her gün saat 12.30’da bu eylemi tekrarlayacaklarını söyledi.  Eyleme katılan esnaf Uğur Can Hayta, “Müzisyenlerin artık kaybedecek bir günü bile yok ve bizde bu konu hakkında bir farkındalık oluşturmaya çalışıyoruz. Pandemi döneminde ilk önce zurnalarını sattı, daha sonra profesyonel çantalarını sattı ve şu anda maalesef inşaatta çalışıyor. Müzisyenler işlerini yapamadığı için bizlerde zor durumdayız” dedi. MÜZİSYENLER NORMALLEŞMENİN DIŞINDA  Eylemde enstrüman çalanlardan biri olan Tarkan Şimşirler, darbuka çaldığını ve geçen sene mart ayından beri işsiz olduğunu belirtti. Şimşirler, “Biz hiçbir şekilde destek alamadık. Destek vermek için vergi mükellefiyeti istediler ama bizde öyle bir şey yok. Biz günlük çalışan insanlarız. Bugün çalışırsak ekmek alırız, yarın iş yoksa açız. Bizim sigortamız yok. Kendimiz veya çocuğumuz hasta olsa hastaneye gidemeyiz. Müzik marketler ise bu dönemde tam olarak mezat haline geldi. Her gün bir sürü müzisyen gelip enstrümanını satıyor. Birçok şey serbest kaldı ama müzisyenler bu işin hiçbir yerinde yok” diye konuştu. Esnaf Murat Atalık ise şunları söyledi:   “Yıllardır bizden alışveriş yapan müzisyenlere destek olmak için ‘Müzik susmasın’ sloganıyla farkındalık oluşturmak istedik. Müzisyenlere vefa borcumuzu ödemek için böyle bu etkinliğe başladık. Her gün onlarca kişi müzik aletini satmaya getiriyor. Tellerini, aksesuarlarını değiştirmeye paraları olmadığı için borç tel istiyorlar.” Müzisyenler için tek çözüm sahne
Işıl ÇALIŞKAN Ülkenin önde gelen müzik gruplarından Redd’in, normalleşme sürecinde müzik dünyasının yok sayılmasını protesto ettiği Maçka Parkı'ndaki açık hava konserinin yankıları sürüyor. 1 buçuk yıl sonra dinleyiciyle buluşan grubunun vokalisti Doğan Duru, aslında bu konseri öncesinde büyük ekipmanlarla yapmayı planladıklarını ama bu protestonun amacından şaşmaması için vazgeçtiklerini anlatıyor. Duru konserin amacını, “İş çok da müziğe kaysın istemedik açıkçası. Konu bir konserden öte sahneye insanları davet etmekti. Türkiye’nin tüm müzisyenlerini oldukları yeri sahneye dönüştürüp müzik yapmalarını teşvik edecek bir şey yapmak istedik” diye özetliyor. Duru ile müzikli protesyolarını ve gelen tepkileri konuştuk. ► Nasılsınız? Bu sahnelerden uzak kaldığınız 1 buçuk yıllık süreci nasıl geçirdiniz? Bence herkes kendine özel problemler yaşadı. Kendine özel çözümler üretenler de üretebildiği kadar idare etmeye çalıştı. Benim daha önce eğitimini aldığım şeyler bu dönemde işime yaradı. Atölyeler yaptım, operacı olduğum için şan dersi verdim. Eğer onları yapmasaydım muhtemelen hayatım çok daha kötü olurdu. Onlar beni biraz kurtardı açıkçası. İyi ki eğitimime epey bir zaman ayırmışım. ► Bu ülkede yaşayan bir müzisyen olarak neler hissettiniz? İlk başta hiçbir destek verilmemesi beklediğimiz şeyler olmasına karşın hayal kırıklığına uğrattı. Meslek birliklerinin görevi sadece telif toplamak evet ama onun ötesinde bir b planı yapabilirlerdi ama yapamadılar, ne kadar uğraşsalar da. Görevlerini öyle görmedikleri için de çok agresif bir çaba sarf etmediler gibime geliyor. Ellerinde en çok data olanlar da meslek birlikleri. Ayrıca eğlence mekânları kapalı olduğu için telif toplamada problem oldu. Bu süreçteki telif ödemeleri normal zamanların 5’te 1’ine kadar indi. Onlar da yeteri kadar destek vermedi.  YARDIMLAR ARADAKİ UÇURUMU GÖSTERİYOR  ► Twitter’da kiranızı ödemek için iki gitarınızı sattığınızı yazdınız. Ben pandeminin ilk dönemlerinde önümü göremediğim için iki önemli gitarımı sattım. Ama Doğan Duru’nun gitarı olarak değil, normal bedeli neyse öyle sattım. İnsanlar bir şeyler alır satarlar. O örneği Twitter’a yazma sebebim şuydu. Bir müzisyenin bir şeyler satıp başka müzisyene destek olması bana biraz yanlış geliyor. Kimin neye ne kadar ihtiyacı olduğunu kimse bilemez. Ama herkesin bir şeye ihtiyacı olduğu kesin. O kadar büyük bir sektör ki… Biz bir yardım konseri planladık ama o parayı nasıl dağıtacağımızı çözemediğimiz için yapmadık. Çözemeyiz, kimse çözemez. Bu iş bir futbol ligi gibi değil. Bizim kendi kendimize sahneye çıkıp kendimizi ifade ettiğimiz kendi kendimize müzikler yaptığımız bir eylem. Dolayısıyla herkes kendi ekonomisini biliyor ve çoğu kayıt dışı. Bunun çözümü herkesin sahneye çıkması. Buna dikkat çekmek istedim.  Aleyna Tilki’nin sahne kıyafetlerinin satılması ve bunun başka ihtiyacı olan bir müzisyene para olarak ödenmesi bana tuhaf geliyor. O zaman Aleyna Tilki’nin kıyafetleri ve parası olmayan müzisyen arasındaki fark sorgulanmalı… Pandemik bir sorunsal da değil bu. Bu ülkenin genel problemi. İnsanların kazançları arasında korkunç farklar var demektir. Uçurumun tanımlanması oldu bu. Ve bu rencide edici bir şey. Müzisyenin rencide edilmesi benim gururumu kırdı. Bizim çok dik bir şekilde ayakta durmamız gerekiyor ve bunun için sahnede olmamız gerekiyor. Başka bir yolu yok. Bu yardımlar konusunda insanların iyi niyetli olduğunu ama bu konuda yeteri kadar düşünülmediğini düşünüyorum. ► İktidarın reflekslerini nasıl değerlendirdiniz bu süreçte? Reflekssizliğini demek daha doğru olabilir belki… O da bu anlattıklarımla çok bağlantılı. Sen kendi içinde ben bu konuyu çözerim deyip bir kampanyaya dönüştürüyorsan iktidara “biz bu işi kendi başımıza hallediyoruz” mesajı verirsin. Hayır halledemezsin. Sosyal devlet birçok konuda zayıf kaldı. Yapması gerekeni yapmadı. Sahneleri açmayıp başka şeyleri açması, kongrelerin lebalep dolması ama o sırada hiç konser veremiyor olmamız…  En basitinden bizim verdiğimiz konsere gelen eleştirilere bakın. Bu parka cumartesi gittiklerinde ne kadar kalabalık olduğunu görecekler. Ne zaman ki oraya bir sahne kuruluyor eleştiri başlıyor. Ben konunun dolaylı olarak ideolojik olduğu konusuna inanıyorum. Müziğe karşı olsalar emin olun İbrahim Kalın single çıkarmazdı. Bunlar müziğe karşıdır çok boş bir cümle. Bunlar gece hayatı, eğlence kültürü ve içkiye karşılar. Ve bunu da dolaylı yoldan bu sistemi çok ciddiye almayarak gösteriyorlar bize. Burada birbirine destek olmak için bu kadar büyük ses çıkarmak yerine iktidara ve devlete karşı “biz sahnemizi istiyoruz” diye ses çıkarılsaydı çok daha doğru olurdu.  KONSERDEN ÖTE SAHNEYE DAVETTİ  Müziğiniz aracılığıyla bir eylem yaptınız, konser verdiniz. Fikir nasıl doğdu? Biz aslında bunu epeydir yapmak istiyorduk. Ama şartların oluşmasını bekledik. Sonrasında bir konser yapalım diye birbirimize yazdık. Aslında bu konseri çok daha büyük ekipmanlarla yapmayı planladık önce. Sonrasında olayın hassasiyetinin bozulacağını düşündük. İş çok da müziğe kaysın istemedik açıkçası. Konu bir konserden öte sahneye insanları davet etmekti. Türkiye’nin tüm müzisyenlerini oldukları yeri sahneye dönüştürüp müzik yapmalarını teşvik edecek bir şey yapmak istedik. Orada başka ekipmanlar kullansaydık bu mesaj yok olabilirdi belki. Bunca zaman sonra dinleyiciyle buluşmak nasıldı? İnsanlar bayağı acıkmış müziğe ve eğlenceye. Dolayısıyla çok güzel bir konser oldu. Sık sık maske uyarısı yaptık. Daha sonra polisin uyarısıyla konseri bitirmek zorunda kaldık. Daha giderdi yani. Bunu bekliyorduk ama korktuğumuz kadar olmadı. Çünkü yasal olmayan bir şey yapmadık.  BİZİM GİBİ GRUPLARIN HANDİKABI ÇOK FAZLA  Bundan sonrası için ne olursa müzik dünyası bir nebze olsun toparlanır mı? Biz açık havada çaldık. Bu konuda hem güzel hem kötü eleştiriler de aldık. Bunun bize, şahsımıza bir gram bile faydası yok. Olmayacak. Çünkü bu en nihayetinde politik bir eylemdir. Böyle olunca markalar, sponsorlar vs.’ler sizin üstünüzü çiziyor. İktidar tarafından zaten çizilmiş vaziyettesiniz. Üniversite festivalleri zaten zorlaşıyor. Onun haricinde popüler kültür var. Zaten sahnelerimiz az. Oralarda “çok dinlenen” isimlere yer veriliyor. Dolayısıyla biz ve bizim gibi grupların handikabı zaten çok. “Muhalefetle ekmek yemeye çalışıyor” diyenler var. Hiç öyle bir ekmek yok. Hayal kurmasınlar.  Bu işin çözümü her şeyin eskisi gibi açılması. Bir an önce aşıların yapılması. Ülkenin normalleşmesi ve herkesin kendi konserini yapıyor olması. Biz muhtemelen açık havada sahne alamayacağız. O sesini çıkarmayan ya da popüler olan insanlar çalacak. Zaten popüler oldukları için seslerini çıkartmıyorlar. Bu yumurta tavuk ilişkisidir. Dolayısıyla bir an önce her yer açılsın ve herkes kendini rahat hissettiği yerde çalsın. Bunun başka da bir çözümü yok. Suat Taşer’i anımsamak
Lise’ye yeni geçtiğim yıl olsa gerek… Babamla sık sık sinemaya gidiyoruz. Birlikte izlediğimiz filmlerden en çok hatırımda kalan ise Ölü Ozanlar Derneği… Robin Williams hakkını vererek edebiyat öğretmenini oynuyor; sınıfta öğrencilerine ders anlatırken bir anda bir şiirin dizeleri dökülüyor ağzından. Henüz şairin adı söylenmeden babam kim olduğunu kulağıma fısıldıyor: Walt Withman. Filmden sonra bir başka gün kitapçıya uğruyorum. Böylece ilk şiir kitabımı satın alıyorum: Whitman’ın Çimen Yaprakları… Eve gelince babam, “O zaman bir de bu çeviriyi oku… Çayır Yaprakları…” diyor. Kitabın başında çevirmenin adı olarak Suat Taşer yazıyor. Hemen ardından da Suat Taşer’in şiirlerini okumaya başlıyorum: Evrende Ellerimiz. Tuhaf bir şekilde Ölü Ozanlar Derneği’nde aktör olmak isteyen çocukla Suat Taşer arasında bağ kuruyorum. Tiyatronun şiire, şiirin de tiyatroya bir hediye olduğunun henüz farkında değilim. Suat Taşer, henüz 1955 yılında Şairler Yaprağı’nda “Tiyatro ve Şiir” ilişkisine nesnel yaklaşmayı başarabilmiş: “Tiyatro bir teksif ve teşhir sanatıdır. Olayları, sahne yasalarına göre düzenler, sonra da aktörler vasıtası ile bu düzeni seyircilere sunar. Düzen sözü ile bir piyesin planını, örgüsünü, yapısını, kastediyoruz. Aktörler bu yapıya can üfler, hareket katar. Bunu da şu iki kaynaktan hız alarak yapar: Piyesin dramatik aksiyonundan, piyesin dilinden. Şiirin ise, sahne şiiri olmak yönünden bir özelliği vardır. Sahne şiiri, hızını hem piyesin dramatik aksiyonundan alır hem de bu aksiyona kendisi ayrıca hız katar. Başka bir deyişle, sahne şiirinin özelliği, karakteristiği dramatik oluşudur, olması gerektiğidir. Aksi halde, sahneye yanlışlıkla çıkmış demektir ki, böyle bir şiirin, amacına varmayan bir mermiden farkı yoktur. Şairlerimizin tiyatroya yakınlaşmaları, hem tiyatro hem şiir için gereklidir.”   ***  Öte yandan Suat Taşer’in henüz ortaokul yıllarında şiir sevdalısı olduğunu biliyoruz. Memed Kemal’in “Şairler Dövüşür” kitabında yer verdiği Ankara Atatürk Lisesi’nde yani Taş Mektep’te yaşanan anısı iki dostun edebiyata başlama serüvenine ışık tutuyor. İki kısa pantolonlu, “Zerre” adında bir dergi çıkartıyor. 1940’lı yıllar. Tek Parti Dönemi. Öyle izinsiz dergi çıkarmak ne mümkün. Önce hükümete gideceksin. Okul Müdürü Frankeştayn lakaplı İhsan Bey ellerinden alıyor bütün dergileri. Çocukluklarına verilip bağışlanıyorlar anlayacağınız.  Belki de o yıllardan bize hâlâ kalan, ağır baskı havası şiirlerine de yansıyor: “Gölgemizden korkar olduk,/selam vermekten, düş görmekten/kundaktaki çocuğumuzdan/ saksıdaki çiçeğimizden/ aynadaki hayalimizden korkar olduk.”  Garip şiirinden izler taşıdığı görünse de düşünsel anlamda 1940 kuşağının şiir yapısına daha yakındır Suat Taşer. Aslında çok açık ki, bu kuşak, savaş kuşağıdır. Belki yaşamamıştır elde silah karşılıklı dövüşmeyi... Fakat savaşın bütün pisliklerini, olumsuzluğunu hissetmiştir. Faşizme karşı bir çığlıktır. Çağdaş hümanist temalar işler hep.  ***  Peki çağdaş hümanist olmak bir edebiyat adamını nasıl bağlar? Nereye götürür yaratılarında? Her şeyden önce, Suat Taşer ve arkadaşları, Tevfik Fikret geleneğini sürdüren bir kısım toplumcu şairlerdi 40'lı yıllarda. Yakın çevre ilişkilerinin yarattığı sorunları yansıttılar şiirlerinde. Şiirinin 142’nci maddeden yargılanmasının nedeni de buydu. Çalıştığı Devlet Tiyatrosu’ndan 1971 yılında emekli olmak zorunda kalması.  Sennur Sezer bir yazısında, Suat Taşer için, “40 Kuşağı şairlerinin tiyatroya emek vereni, şiirini tiyatro kitaplarına feda edeni… Adını, kayıp şairler olarak görmek yürek burkuyor.” diye yazmış. Haksız mı?  Suat Taşer, 1978’de kuruma yeniden dönmüş, Ergin Orbey yöneticiliğinde adını İzmir Devlet Tiyatrosu’nun Müdürü olarak altın harflerde yazdırmıştı. Repertuarındaki oyunlar hâlâ tiyatroseverlerin hafızasındadır. Görevden 80 darbesinin sonrasında alınınca da, Sezar’ı sırtından hançerleyen Brutus yeniden hortlamış, bu kez siyasi hasımlarını değil de konservatuardan okul arkadaşlarını vurmuştu. Suat Taşer’in içlendiği buydu. Çok kısa süre sonra da ayrıldı aramızdan.  Şair arkadaşımız Müjde Bilir, aynı zamanda 9 Eylül GSF Tiyatro Bölümü’nden hocası Suat Taşer’in bütün şiirlerini toplamış, Ayrıntı Yayınları’ndan çıkmış: Bir Ben Bir Yokuş adıyla. Ne de güzel yapmış. Oyunculardan yeni Leyla ile Mecnun paylaşımları
Cem Yılmaz uydurma sözlere imzasının atılmasına isyan etti
Yapı Kredi Yayınları'ndan Hasan Ali Toptaş açıklaması: Gündemimizde değil
Edebiyat dünyasında yaşanan taciz vakaları gündeme gelmiş ve çok sayıda kadın kendilerini taciz eden ünlü erkek yazarları ifşa etmeye başlamıştı. Yazar Pelin Buzluk da, yazar Hasan Ali Toptaş tarafından cinsel saldırıya uğradığını açıklamıştı. Toptaş önce suçlamaları reddetmemiş ve özür dilemiş, ardından özrünü geri alarak ‘vicdanının rahat’ olduğu söylemişti. Açıklamanın ardından Everest yayınları Hasan Ali Toptaş ile yollarını ayırdıklarını belirtmiş, yapımcı Müge Büyüktalaş da Toptaş’ın romanından uyarlanan “Kuşlar Yasına Gider” film projesini iptal ettiklerini duyurmuştu. Mersin Ticaret ve Sanayi Odası tarafından verilen ve bu yıl Hasan Ali Toptaş’a giden Mersin Kenti Edebiyat Ödülü de yazardan geri alınmıştı. Yaklaşık 7 ay önce yaşananlar sonrası Hasan Ali Toptaş ile ilgili bir açıklama da Yapı Kredi Yayınları'ndan geldi. Twitter'da bir kullanıcının "Hasan Ali Toptaş YKY'de," paylaşımına yanıt veren Yapı Kredi Yayınları, "Merhaba, bahsettiğiniz ismin kitaplarının yayınevimizden çıkması gibi bir durum gündemimizde değildir. Bilgi vermek isteriz. Teşekkürler," ifadelerini kullandı. Kadınlar İstanbul Sözleşmesi'nden vazgeçmeyecek: 19 Haziran’da mitingde, 1 Temmuz’da Taksim/Tünel’de isyandayız!
AKP'li Cumhurbaşkanı Erdoğan’ın kararıyla Türkiye’nin çekildiğini duyurduğu İstanbul Sözleşmesi’nin sona ereceği 1 Temmuz’da Türkiye’nin dört bir yanında kadınlar sokakta olacak. İstanbul Sözleşmesi’ni Uygula Kampanya Grubu, tüm kadınları 19 Haziran’da büyük kadın mitinginde, 1 Temmuz’da Taksim/Tünel’de ses çıkarmaya çağırdı. Kampanya grubunun açıklaması şöyle: "Bugün, İstanbul Sözleşmesi'ne giden yolda mihenk taşı olan Nahide Opuz kararının yıldönümü. 12 yıl önce AİHM Türkiye'yi kadına yönelik şiddeti önleme yükümlülüğünü yerine getirmediği için mahkûm etti. İki yıl sonra Türkiye, İstanbul Sözleşmesi'nin ilk imzacısı oldu. Ama bugün devlet kadınları ve LGBTİ+ları şiddetten etkin korumak yerine İstanbul Sözleşmesi'nden çekildiğini ilan ederek, 1 Temmuz son tarih diyerek şiddet faillerini cesaretlendiriyor. 1 Temmuz’a kadar her yerde İstanbul Sözleşmesi’ni anlatıyoruz; sözleşme bizim, vazgeçmiyoruz, kararı geri çekin diyoruz. 1 Temmuz günü ise Türkiye gerçekten İstanbul Sözleşmesi’nden çekilen ilk ve tek ülke olursa, yani şiddeti önleme yükümlülüğünden caydığını böylece ilan ederse saat 19.00’da Taksim/Tünel’de tüm itaatsizliğimizle buluşuyoruz. Bunun ötesi yok. Biz kadınlara ve LGBTİ+lara yaşam hakkı tanımayanlara diyoruz ki; o zaman hayat kimse için olağan akışında akamaz. Bize biçilen rolleri, görevleri, kalıpları, eşitsizliği, şiddeti, adımıza karar verenleri reddediyoruz. Sokağa dökülüyoruz. Haklarımız bizim, hayat bizim, İstanbul Sözleşmesi bizim. Hayatlarımıza birlikte sahip çıkmak için haydi sokağa!" “62-84 Anlaşılmadı Merkez” ödüle doymuyor
Timuçin İpekusta’nın yazıp yönettiği ve başrollerinde Seyhan Arman, Göksu Girişken ve Tajsher Yakub’un yer aldığı “62-84 Anlaşılmadı Merkez” tüm dünyadan ödüller almaya devam ediyor. Dünya prömiyerini San Francisco Transgender Film Festival’de yapan kısa film, pek çok prestijli festivalin resmi seçkisine girdi ve ödüller kazandı. “62-84 Anlaşılmadı Merkez”, kadın ve nefret cinayetlerine dikkat çekerek 6284 sayılı yasanın etkin uygulanmamasını eleştiriyor. Trans bireylere yönelik nefret cinayetlerini de kadına şiddet konusu içinde işleyen film, izleyicilerin oldukça beğenisini kazandı. “Önlenebilir bir sorunu, yasaları etkin uygulamayarak, görevini ihmal ederek sekteye uğratan devlet kurumlarına sorumluluğunu hatırlatmak istedim” diyen yönetmen Timuçin İpekusta, vahşice katledilen Emine Bulut cinayetinden çok etkilenerek senaryoyu yazdığını ifade ediyor. İpekusta “Emine Bulut ve yüzlerce koruyamadığımız diğer tüm hayatlara ithaf ettim filmi. Sadece resmi kurumlar değil, hepimiz sorumluyuz bu suçtan” diyerek herkesin bu cinayetler durdurulana kadar elinden ne geliyorsa yapmasını istedi. Ulusal ve uluslararası onlarca ödül aldı “62-84 Anlaşılmadı Merkez”, Türkiye’de Antakya Uluslararası Film Festivali’nden Jüri Özel Ödülü, Anatolia Uluslararası Film Festivalinden En İyi Kısa Film, ROFİFE Rotary Uluslararası Kısa film Festivalinden Üçüncülük, Foto Film Uluslararası Kısa Film Festivali’nden En İyi İlk LGBT Kısa Film ödüllerini kazandı. Ayrıca Uluslararası Suç ve Ceza Film Festivali, Afsad Uluslararası Kısa Film Festivali, Güzel Ordu Kısa Film Yarışması ve Golden Bridge İstanbul Kısa Film Festivallerinde Finalist filmler arasında yer aldı. ABD’den LGBTQ Unbordered International Film Festival ve New York Movie Awards festivallerinde iki ödül ve prestijli San Francisco Transgender Film Festival, Santa Fe Film Festival başta olmak üzere pek çok festivalin sınırlı sayıdaki Resmi Seçki gösterim listesine girdi. İngiltere, Avustralya, Kanada, Hindistan, Fransa, İtalya ve Japonya’dan ödüller ve resmi seçki başarıları kazanan film son olarak Tokyo, Japonya'da düzenlenen Top Indie Film Awards'ın Spring Edition bölümünde "En İyi Kısa Film" ve "En İyi Mesaj" ödüllerinin sahibi oldu. Ayrıca "En İyi Yönetmen", "En İyi Senaryo" ve "En İyi Müzik" dallarında da aday olma başarısı gösterdi. Filmin festival yolculuğu devam ediyor.  Işığınızı kapatın oyununuzu başlatın
Kazım GÜÇLÜ Bütün sahalarda olduğu gibi tiyatro da hazırlıksız yakalandı salgına. Oysa salgınların, toplu ölümlerin, karantina yaşamının konu edindiği sayısız metin vardı tiyatronun edebiyatını oluşturan. Öte yandan tiyatro hep geçici çözümlerden ziyade kalıcı sonuçlarla ilgilenen ve ahmaklığın maskesini düşürmeye kendini adamış bir sanatken nasıl oldu da “kasaba”ya gelen bu yabancı karşısında çaresiz kaldı!  Krizin soy kütüğünü saptamak diye bir şey var. Oyunun kuralları yeniden yazılıyor. Bu süreci, aynı zamanda tiyatromuzun temel meselelerine yönelerek değişimi sağlayacak bir fırsata dönüştürmek, olası… Alelade bir ölümlü olduğunu unutan güç tutkunlarının, toplumu “enfekte” etmekle yetinmeyip, devletin de “entübe” olmasına yol açan tutumlarını, kanıksanmış mekân formunu bozuma uğratarak anlatıyor “Hamlet’in Bütün Ölüleri”. Oyun, pandemi koşullarına göre düzenlenmiş, “yeni normal” sürecine uyumlu ve her defasında bir seyirciye oynanacak olmasıyla, “kontrpiyede kalan” tiyatromuz için hayati bir hamle adeta.  Shakespeare’in “Hamlet” isimli oyunundan “yeniden yazım” tekniği kullanılarak E. Feza Soysal tarafından yazılıp yönetilen Hamlet’in Bütün Ölüleri, referans metnin bittiği yerden ve oyunda ölümü gerçekleşenlerin ağzından bir anlatılar bütünü olarak kurgulanmış.  Devlet ve birey gibi farklı düzlemlerde görülen kokuşma ve çürümeyi ifade etmede Hamlet oyununu bir imkânlar sahası olarak gören E. Feza Soysal, söylemini cinayetler ve kurbanları üzerinden farklı sahneleme teknikleri kullanarak oluşturmuş.  Hamlet’in Bütün Ölüleri gerek sahneleme tekniğindeki yenilikçi yaklaşımıyla gerekse de “Işığınızı Kapatın Oyununuzu Başlatın” mottosuyla oyunu başlatma konforunu seyircinin kullanımına sunmasıyla, bir “ilk deneyim” iddiası taşımaktadır. Dokuz odaya bölümlenmiş ve her odada seyirciyle oyuncu arasına camdan bir “engel”in yerleştirildiği konteyner’da sergilenecek olan oyunda, Selçuk Yöntem’in bir video performansla rol alıyor olması ayrıca kayda değer.  Batuhan Pamukçu, İbrahim Ersoylu, İbrahim Şahin, Ayşe Gülerman Adem Mülazim, Mesut Özsoy, Ebru Kara Dehkli, Mert Tiryaki’nin rol aldığı Hamlet’in Bütün Ölüleri, Nilüfer Belediyesi Kent Tiyatrosu’nun sezon takvimi boyunca seyircisiyle buluşmaya devam edecek. Anadolu insanı hep öykülerinde
Oğuzcan Ünlü Çağdaş edebiyatımızın dikkat çeken isimlerinden biri olan Şermin Yaşar, çocuk kitaplarıyla tanınsa da yetişkinler için öykü kitapları da bulunan çok yönlü bir yazar. Yaşar’ın Başlarım Şimdi Anneliğe, Oyuncu Anne, Çok Hayal Kuran Çocuk, Oyun Takvimi, Kötü Alışkanlıklara İyi Öneriler, Dedemin Bakkalı, Dedemin Bakkalı Çırak, Tilki Masalları ve Tarihi Hoşça Kal Lokantası ve Gelirken Ekmek Al gibi kitapları bulunuyor.  Şermin Yaşar, Darüşşafaka Cemiyeti ile İş Bankası Kültür Yayınları işbirliğiyle düzenlenen Sait Faik Hikâye Armağanı’nın 67’ncisini Deli Tarla adlı öykü kitabıyla aldı. Yaşar’la ödül sonrası neler hissettiğini ve edebiyatı üzerine konuştuk.  Şermin Yaşar’a öncelikle Sait Faik Hikâye Armağanı’nı almasının ona neler hissettirdiğini sorduk. Yazar Sait Faik’in okuru olmanın önemine dikkat çekerek hislerini şöyle açıkladı: “Hep derim ki; Sait Faik okuru olmak iki yanından öykü ağaçları uzanan, sonu denize çıkan bir yolda aheste yürümek demek. Şimdi bu yolun kıyısında durup birkaç nefes soluklanabilmiş olmak büyük bir mutluluk. Ancak yazar olmak ya da sorduğunuz sorudan hareketle ödül almış olmak, bunlar okur olmakla kıyaslanamayacak şeyler. Okur olmak, onun hikâyeleri arasında dudağınızda bir ıslıkla yürümek bambaşka bir his.” TANIDIK YERLERİMİZİ BULMAYI SEVİYORUM  Şermin Yaşar’ın Deli Tarla kitabındaki öykülerde aile ilişkileri göze çarpıyor. Öykülerinde aile üzerinde durmasının nedenlerini sorduğumuzda Yaşar, “Aile hepimizin ortak noktası. Hepimiz bir ailenin ortasına doğuyoruz. Hepimizin ilk ağrıları, ilk sevinçleri, ilk özlemleri, ilk eksiklikleri orada” diyerek ailenin öneminden bahsetti. Yaşar bu sözlerine ek olarak, “Aile herkesin görünmez iplerle bağlı olduğu, hiza aldığı bir yer. Uzaklaşabilirsiniz, çok uzaklaşabilirsiniz, görünmez olacak kadar uzaklaşabilirsiniz, hiç uzaklaşmayıp düğüm olabilirsiniz, sarılıp, birbirinize dolanabilirsiniz, kesebilirsiniz hatta. Ama o ipi asla tamamen yok edemezsiniz. İnsan sayısı kadar farklı aile var, hepsi çok farklı ve bir yerlerde çok tanıdık. Galiba farklı insan hikâyeleri üzerindeki tanıdık yerlerimizi bulmayı seviyorum” diyerek öykülerinde neden aile üzerinde durduğunu açıkladı.  Yaşar’ın öykülerindeki samimi ve içten dil öykülerini okuyan herkesin ilk fark ettiği niteliklerden biri. Yaşar’a bu yalın dili neye borçluyuz diye sorduk: “Karmaşık konuşmayı da sevmiyorum. Benim için çocuk, genç, yaşlı, tahsilli, tahsilsiz, bana benzeyen, benzemeyen, tanıdığım, tanımadığım yoktur. Hepsi benim insanım, benim arkadaşım. Herkesle buluşabilmenin en kolay yolu sadelik bence. Daha kolay anlatmak ve anlaşılmak varken ve bunu yapabiliyorken neden zorunu tercih edeyim? Ben çocuklarla çok vakit geçiririm. Yetişkinlerle sohbet ederken anlatacağımız bir konuyu çocuğa da anlayabileceği şekilde aktarabilmenin çok önemli olduğunu düşünüyorum. Türkçe buna imkân tanıyacak zenginlikte. Sanıyorum bu öykülere de yansıyor.”  İÇİMDE BİR YERDE HEP KONUŞUYORLAR  Mizah, Şermin Yaşar’ın kimi öykülerinde kendini güçlü bir şekilde hissettiriyor. Yaşar, mizahın edebiyatındaki etkilerini şu şekilde özetledi: “Ben mizahın güçlü olduğu bir ortamda büyüdüm. Espri olsun diye değil, insanları güldürmek için değil, dikkat çekmek için değil; içten geldiği için söylenmiş sözlerle, Anadolu insanının o muzip ve bıyık altından gülen, kinayeyi seven, incitmeden güldüren, kahkaha attırmayan ama çok içten gülümseten incecik sözleriyle, laf sokmalarıyla, istihzalarıyla, teşbihleriyle büyüdüm. İçimde bir yerlerde hep o insanlar konuşuyor. Kalbimde, zihnimde sakladığım o güzel insanlar benden çıkıp bir öykü kahramanının içine yerleşiveriyor.”  Şermin Yaşar aynı zamanda edebiyat disiplini üzerine akademik eğitim almış bir yazar. Edebiyat teorisini ve tekniğini bilmesinin kendisine nasıl bir estetik dünya açtığını sorduğumuzda yazar, edebiyat öğrenciliğinin devam ettiğini söyledi. Yaşar, sözlerini şöyle sonlandırdı: “Edebiyat çok yüce bir dağ. Edebiyat eğitimi almış olmak sizi o dağın tepesine çıkartmıyor. Tırmanmaya çalışıyorum diyemem. Eteğine vardım diyemem. Dağı gördüm bile diyemem. Söyleyebileceğim belki şu: Dağı görür gibi oldum... Halk edebiyatı, Divan edebiyatı, tasavvuf edebiyatı, canım Türkçe, etimoloji, yeni edebiyat... Her okumamız bir tohum bırakıyor. O tohumun ne zaman çatlayacağını ve ne zaman, hangi cümlede açacağını bilmiyoruz. Edebiyat öğrencisi olmak -hiç mezun olmuyorsunuz, dolayısıyla iyi bir okursanız fakültede olmanıza gerek de yok- avucunuzdaki tohum sayısını artırıyor olabilir.” Viral etki
Şöyle haberler okuyoruz: “Teksaslı lise öğrencisi Paxton Smith’in kürtaj hakkını savunduğu mezuniyet konuşması viral oldu.” “Şarkı söyleyerek meyve satışı yapan adam sosyal medyada viral oldu!” Viral olmak, yani bir virüs gibi bir video ya da fotoğrafın çokça paylaşılarak yayılması... Viral olumlu bir anlama kavuştu, bir şey ne kadar paylaşılıyorsa o kadar iyi. Viral sözcüğünün ilk çağrıştırdığı şey de bağışıklık sistemi. Bağışıklık sistemi zayıfladığında ya da olmadığında virüsün etkisi de artıyor. Sedat Peker, videolarında hangi kitaptan bahsediyorsa o kitap çoksatarlar listesine girebiliyor, viral oluyor kısa bir süre... Örneğin Vedat Türkali’nin ‘Bir Gün Tek Başına’ adlı romanı... Bir edebiyat eleştirmeninin değil de Sedat Peker’in tavsiyesi daha muteber geniş yığınların gözünde. Edebiyat eleştirmenine göre daha sahici bulunuyor belki Sedat Peker’in yorumu. BAŞKA’LIĞIN KAYBOLUŞU Toplumun bağışıklık sistemi, uzun zamandır zayıflamış durumda. Byung-Chul Han ‘Yorgunluk Toplumu’ kitabında, bağışıklığın ‘başka’lıkla ilişkisi üzerinde duruyordu. Başkalığın ve yabancılığın kayboluşuyla... ‘Başka’lığın yerini ‘fark’, ‘yabancı’lığın yerini ‘egzotik’ olan aldıkça... Artık tıptan siyasete, yeni çıkan virüslerden dünyaya yayılan göçmenlere, hemen hemen her yerde viral durumlarla karşılaşıyoruz ve bu viral durumlara karşı güvenlik stratejileri geliştiriliyor bir yandan. Virüse karşı aşı, bilgisayar virüsüne karşı antivirüsler, göçmenlere karşı inşa edilen duvarlar, spam’lere karşı programlar... Mülteciler bir yabancı olmaktan ziyade bir ‘yük’ olarak algılanıyor artık. HAFİFMEŞREP Bağışıklık sistemi zayıfladığında, bu geçirgenlik, Byung-Chul Han’ın tespit ettiği gibi bir ‘hafifmeşrep’liği dayatıyor. Sağcı birisi solculara ‘çakma solcular’ diyerek solculuğu öğretebilir, hemen hemen herkes her konuda sanki bir uzmanmış gibi konuşabilir. Bu hafifmeşreplik, bağışıklıkla zıt bir biçimde melez düşüncelere ve tutarsız hayat görüşlerine yol açıyor. Bunu bir tür aşılama gibi görmek de mümkün, sağcılık kendisini solculukla, solculuk kendisini sağcılıkla aşılamaya çalışıyor. Bu geçişkenliğe dayanabilmek ve viral etki yaratabilmek için sanki bu tür bir aşı-lama gerekliymiş gibi düşünülüyor. Ama bu aşılama, ‘başka’lıkların sonunu getiriyor, ‘aynı’laşmaya neden olarak. Bu da hayatın yoksullaşması demek, her şey özünü yitiriyor. Ama biliyoruz ki, şiddet sadece karşıt kutuplar arasında ya da ‘öteki’ler arasında değil, ‘aynı’ olanlar arasında da yaşanır ve yaşanıyor. Başka’lık ortadan kalktığı için, ‘direnç’ de ortadan kalkıyor. Hakikat, direnç olmaksızın var olamıyor, her şey kolayca doğru ya da her şey kolayca yanlış olabiliyor, bir şeyin doğru ya da yanlış olması, viral etkisiyle ölçülebiliyor. AYNILIK Aynı’lık antikorlar üretse de direnci de ortadan kaldırıyor. Bugün aynılık arttığı için, tepkisizlik, yorgunluk, amaçsızlık da artmış durumda. Çünkü üretme, performans veya iletişim, birbirinin benzeri bütün o YouTube videoları ya da tweet’ler gibi, bir şaşkınlık, heyecan ya da farkındalığa neden olmuyor, her şey geçici, bir sabun köpüğü gibi… Zenginlik bile viral olarak arzulanıyor, BitCoin’e yönelik artan arzuda da bu vardı, herkes birbirine fısıldayarak fantezileri kışkırttı. İMKÂNSIZ PERFORMANS Başka’lığın ve yabancı’lığın sona ermesiyle birlikte performans öne çıktı. Byung-Chul Han, Fou-cault’nun bahsettiği ‘disiplin toplumu’ndan, yani cezaevleri, akıl hastaneleri, kışlalar ve fabrikalardan fitness salanlarına, ofislere, AVM’lere doğru bir kayışın olduğunu ve artık her anlamda bir ‘performans toplumu’na dönüştüğümüzü iddia ediyor. ‘Disiplin toplumu’nda suçlular, deliler, başka’ları varken, ‘performans toplumu’nda ise başarılı olanlar ve ezikler vardır. Aynı’lık içinde kimin daha çok takipçisi olduğu ya da banka hesabındaki miktar önemli oldu, iyi ya da kötü olmak değil. Ama performans kaygısı, ister istemez depresyonu peşinden sürükler. Bizim durmaya ve derinleşmeye ihtiyacımız var, bütün virüslerden bizi koruyacak olan da hayatı savunan dirençlerde… Karikatürist Kaan Ertem hayatını kaybetti
Fotoğraf: Anıl Yurdakul/ Evrensel  Erdener Abi’nin çizeri, Öğreten Adam ve Oğlu, Zıçan Adam gibi eğlenceli karakterlerin yaratıcısı olan Kaan Ertem, hayatını kaybetti. LeMan dergisinin Twitter hesabından yapılan paylaşımda, Ertem’in yarın İstanbul Küçükyalı’da toprağa verileceği belirtilerek şöyle denildi: “Arkadaşımız, canımız Kaan Ertem’i kaybettik. Ailesinin, sevenlerinin, okurlarının, mizah dünyasının başı sağolsun. Yarın 14.00’de Küçükyalı kabristanında defnedilecek.” Arkadaşımız, canımız Kaan Ertem’i kaybettik.Ailesinin, sevenlerinin, okurlarının, mizah dünyasının başı sağolsun.Yarın 14.00’de Küçükyalı kabristanında defnedilecek. pic.twitter.com/plWQ4hm7zS 53 yaşındaki Ertem’in bir süredir kanser tedavisi gördüğü öğrenildi. KAAN ERTEM KİMDİR? 1968 yılında istanbul'da doğan Kaan Ertem'in ilk karikatürü, 1983'te ünlü karikatürist Semih Balcıoğlu'nun eleştirisiyle beraber Bulvar Gazetesi'nde yayımlandı. Kaan Ertem, Limon mizah dergisinde başladığı 1988 yılına değin beş yılını kendisini karikatür çizme konusunda geliştirmeye ayırdı. Bu tarihten itibaren önce Limon, ardından da Leman ve L-Manyak dergilerinde çalışmaları yayınlandı. 1995 yılında Marmara Üniversitesi Resim-İş Bölümü'nden mezun oldu ve İstanbul Teknik Üniversitesi'ndeki yüksek lisans eğitimini tamamlamadan buradan ayrıldı. Ertem, çizdiği karikatür ve çizgi roman öykülerinde ağırlıklı olarak şehir hayatı içinde sıkışıp kalmış insanların yaşantılarını ve yaşama bakışlarını konu edindi. Yarattığı pek çok karakter ve başlıkta toplumun hemen her kesimden insan tipleri yer aldı. 1992 yılında Limon'da hazırlamaya başladığı Öğreten Adam ve Oğlu, kendi tecrübelerine dayanarak hayatın detaylarını oğluna ısrarla öğretmeye çalışan bir baba ve onu pek umursamayan oğlu karakterize edildi. 1994'den itibaren çizdiği Erkut Abi ve ilk kez 1996 yılında yayına giren Zıçan Adam tiplerinde ise yapılan bireysel ve toplumsal hataları cezalandırma içgüdüsü öne çıkartıldı. Ertem'in bir diğer başarılı bant karakteri ise Leman'da uzun yıllardır çizdiği Erdener Abi oldu. Marjinal bir karakterizasyonla sunduğu bu karakterini yanı sıra, L-Manyak dergisi için yarattığı Ezik Şarkıcı Altuğ adlı birer sayfalık maceralar izledi. Ayrıca Ocak 1996 tarihli ilk sayısından itibaren yaklaşık bir yıl boyunca L-Manyak dergisinde 2001 Feza Fatihleri başlıklı devamlı öyküsü olan mizahi bir bilimkurgu çizgiroman hazırladı. Çizerin yayınlanmış üç karikatür albümü bulunuyor: 1995'de Dengeli Beslenme, 1997'de Öğreten Adam ve Oğlu ile 2001'de basılan Erdener Abi. Redd grubu Maçka Parkı’nda konser verdi; yandaş medya sanat ve yaşam düşmanlığını gösterdi
AKP’li Cumhurbaşkanı Recep Tayyip Erdoğan liderliğindeki Saray yönetiminin ‘kademeli normalleşme’ planı kapsamında eğlence sektörünü görmezden gelmesi ve sektör emekçilerini çaresizliğe mahkûm etmesi eleştirilmeye devam ederken, Redd grubu, Beşiktaş Maçka Parkı'nda dün akşam saatlerinde bir konser verdi. 7 Haziran akşamı 19.00’da açık havada koronavirüse karşı alınan önlemler gözetilerek yapılan konsere, 100 civarında kişi katıldı. Grup tarafından konser sırasında sık sık Covid-19 önlemleri hatırlatılırken, polis de kontrollerini gerçekleştirdi. Redd’in Twitter hesabından konserle ilgili yapılan açıklamada şunlar kaydedildi: “Bugün 19.00’da Maçka Parkı’nda tüm müzik sektörü için bir eylem konseri gerçekleştirdik. Müziğin susturulduğu bir ortamda, yüzün üzerinde insana Redd şarkıları çaldık. Sosyal mesafe kuralını hiçe saydığımıza ilişkin haberler çıktı. polis o sırada oradaydı, çaldık ve bitti. Herkes parklara, plajlara çıksın, çalsın. Bu aymazlığa, bu ahmaklığa hep birlikte karşı çıkalım. Yeri gelmişken, Başta Sözcü gazetesi olmak üzere mesajımızı yineleyelim... Alayınıza Redd!” Redd grubunun solisti Doğan Duru, bu konserle bir farkındalık yaratmayı amaçladıklarını belirtti. REDD, YANDAŞLARA CEVAP VERDİ Maçka Parkı’ndaki konser, yandaş medya organları tarafından hedef gösterildi. Yasakların ve kapalı alanda toplanma kısıtlamalarının olduğu dönemde AKP’nin kongrelerindeki kalabalıklara övgüler dizen yandaşlar, Redd’in konserini karalamaya çalıştı. İhlas Haber Ajansı (İHA) konseri, “Maçka Parkı'nda korona virüsü hiçe sayarak açık hava konseri verdiler!” başlığıyla haberleştirdi. A Haber ise “İstanbul’un göbeğinde skandal konser! Hiçbir kurala uymadılar” ifadelerini kullandı. Redd grubu ise Twitter’dan İHA’ya tepki göstererek “Sizi hiçe saydık, virüsü değil” şeklinde paylaşım yaptı. Grubun bu paylaşımı 12 saatte 40 bini aşkın beğeni aldı. sizi hiçe saydık, virüsü değil https://t.co/G9d5s2XqL0 Bu düşmanlık bize ders olsun
Işıl ÇALIŞKAN Müzisyen Mahmut Çınar, 2019’da yayımladığı ‘Bul Beni’ adlı solo albümünden 2 yıl sonra ‘Ben Sana Küstüm’ isimli single çalışması ile müzikseverlerin karşısında.  İlk kez 2016 yılında yazdığı şarkıların yarı amatör kayıtlarıyla adını duyurmaya başlayan Mahmut Çınar, 2017’den itibaren single çalışmalarını müzikseverlerle buluşturmaya başladı. 10 şarkıdan oluşan ilk solo albümü ‘Bul Beni’yi 2019’da çıkaran Çınar, ardından Türkiye’nin en köklü müzik gruplarından Ezginin Günlüğü’nün solisti oldu. Bir yandan grup çalışmalarını sürdüren sanatçı, şimdi yeni bir EP albüm projesiyle dinleyici karşısına çıkıyor. Üç şarkıdan oluşacak albümün ilk teklisi ‘Ben Sana Küstüm’, yine Garaj Müzik etiketiyle yayımlandı. Şarkı sevdalının; görülmemenin, duyulmamanın, anlaşılmamanın ağırlığıyla âşık olduğu insana nihayetinde küsmesini anlatıyor. Çınar ile müziğini konuştuk. Ben Sana Küstüm’ün hikâyesi nedir? Bu isim birçoğumuzu çocukluk günlerimize götürdü. O içtenlik ve saflık hissine… Bu aslında bir seri şarkının finali olarak yazıldı. Geldin’le ve Büyük Aşklar’la başlayan, Satır Satır ile devam eden, ardından ayrılığa dair kimi şarkılarla süren bir öykünün nihayeti gibi. “Kaç gece yıldız oldum, görmedin, söndüm, görme zaten, anlamı yok” gibi aslında epeyce iddialı ama belki biraz da çocukça bir son. Bu sözler aklıma, dilime geldiğinde ben de kendimi ciddiye almadım; “ben sana küstüm” diye bir söz, bir şarkı yazmam herhalde diye düşündüm ama sonra sonra baktım ki şarkı dilimden uzaklaşmak istemiyor, bununla barıştım.  Ben küsen biriyim. Öyle kolayca, her bahanede küsmem ama küstüm mü hakikaten fena küserim. Bununla mücadele de etmeye çalıştım hayatımda çünkü küsmek bir yandan da geçmişinin belli satırlarının üzerini çizmek demek. Üzücü. Ama yapabileceğim bir şey yok. Hayal kırıklığı yaşadığım yerde durmuyorum. Bu şarkı biraz da benim bu tavrımın özeti olarak kayıtlarda dursun istedim.  ARABESKLE BARIŞTIK  Şarkı için, “Beni büyüten, dinlediğim, etkilendiğim müzikler arasında şüphesiz alaturka ve nispeten daha kaliteli ve özenli bir arabesk de var” ifadelerini kullanmışsınız. “Kaliteli ve özenli arabesk” ifadesi beni ülkedeki önyargılara götürdü. Siz nasıl değerlendiriyorsunuz bir müzik türüne olan bu bakışı? Arabeskle barıştık. Bence bu doğru olandı. Milyonlarca insanı etkileyen, onların duygularına tercüman olan bir müzik türünü yokmuş gibi görmek, aşağılamak, çoğu zaman komedi malzemesi yapmak bu ülkenin “seçkinlerine” hiçbir şey kazandırmadı. Hatta kapitalizm aldı bu müziği, ucubeye çevirip o seçkinlere misli fiyatına sattı. Oysa hakiki arabesk, içinde müzikal olarak da, sözel olarak da cevherler barındırıyordu. Bunu çocukluğumdan itibaren bu müziği dinlemiş biri olarak söylüyorum. Yine de bunu söylediğim için avamı, vasatı, kötü zevki kutsadığım, baş üstüne çıkardığım anlaşılmasın. Arabeskin ne bileyim, belki nicel olarak yarısından çok fazlası kötü işti ama çok güzel şeyler de vardı içinde. Mesela Türkiye’deki en yetkin enstrümanistlerin bazıları o dünyadan çıktı. Bazı şarkılar beklenmedik derinlikte sözlerle kuruldu. İnanılmaz sesler, yorumlar, şarkı söyleme biçimleri... Bunları bir dinleyici olarak, en tukaka sayıldıkları dönemde bile önemsedim, dinledim. Bununla da gurur duyuyorum zira sonra benim dünyamın salonlarda keşfetmeye çalıştığı şeyin, benim yapıldığı zaman dinlediğim arabesk olmadığını biliyorum. Özetle bizim kültürel, entelektüel sermayeyi elinde tutan mahalle, bu konuda dün yanıldı, bugün bu hatayı düzeltmek isterken daha çok yanıldı. Şimdi de çünkü onlar yüzünden her şey arabesk. Müzik emekçilerinin mağduriyetine değinmek gerek. Askıda Sanat programınız ile siz de müzisyenlerin salgında içinde bulunduğu duruma dikkat çektiniz. Ve bir müzisyen olarak bu çalışmayı yapmanız daha değerliydi. En önemli çıkarımlarınız neler şu yaşananlardan? Tedirgin edici bir örgütsüzlük, hiçbir dayanağı olmayan bir “ben kendimi kurtarırım” illüzyonu, sanatın ve müziğin duygu-yoğun pozisyonuna hiç uymayan bir meslektaşını sevmeme hali... Genellemiş olmayayım ama bu sözünü ettiğim durum yahut durumlar çok göze batabilecek nitelikte. Benim zaten küçük bir müzisyen çevrem var, onlar da zaten arkadaş olabildiğim, olduğum, anlaştığım insanlar. Dolayısıyla çok büyük bir müzik dünyası resmi çizemesem de, gördüğüm ve özellikle pandemi sürecinde gözlemlediğim durum sektör adına hiç iç açıcı değil. Tabii bu meselenin küçük parçası. Asıl önemli olan, toplumun, devletin, bu ülkenin kültürel yapısının, alışkanlıklarının, söylemlerinin müzisyeni koyduğu yerin nerede olduğu. 24 saat müzik dinleyen insan bile konu müzisyenin hayatta kalması, evine ekmek götürebilmesi olunca konuyu tam olarak anlayamayabiliyor. Devletin yok sayması bir yana, göstere göstere düşmanlık etmesi de bundan sonrası için hepimize ders olsun umuyorum. Müzik meslek birliklerinden sendika meselesine, konuşulacak çok şey, çözülmesi gereken çok sorun, gidilmesi gereken çok yol var. Kendi adıma, bundan sonrası için büyük resim açısından çok umutlu değilim. Ancak bu süreç, daha küçük, daha doğrudan dokunabilen inisiyatifleri de ortaya çıkardı ki, bu da işin olumlu yanı. Kurtuluşumuzun, birbiriyle dayanışma gösterebilen insanların sergilediği tutumun bu genel çerçeveye de oturabilmesinde olduğunu düşünüyorum. Ezginin Günlüğü desek… Saatlerce konuşurum herhalde çünkü ben en az 25 yıldır Ezginin Günlüğü dinliyorum. Türkiye’nin en önemli gruplarından biri olmak bir yana, kendi müzik tarzını yaratmış bir oluşumdan söz ediyoruz, bu çok mühim. Bu gurubun solisti olmak da hayatımda en çok gurur duyduğum, en heyecanlı olduğum şeylerden biri. Tek bir şey, tek bir yer de değil Ezginin Günlüğü, bir olgu gibi, sabit köklerinden hep yeni bir şey doğuruyor. Umarım benim de emeğim, fikrim, sesim olur yeni doğacak şarkılarda, albümlerde... Kanun dışı ve uyumsuzlar
Gece vakti, normalde uyumam gereken saatlerde, sevdiğim yönetmenlerin sevdiğim filmlerini yeniden izliyorum. Benim için yeni yönetmenler ve filmler de tanıyorum. Mubi’de… Tek filmleri yazmayayım, kıymetli yönetmenlerimize kıymet vermeyenler vardır dedim, velhasıl yazmadım. Ama “bağımsız sinema” deyince, John Cassavetes’le birlikte ilk ağızda aklıma gelenlerden Jim Jarmusch da kervana dâhil olunca dayanamadım. “Stranger Than Paradise/Cennetten de Garip”le (1984) başlayarak Jarmusch’un bütün filmlerini izlemişimdir. Eskilerde kalmış bir İstanbul Film Festivali’nde karmaşık duygularla izlemiş (Bitti mi? Koptu mu? vs.), sonunda da “garip”liğine teslim olmuştum. İlk filmi olduğunu sanıyorduk. Hatta Cannes Film Festivali’nde ilk filmlere verilen Altın Kamera ödülünü almıştı. Sonradan, film okulundan çıktıktan sonra çektiği Mannheim’da ödül alan 16 mm.’lik, “Permanent Vacation/Sürekli Tatil”in varlığından haberdar olduk. 1980’de, yönetmeni yirmi yedi yaşındayken çekilmişti ve onun tarzının bütün işaretlerini taşıyordu. İşte geçenlerde gene av peşinde Mubi’ye göz attığımda bence meçhul bu Jarmusch filminin adını gördüm, hemencecik izledim. Doğruymuş, gerçekten de Jarmusch alâmetlerini taşıyor. Üç filmini bir başlık altında toplamışlar: Kanun Dışı ve Uyumsuzlar: Jim Jarmusch’un Dıştakiler Sineması. Yukarıdaki iki film dışında Jarmusch’un siyah/beyaz ilk dönem filmlerinden “Down by Law/İçerdekiler” (1986) de var. Hepsi de aykırı elemanlar üzerine kurulu. Bu başlıktaki üç film dışında hayranlarını memnun edecek üç filmi daha var: “Mystery Train/Gizem Treni“ (1989), “”Night on Earth/Dünyada Bir Gece“ (1991) ve “Dead Man / Ölü Adam“ (1995). *** Modern dünya ile arası iyi olmayanların sineması, kanun kaçkınları ve uyumsuzların sineması, kolay kolay rastlayamayacağınız karakterler, başlı başına birer sürpriz unsuru olabilen oyuncular (örneğin “Down by Law”nun üç ana karakterini Tom Waits, John Lurie ve Roberto Benigni oynuyor)... Jarmusch’un veciz sözlerle bezenmiş, kendine özgü bir bakışa, mizaha sahip filmlerinin sayısı 12. Ayrıca iki belgesel filmi, altı müzik videosu ve dört kısa filmi var. Jim Jarmusch kırk yılı aşkın süredir bize çok sıradan ama aynı zamanda sıra dışı karakterlerin hikâyelerini anlatır. Gerçi dört yıl aradan sonra sinemaya nefis bir vampir aşkı filmiyle döndü ama, belki de “Only Lovers Left Alive/Sadece Aşıklar Hayatta Kalır”ın baş karakterleri Adam ve Eve (yani, Adem ile Havva) olağan vampirlerdi sadece. Jarmusch âşık vampirlerinin ardından sıradan insanların âlemini yansıtan bir film yaptı. Bir hikmeti yokmuş gibi görünen ama belki de bu sayede dikkatimizi çeken konuşmalar, uzun suskunluklarla dolu “Paterson”da (ki bir Jarmusch özelliğidir), eski filmlerinin tadı var. Bir vampir, bir sıradan insan filminden sonra da kendini tutamayıp 2019’da da bir zombi filmi yaptı: “The Dead Don’t Die/Ölüler Ölmez”. Eski gözdelerinden Bill Murray, yeni kıymetlisi Adam Driver ve ustalar ustası Tom Waits’le. *** Gelelim programdaki diğer üç filme: “Mystery Train / Gizem Treni”nin (1989) üç hikâyesini, Memphis’te bir otel ve Elvis Presley’in ruhu birbirine bağlıyor. Bu filmle Japon parasına bulaştığı söylenir. İstanbul Film Festivali’ne gelen iki bağımsız, Robert Kramer ile Neil Hollander’in yalancısıyım. Çok sevdiğim filmin yıldızı ise Screamin’ Jay Hawkins’tir. “Night on Earth” (1991) aynı kış gecesinde beş şehirdeki taksi yolculuklarını nakleder: Los Angeles, New York, Paris, Roma ve Helsinki. Filmde Jarmusch’un gözdelerinden Isaach De Bankolé ile Roberto Benigni iki şoförü oynuyor. Helsinki’de şoför ile müşterinin adlarının Mika ile Aki olması da bir tesadüf değil. Göndermenin hedefi, o dönemin adı çokça geçen yönetmenlerinden Fin Kaurismaki kardeşler. Eski Batı üzerine alaycı bir kâbus denebilecek, Johnny Depp’li “Dead Man” (1995), Jarmusch hayranları dışındaki izleyicilere pek yaranamadı. Yönetmeninin “psikedelik Western” diye tanımladığı film, kimine göre ise, ilk post-modern Western. Billy Bob Thornton, Iggy Pop, John Hurt’ü de içeren müthiş bir oyuncu kadrosunda altın dönemin bir oyuncusu da yer alıyor. “Dead Man”, Robert Mitchum’ın son filmi. Sadece on iki filmle hayatımızı bu kadar zenginleştirmiş olması ne güzel! Netflix, üç Yeşilçam filmini Haziran listesine ekledi
Acun Ilıcalı'dan Erkan Petekkaya'ya: Gülüp geçiyorum
TV8'in sahibi Acun Ilıcalı, Kerimcan Durmaz'a ödül verilmesi nedeniyle kendisini "Kanalınızda olmaktan utanıyorum" diye eleştiren Kırmızı Oda dizisi oyuncusu Erkan Petekkaya'ya yanıt verdi. Survivor'ın son bölümünde Ilıcalı, Petekkaya meselesine de değindi. Ilıcalı, bir yarışmacının annesinin kendisine Twitter üzerinden tepki göstermesi üzerine, "Twitter dediğin konu, iki gün evvel bizde dizi yapan adam bana küfretti. Gülüp geçiyorum ben bunlara" yorumunu yaptı. Kerimcan Durmaz ise Petekkaya'ya gösterdiği tepkisinde "Tarafımı da dahil ederek Acun Ilıcalı'ya yapılan bu seviyesiz ve hakaret içeren yorumu şiddetle kınıyorum. Kişilik haklarıma zarar verilmeye devam ederse de yasal haklarımı kullanacağımı herkesin bilmesini isterim" ifadesini kullandı. Durmaz, Instagram hesabının hikayeler bölümünden yaptığı paylaşımda şunları söyledi: "Hiçbir kasıt içermemesine rağmen herkesten özür dilediğim, onun akabinde Türk yargısı tarafından yargılaması yapılıp hüküm verilen bir konu üzerinden, aradan yıllar geçmesine rağmen halen birtakım çevrelerce prim yapılmaya çalışılmasını üzülerek izliyorum. Kimsenin, yüzlerce kişinin emek verdiği, milyonların beğenip oyladığı, yaptığım ve yapacağım işleri karalamaya çalışmasına müsaade etmeyeceğim. Tarafımı da dahil ederek Acun Ilıcalı'ya yapılan bu seviyesiz ve hakaret içeren yorumu şiddetle kınıyorum. Kişilik haklarıma zarar verilmeye devam ederse de yasal haklarımı kullanacağımı herkesin bilmesini isterim." Edebiyat Atölyesi Dergisi yaz sayısı okurlarla buluştu
Ağır çağrı mektubu
Zübeyde Seven TURAN Daha önce ‘Karların Yüzü Kızardı’, ‘Boş topraklarda Ölü Ateşler’, ‘Umut Deniz Gibiydi’ romanları yayımlanan Aydemir Çimen’in 4. romanı ‘Flamingolar Döndü mü?’ raflardaki yerini aldı.  Çimen toplumcu devrimci bir kalem emekçisi. Bu yola bir ömür verdi. Bu kitabı daha dosya halindeyken okuyanlardanım. Kalemini iyi tanıdığım yazarlardan. Daha önceki yapıtlarından onun yaşamdaki duruşunu, zoru, acıyı algılayışını biliyorum. Bundan ötürü de belleğim kılavuzluk etti okuma yolculuğuma. ‘Flamingolar Döndü mü?’, Ankara’da başlasa da, bir İzmir romanı. 12 Eylül fırtınası öncesi Ankara’da başlatılıp İzmir’de süren özelleştirme kıyımının emekçi kesime yansımaları, o günlerdeki Tariş direnişinde yaşananlara bir ayna tutuyor Çimen. Dahası acılara, kıyımlara, insanların yoksul ve yoksun bırakılmasındaki zoru roman tadında yazarak bunları görmeye çağırıyor okuru. Burada o dönemdeki insan, dost ve arkadaş ilişkilerindeki tutarlılığın da altını çiziyor kalın çizgilerle. O günlerde emperyalist güçler ve onların ülkedeki destekçileri, yazgısı birbirine benzeyen halka, kimi yerde Alevi Sünni, kiminde de sağ ve sol çatışmalar var diyerek çok katliamlar yaptı. Düşünce üstünden suçlu gösterilerek emekçi ve sol muhalefeti bastırmak ve onları birbirine kırdırmak için tezgâhlar hazırlandı. Kahvehaneler bombalandı, otobüsler ve evler kurşunlandı. Özellikle yetmişli yılların sonuna doğru ülke kan gölüne çevrildi. Bunlara yaşarken tanıklık etmiş olsak bile yıllar sonra okurken yeniden yeniden yaşadım o günleri. Ölümleri, zulümleri okuduğumuzda insanın insana zulmünün sınırsızlığını görüyoruz bir kez daha.  Roman kahramanı Ahmet MTA’da mühendistir. Ülkenin zor günlerinde Maltepe’de üniversite öğrencilerinin okula gitmeden önce can güvenliklerini sağlamak için her sabah toplandıkları kahvehanenin bombalanması sırasında eşi Müjgan’ı kaybeder. Dünyası başına yıkılır. O ruh halindeyken çok sevdiği Ankara’dan ayrılarak İzmir’e baba evine döner. Eski bir arkadaşının aracılığıyla işe girer. O dönemde İMF tarafından ülkeye gönderilen Başbakanlık Müsteşarı Turgut Özal’ın açıkladığı ülkenin bugünlere gelmesinde önemli bir katkısı olan ‘24 Ocak Kararları’ gereği ülkede ilk özelleştirilecek fabrikadır Ahmet’in çalıştığı yer. Egemenler basın yayın organlarını da kullanarak önce yalan yanlış haberleri yayarlar. O sırada Ahmet’in kuzeni Tahsin de fabrikadaki olayları bastırmak üzere Ankara’dan İzmir’e gönderilir. Tahsin emniyet birimindedir, bu kimliğiyle, o ateş zamanlarda en yakınlar bile karşıt saflarda yer alır. O saflarda yer almanın ötesinde can kırımına gidecek denli ihanet içindedirler artık. Onulmaz bir yaşama savaşı verilirken, bunlar insanlık sınavından da geçerler. Çimen adını koymadan bunu apaçık biçimde serer okurun önüne. Tariş direnişi ülkede yaşanan en büyük direniştir. Mahallelerde barikatlar kurulur. Üniversite, dahası halk katılır direnişe.  Ahmet’in İzmir’de önceden tanıdığı Rosa ile ilişkileri onu yeniden hayata bağlar. İkisi de doğasever olduklarından Rosa ile hafta sonları Tuzla’daki Kuş Cenneti başta olmak üzere İzmir’in belirli yerlerine gidip gelirler. Çimen buradaki betimlemelerle İzmir’i de özenle anlatır. Bunları okurken sözcüklerin arasından doğanın kokusunu alır okur.  Rosa’nın varlığıyla yaşama tutunur Ahmet. Aslında ekonomik durumu iyi bir ailenin mühendis oğludur. İnsan yanı ağır bastığından emekçinin, ezilenin, kıyılanın yanında durur. Yazık ki özelleştirme kargaşalarının yaşandığı süreçtir. Olayların dışında kalamaz. Bütün bunları anlatırken yazar, tam da burada okuru da kurgunun içine alır. Yaşanmışlıklar anımsanarak geçmiş yeniden yaşanır. Romanda gerçekçi ve güçlü betimlemeler, gecekondu mahallelerindeki halkın yoksullukları ve üniversite öğrencilerinin durumları tanıdıktır.  Kapitalist sistemin ezip geçtiği emekçi insanların canları pahasına direnmelerini, artan baskılar sonucu savrulmalarını yüreğimiz burkularak izliyoruz. O dönemlere uzaktan yakından tanıklık etmiş dahası yüzleşmiş biri olarak, yaşanmışlıkların yinelenmesi gibi de duyumsadım yer yer. Benim kuşakdaşım olanların bu kitabı okurken romana katıldıkları duygusunu yaşayacaklarını düşünüyorum. Bu da romanın sahiciliğinden kaynaklanıyor. Oldukça arı duru bir dili var yazarın. Öylesine içselleştirmiş ki yazdıklarını, öylesine ona ait ki bir duraksama ya da zorlama görülmüyor tümceler arasında.  Kitapta o dönemin devrimcilerinin aşkı nasıl duru ve derin yaşadıklarının işlenmesi de önemli. Bu yaşanmışlıkların gerçek yüzü. Yine de okura bunu roman tadında yansıtmak anlamlı geldi. Özellikle günümüzde daha da yozlaşan kadın erkek ilişkileri o günlerin ışıklı insanlarında yoktu. İnsan sevgisinin derinliklerine inerek oldukça duygusal aşklar yaşadılar.  Sözün burasında bir önceki kuşağın tanınmış yazarlarından Yakup Kadri Karaosmanoğlu’nun Köy Enstitülü yazarlardan Mehmet Başaran’a, Fakir Baykurt’a söylediği, “Çocuklar köyü siz yazın. Biz yazsak da sizin kadar gerçekçi olamayız. Oysa siz o gerçekliğin içinden geldiğiniz için eğreti durmaz kaleminizde” sözü düşüyor belleğime.  Demem o ki Aydemir Çimen, Ankara Yüksek Teknik Öğretmen’de okurken ülkeyi ve insanı talan eden 12 Eylül darbecilerince içeri alınarak (“Anayasal düzeni yıkmaya tam teşebbüsten”) 146. Maddeden idamla yargılanır, müebbet hapis cezası alır. Upuzun yılları hapishanede geçer. Bu olaylara yakından tanıklık edenler de yazdı o günleri; ne ki o günlere tanıklık eden biri olarak ben bu zor ile yüzleşen, dahası acılar çekenlerin, bedel ödeyenlerin yazmasını gerçekçilik anlamında daha çok önemsiyorum. Çağlar boyunca süren bir vahşete, kapanmayan ama çürüyerek kokuşan bir toplumsal yaramıza en duyarlı ayrıntıları gözümüze yüreğimize sokarak çekiyor bakışları. Bunu edebiyatın gücüyle daha işitilir, daha görünür kılıyor. Bunu yaparken kendisini gizemli olmaya zorlamıyor Aydemir Çimen, açık anlatımı yeğliyor. Böyle romana da ancak böylesi yakışırdı doğrusu. Kanın kokunun içinden ayıklayarak, güne güneşe çıkardığı bu olayları yazarak ona güç veren, onu geliştiren topluma borcunu ödemeye çalıştı böylece.  Aydemir Çimen işkence tezgâhlarından geçen, acılarla yüzleşen biri olduğundan bunları anlatırken eğreti durmuyor kaleminde. Dahası sözcüklerin alazı vuruyor okurun yüzüne gözüne. Çünkü bu tezgâhları kuranların, acımasız işkenceleri uygulayanların uzantıları hâlâ insan kılığında aramızda. Ne yazık ki toplumun giderek çürümesiyle yeniden palazlandılar. İlk yaptıkları da bu insanlara can pahasına yaşatılan zulümlerin yani sızılı bir dönemin değişik yöntemlerle unutturulması. Açıkça amaçları toplumun belleğini silmek. Bu ve benzer konulu yapıtlar toplumsal belleğin silinmesine de engel oluyor.  Aydemir Çimen bu yapıtla yaşamla ciddi boyutta yüzleşiyor. Bunu yaparken ezilen, kıyılan, düşleri yağmalanan kim varsa hepsini de yaşamla yüzleşmeye çağırıyor. Bu yapıt onlara yazılmış uzun soluklu ve bir o denli ağır bir çağrı mektubu.  Kalemine, emeğine belleğine sağlık sevgili Aydemir Çimen! Kalemin bileylensin ve susmasın!..  Bu ülkenin toplumsal belleğine önemli bir katkıdır Flamingolar Döndü mü yapıtı. Bu yapıtla okuru buluşturduğu için Klaros Yayınlarına da bin teşekkür buradan. Seri politikacılar, seri gazeteciler, seri halk
1992 yılında Belçika’da, dünyayı epey sarsan bir sahte-belgesel (mockumentary) yapıldı. Orijinal adı C’est arrivé près de chez vous (Hepsi Yakınınızda Oldu) olan film dünyada Man Bites Dog/Köpeği Isıran Adam ismiyle sunulmuştu. “Köpeğin bir adamı ısırması haber değeri taşımaz, ama bir adam bir köpeği ısırırsa haber olur.” sözüne dayanan bu adlandırma, başlangıçta film boyunca izlediğimiz olayların kurmaca değil de gerçek olduğu yanılsamasını güçlendirme amacına hizmet ederken, filmin ikinci yarısında belgeselcilerin ve habercilerin nasıl kendi filmlerinin nesnesine dönüşebildiğine dair bir gönderme haline geliyor.  Bugün ‘kült film’ statüsünde olan Köpeği Isıran Adam’da, bir seri katilin gündelik yaşamını ve acımasız cinayetlerini bir belgesel ekibinin kamerasından izleriz. Benoit Patard adlı bu genç adam, öldüreceği insanları nasıl seçtiği, cesetlerden nasıl kurtulduğu gibi konularda uygulamalı örnekler sunarken, bir yandan da bakkal dükkânı işleten ailesini ve arkadaşlarını tanıtır. Çoğunlukla kimsesiz emeklileri hedef olarak seçen Benoit, öldürdüğü insanlardan çaldığı parayla geçinmektedir. Başlangıçta olaylara hiç müdahale etmeyen belgesel ekibi -yönetmen, kameraman ve sesçiden oluşan üç kişilik bir grup- bir süre sonra cinayetlerde Benoit’ya yardım etmeye başlar. Hatta ekibin Benoit’yı yönlendirdiği bile olur: Neden hep yalnız ve yaşlı insanları öldürdüğünü, zenginlerden korkup korkmadığını sordukları bir gün Benoit, ekibi zengin bir banliyö semtine yönlendirir. Saldırdıkları evde Benoit anneyle babayı öldürür, ormanlık alana kaçan 10 yaşlarındaki çocuğu da ekiple birlikte yakalayıp öldürürler. Ailenin evinde para bulamazlar, sadece kredi kartları vardır. Benoit işte bu yüzden emekli ihtiyarları seçtiğini söyler.  Bir kurbanı takip ederken ekibin sesçisi ölür. Bu kayıp, ters bir etkiyle belgeselcilerin Benoit’nın filmine daha fazla adanmasına yol açar; bu olayları tetikleyenin aslında kendileri olduğunu fark edecek bilinçten yoksun ekip, kamerayı nereye doğrulttuklarının ne denli önemli olduğunu bilmez hale gelmiştir. Nihayet tecavüz ve cinayet suçlarını onunla birlikte işlemeye, cesetleri birlikte yok etmeye başlarlar. Ekibin finansal ihtiyaçlarını cömertçe karşılayan Benoit, her anlamda kamera arkasındakilerin varoluş nedenine dönüşür. Filmin sonlarına doğru belgesel ekibi artık bir cinayet şebekesi gibi çalışmaktadır. İşin daha trajik kısmı şu: Film sadece ‘kamera-kameranın önündeki’ ilişkisini değil, ‘seyirci-seyredilen’ ilişkisindeki çarpılmayı da gündeme getirir.  Alegorik öyküsüyle medya kuruluşlarının ‘gerçek’, ‘doğruluk’, ‘sorumluluk’, ‘vicdan’ gibi kavramlarla ilişkisine çok sert bir eleştiri getiren film, size de Türkiye medyasını anımsatmıştır muhtemelen... Örneğin, hayvan haklarıyla ilgili bir soru sorar’mış gibi’ yaparken kendi hayvanlarından birinin öldüğünü söyleyen ‘gazeteci’ye gülerek “Öldürdün mü?” diye soran bir kişi -gençleri öldüren polis şiddetiyle ilgili olarak da “Emri ben verdim!” diyebilmiş kişi- Köpeği Isıran Adam’daki Benoit’dan ne kadar farklı bir vicdana sahip olabilir ki?!   Ya her hafta büyük bir merak, heves ve sempatiyle bir mafyözün itiraf videolarını bekleyen milyonlarca kişinin konumuna ne demeli?! Ülkeyi mahveden karakterlerin birinden şimdi ülkeyi temizlemesini bekleme abesliğinden bahsetmiyorum sadece... Suriye’deki şeriatçılara gönderilen silahlar konusunu haber yaptığı için Can Dündar’ı “Bunun bedelini çok ağır ödeyecek, öyle bırakmam onu!” diyerek açıkça tehdit eden bir adamın yönettiği ülkede, Dündar bu haber nedeniyle cezaevinde yatarken ona “Sen vatana ihanet ettin, asılmayı hak ettin” diye mesaj gönderen bir çete lideri kameranın karşısına geçip sanki çok doğal ve olması gereken bir şeyden söz ediyormuş gibi “Suriye’deki şeriatçı gruplara bizzat benim tırlarımla silah gönderildi” şeklinde korkunç bir itirafta bulunurken, ve hiç kimse hiçbir şey yapmazken, Can Dündar ve arkadaşlarının yaşadığı haksızlığa ve ülkedeki adalet fakirliğine isyan etmek yerine Sedat Peker dizisinin yeni bölümünü heyecanla bekleyen o milyonlarca ‘seyirci’, yavaş yavaş Benoit’nın karşısındaki belgesel ekibine dönüşmüyor mu?! Müzik ve sinema tarihine yolculuk
Ülkemizin müzik zenginliğini ortaya çıkarmakla kalmayıp, değerlendiren ve evrensel kültür dünyasına tanıtan bir büyük araştırmacıyı yitirdik. Hasan Saltık’ın bitmek tükenmek bilmeyen enerjisine, araştırmacı kimliğine, yardımseverliğine her zaman saygı duymuşumdur. Türkiye müzik tarihi üstüne araştırmalar yapan akademisyen dostların da bu saptamaya katılacağını sanırım. Türkülerimiz üstüne araştırmalar yapan Bela Bartok’tan Muzaffer Sarısözen’e pek çok müzisyen oldu, ama hiçbiri Hasan Saltık kadar etkili olmadı, müzik kültürümüzün zenginliğini bize ve dünyaya tanıtmakta… Siyasal iktidarın bu önemli kültür insanının Kartal Cemevi’ndeki cenaze törenine katılmadığını öğreniyorum, bu satırları yazarken. Şaşırmıyorum… HASAN SALTIK’A SAYGI Araştırmacı olduğu kadar, arşivci, yayıncı yönleriyle eşsiz bir müzik insanı idi. Kültürlerarası etkileşimler onun başlıca ilgi alanını oluşturuyordu. Manifaturacılar Çarşısı’ndaki küçücük mekânı, müzisyenler ve araştırmacılar için bir cennetti. Her gidişimde yeni bir albümün hazırlığı içinde bulurdum. Genç müzisyenlere, unutulmuş değerlere kol kanat germek, başı sıkışana yardım etmek onu mutlu ederdi. Eşi Nilüfer Saltık da bu serüvende ona destek oluyordu. Birlikte gerçekleştirdikleri projelerden biri, “Pera Güzeli: Laterna”yı PERA Fest’te göstermiştik. Şimdi, İzmir’de yeni bir festivale başlarken, Hasan Saltık’ı bu belgeselle anmak istiyorum. Hozat doğumlu Hasan Saltık’dan geriye muazzam bir arşiv ve önemli bir kültür kuruluşu kaldı: KALAN Müzik. Ailenin bu görkemli mirasa sahip çıkacağından yana hiç kuşkum yok. Kürt, Ermeni, Süryani, Laz, Yahudi müziklerinin kenarda köşede kalmış, unutulmuş müziklerini bulup çıkartır, dünya kültür mirasına hediye ederdi Hasan Saltık. 1992’den bu yana yüzlerce albüm yayınladı. Gomidas’tan Aşık Veysel’e, Münir Nurettin Selçuk’tan Tahtacı Türkmenlere, Cihat Aşkın’dan Neşet Ertaş’a, Erkan Oğur’dan Sema Moritz’e, Grup Yorum’dan Kardeş Türküler’e, Fuat Saka’dan Necdet Yaşar’a, Rembetika’dan Harman’a, Dede Efendi’den Yansımalar’a… KALAN MÜZİK albümlerinin genç kuşaklara kazandırdığını, ne anlı şanlı üniversitelerimiz, ne de koskoca TRT kurumu yapabildi. TRT’nin başlıca görevi, yaptırdığı derleme çalışmaları sonucu ortaya çıkan farklı kültürlere ait türküleri Türkçeye uyarlamaktı. Ne yazık ki, pek çok sanatçı bu kültür hırsızlığına alet oldu. Bu türküleri gerçek sahipleri ile buluşturmak Hasan Saltık’ı mutlu ederdi. Yaptığı işi, müzik arkeolojisi olarak değerlendirmek yanlış olmaz. Keşke, kültürün farklı alanlarında benzer çalışmalar yapılabilse… SİNEMANIN ARKEOLOJİSİ Sinemamız, diğer sanat dallarına oranla çok genç bir sanat dalı olmasına karşın tarihini koruyabilmiş değil. Yangınlarla sinema tarihimizin önemli bir bölümü kül oldu gitti. Aslında, Hasan Saltık’ın müzikte yaptığının bir benzerini, sinemada Sami Şekeroğlu yapabilirdi. Ne var ki, bürokrasinin çarkları arasında aynı performansı göstermek mümkün olmadı. Şekeroğlu’nun Güzel Sanatlar Akademisi öğrencisi olduğu yıllarda kurduğu Kulüp Sinema 7’den, Sinema-Televizyon Enstitüsü’ne uzanan mücadelesi, önemli bir arşiv oluşmasını sağladı. Yapımcıların büyük kısmı negatiflerini bu kuruma vermekte tereddüt etmedi. Ama, bu arşivde kaç film var, negatiflerin ne kadarı temizlenip, dijital ortama aktarılabildi? Bu soruların yanıtını bilene rastlamadım. Çünkü, arşivini kıskançlıkla sakladı Şekeroğlu. Elbette, iyi niyetle arşivi korumak adına yapıyordu bunu, ama dünyada böyle çalışan bir başka film arşivinin olmadığını biliyoruz. Mimar Sinan Güzel Sanatlar Üniversitesi’nin yeni rektörünün Şekeroğlu’nun ekibini de Enstitü’den uzaklaştırıp, tüm yetkileri kendisinde topladığını duyduğumda, Enstitü’nün geleceği adına üzüldüm gerçekten. Bu ortamda, sinemamızın pek çok yapıtını temizleyip, dijital ortama aktaran Fanatik Film Video’nun sahibi Nejdet Arkın’ın ve her yıl bir klasik yapıtın onarılmasını sağlayan İstanbul Uluslararası Film Festivali’nin çabaları daha da önem kazanıyor. Keşke, bu alana destek verecek, sponsor olacak kurumların sayısı artsa… SİNEMA MÜZELERİ Sözün burasında, sinemamızın kayıt altına alınmasında büyük emeği geçen Agah Özgüç’e teşekkür etmek isterim. Onun titiz çalışması olmasaydı, artık hiçbir yerde izine rastlanamayan binlerce filmin künyelerine, fotoğraflarına nasıl ulaşacaktık? Elbette, Nijat Özön’ün, Alim Şerif Onaran’ın, Türk Sineması Araştırmaları (TSA)’nın sinema tarihimize yönelik çalışmalarının değeri büyük. Türker İnanoğlu’nun mütevazi müzesinden sonra Kültür ve Turizm Bakanlığı da bir Sinema Müzesi açtı geçenlerde. İstanbul’a gitmediğim için bir yorumda bulunamam, ama bir başka Sinema Müzesi’nin daha kurulacağı müjdesini İzmir Büyükşehir Belediye Başkanı Tunç Soyer açıkladı. İzmir’in en eski sinemalarından biri olan Yıldız Sineması’nı satın alan Büyükşehir, bu mekânın restorasyonunu yaptırıp, ‘Sinema Müzesi’ne dönüştürecek. Mimar-yazar Orhan Beşikçi’nin yol göstericiliğinde satın alınan bu tarihi mekânın yanı başındaki Bıçakçı Han’ın da bir Kültür-Sanat Merkezi olarak işlevlendirilmesi kente önemli bir armağan olacak. Bu mekânda, Yıldız Sineması’nda bulunan malzemeler, afişler sergilenecek çok yakında, Büyükşehir’in Kültür Sanat Daire Başkanlığı çalışanlarının ve sinema hocaları Zuhal Çetin Özkan (Dokuz Eylül Üniversitesi) ile Dilek Kaya’nın (Yaşar Üniveristesi) emekleri sayesinde. İzmir’deki sinema müzesi bir makine deposu olmayacak elbette. Sinemamızın arkeolojisine ve günümüz sinemasına ilişkin belgeleri derleyecek, yayınlar yapacak, aynı zamanda da etkinlikleri, film gösterimleri ile sinema kültürünün yaygınlaşmasına hizmet edecek çağdaş bir müze olacak. Tek başına Burçak Evren’in arşivinin bile, Türkiye Sineması Bilgi-Belge Merkezi oluşturabilecek bir zenginliğe sahip olduğunu biliyorum. Türkiyede ses stüdyolarının öncülerinden Necip Sarıcı dostumuzda bir müzeyi dolduracak kadar malzeme var. Kim bilir daha kimlerde neler neler var… Bundan sonrası, elbirliği ile kotarılacak… SİNEMANIN SERÜVENİ Sinema kültürünün yaygınlaşmasında sinema yazınının, dergilerin rolü büyüktür. Ne yazık ki, pek çok sinema dergisi artık yayınlanmıyor. Ya da, üç-dört ayda bir sayı yayınlanıyor. Aylık yayını -dijital ortamda da olsa- sürdürebilen Sinema Dergisi Altyazı’ya bir destek kampanyası başladı. Sinemaseverlerin, derginin sitesine girerek bu kampanyaya omuz vermelerini dilerim. Bu hafta, derginin basılı özel sayılarından biri (Mayıs-Ağustos sayısı) yayınlandı. “Sinema Tarihinde Devri Alem” başlıklı 20. Yıl Özel Sayısında sinema tarihinin 200 başyapıtı yer alıyor, derginin genç eleştirmen kadrosunun elinden çıkmış eleştiri yazılarıyla… Sinemanın doğuşu ve sessiz dönemden 1930-45 döneminin gelişen endüstri-olgunlaşan türlerine, yeni gerçeklerden (46-60) gelenekle hesaplaşmaya (60-67), oradan ‘isyan-devrim-uygarlık yıllarına (60-70), 80’lerin ‘neoliberal dünyasından (80-89) duvarın ötesindeki sinema’ya (90-99) ve 2000’lerin dijitalleşen sinemasına uzanan bir serüven izlenebiliyor bu 200 film aracılığı ile… Kategorilere katılmayabilirsiniz ya da bazı filmlerin bu listede yer almayı hak etmediğini düşünebilirsiniz, ama Amerikan ya da Avrupa sinemalarına odaklanan pek çok yayından farklı olarak, dünya sinemasının bütünlük içinde kavranmasına imkân verecek tutarlı bir seçki olduğunu görmezden gelemeyeceksiniz. Özel sayının sponsoru MUBI’yi kutlamak isterim, yalnızca bu sponsorluğundan ötürü değil, platformda sinema klasiklerine yer vermesinden ötürü. Pek çok kanalın uzağından bile geçmeyeceği nice başyapıtı MUBI’de izlemek mümkün. Gerçek anlamı ile bir Sinema Müzesi/Sinematek’ten yoksun ülkemizde büyük bir boşluğu tek başına dolduruyor. Keşke, yerel yönetimlerle işbirliği yapıp, etki alanını genişletmenin yollarını arasa… Sezgin İnceel'in son teklisi 'Kaldırım' dinleyicilerle buluştu
Kültür sanat sektörünün yüzde 62'si ayda bin liranın altında kazanıyor
Kültür sanat sektöründe çalışanlarla yapılan araştırmaya göre, bu kişilerin yaklaşık yüzde 62'si aylık 1000 TL'nin altında gelirlerle geçinmeye çalışıyor. Araştırma, sanatçı ve kültür profesyonellerinin kendi imkanlarıyla çok fazla dayanacak güçlerinin kalmadığını çarpıcı verilerle ortaya koyuyor. Müzik, tiyatro, sinema, edebiyat gibi kültürel alanlardan besteci, yazar, editör, senarist, oyuncu, yönetmen, şarkıcı, menajer gibi çeşitli meslek gruplarına mensup 515 kişi ile Nisan-Mayıs 2021 döneminde anket yapıldı. Anketin sonuçları, tüm bu meslek gruplarındaki kişilerin aylık ortalama gelirlerinde pandemi döneminde çok keskin bir düşüş olduğunu gösteriyor. ACİL DESTEK İHTİYACI SONUÇLARA YANSIDI Kreksa Kültür Sanat Araştırmaları tarafından yapılan araştırma, kültür sanat camiasının bağımsız emekçilerinin acil desteğe ve ekonomik yeni modellere ihtiyacı olduğunu gösteriyor. Araştırma, onların hak ettikleri değeri görmek bir yana dursun, yaşamlarını sürdürebilecek bir ekonomik değeri bile yaratacak durumda olmadıklarını gösteriyor. Katılımcıların yüzde 63’üyaşam standartlarını koruyabilmek için acilen maddi desteğe ihtiyaç duyuyor. Yüzde 27’sien fazla katılımcı ise ancak 1 yıl idare edebilir durumda. Sanatçı ve kültür profesyonellerinin yüzde 73’ünün bugünkü geliri pandeminin ilk zamanlarına göre daha düşük. Sonuçlar, yıllardır bu sektörde çalışanlardan bazılarının artık başka işler yaparak gelir elde ettiğini, ancak büyük kısmının pandemi süresince başka bir işten gelir elde edemediğini de otaya koyuyor. Ankete göre, katılımcıların yalnızca yüzde 56'sı pandemi sürecinde destek aldı. Destek alanların ise yüzde 38'i kamu kurumlarından destek aldıını belirtirken, diğerleri çeşitli dernet ve vakıflardan, özel kuruluşlardan veya diğer girişimlerden destek aldığını ifade etti.  "GEÇİCİ DESTEĞE DEĞİL KALICI ÇÖZÜME İHTİYAÇ VAR" Kreksa adına araştırmayı yürüten Funda Lena, sonuçları şöyle değerlendirdi: "Kültürel sektörler, özellikle de canlı performansa dayalı olan gösteri sanatları ve canlı müzik alanları, doğaları gereği pandemi koşullarından çok etkilendi. Fakat bunun yanı sıra, kültür sanat sektöründe pandemiden önce sürdürülebilir iş modellerinin çeşitli sebeplerle oluşamamış olması, sanatçı ve bağımsız kültür profesyonellerinin birçoğunun sosyal güvencesiz olarak kayıt dışı çalışıyor olmaları, meslek tanımlarının ve mesleki standartların oluşmamış olması ve de örgütlenme eksiklikleri bu alanın pandemiye diğer birçok sektöre göre çok daha hazırlıksız yakalanmasına ve salgın sürecinden çok daha olumsuz etkilenmesine sebep oldu. Bundan sonrası için kültür profesyonellerinin sadece geçici desteklere değil, kalıcı ve sürdürülebilir çözümlere de ihtiyacı var." Kreksa Kültür Sanat Araştırmaları 2015 yılında kültür endüstrileri, yaratıcı sektörler, kültür ekonomisi, kültürel çeşitlilik, yerel kültürel kalkınma, kültür sanat alanında tüketim davranışları, kültür odaklı markalaşma gibi konularda araştırmalar yapmak üzere Dr. Funda Lena tarafından kuruldu. Şirket, 6 yıldır kültür sanat alanında araştırma, raporlama, danışmanlık ve eğitim hizmetleri sunuyor. Uçan Süpürge Uluslararası Kadın Filmleri Festivali ödülleri sahiplerini buldu
24. Uçan Süpürge Uluslararası Kadın Filmleri Festivali dün akşam pandemi koşulları ve yayınlanan genelge uyarınca sınırlı sayıda katılımcı ile düzenlenen ödül töreniyle fiziki gösterimlerine başladı. Şenay Gürler ve Yetkin Dikinciler’in sunuculuğunu üstlendiği gece ABBTV ve festivalin sosyal medya kanallarından canlı yayınlandı. Tören bu yılki festivalin yapılması için kıymetli desteklerini esirgemeyen kurumlara plaketlerinin takdimiyle başladı. Ankara Büyükşehir Belediyesi Genel Sekreteri Reşit Serhat Taşkınsu konuşmasına Ankara Büyükşehir Belediye Başkanı Mansur Yavaş’ın saygı ve sevgilerini ileterek başlayarak, “Ankara’yı kültür sanat başkentine dönüştürme yolunda karalılığımız devam ediyor. Bu anlamda da 24. Uçan Süpürge Kadın Filmleri Festivali’ne destek vermekten ve açılışında bulunmaktan büyük mutluluk duyuyoruz. Sizlere kültür sanat dolu bir hafta diliyorum,” dedi. Plaket töreninin ardından her yıl sinemamızdaki kadın emeğini görünür kılmak ve yeni kuşak kadın sinemacıları cesaretlendirmek üzere verdiği ödüller sahiplerine verildi. Geçen yıl Bilge Olgaç Başarı Ödülü’ne layık görülen yazar, yönetmen ve senarist Işıl Özgentürk’e pandemi nedeniyle alamadığı ödülü bu yıl Biket İlhan tarafından verildi. Özgentürk, “Gerçekten hayatıma baktığım zaman sevdiğim bir ödül olarak görüyorum. Uçan Süpürge tabii ki birçok insanın elinde doğan bir çocuktu. 24 yaşına geldi. Her anında onunlaydım. Tam 6 sene Uçan Süpürge’yle farklı şehirlerden gelen öğrenciler için atölyeler yönettik. Bu ödülü veren kız kardeşlerime, tüm kadınlara çok teşekkür ediyorum,” dedi. GENÇ CADI ÖDÜLÜ AHSEN EROĞLU'NA Genç Cadı Ödülü’nü alan oyuncu Ahsen Eroğlu, “Çok heyecanlıyım, önce bu sektördeki güçlü hemcinslerim adına sonra da tüm Türkiye ve dünyadaki kadınlar adına alıyorum bu ödülü, çok mutluyum. Özellikle benim gibi ailesi ve meslektaşları tarafından desteklenmiş birinin eşitlik için ses çıkarması ve savaşması gerektiğine inanıyorum. Bundan sonra yaptığım işler umarım sözlerim olmaya devam eder. Başta Uçan Süpürge’ye, anneme ayrı aileme ayrı, yanımda olup bana inanan güvenen yönetmenlere, her zaman desteğini hissettiğim arkadaşlarıma, son olarak da sahneyi birlikte paylaştığım oyuncu arkadaşlarıma çok teşekkür ederim,” dedi. ONUR ÖDÜLÜ NUR SÜRER'E Bu yılın Onur Ödülü sahiplerinden Nur Sürer ödülünü Uçan Süpürge Vakıf Başkanı Halime Güner’den aldı ve sektördeki kadın sinemacıların artmasından duyduğu mutluluğu paylaşarak başladığı sözlerini “Yaşasın kadın yönetmenler. Gerçekten ben bir kadın sinemacı olarak kadınlara ve festivale de arkamı yaslamaktan o kadar muyluyum ki, kendimi çok güvende hissediyorum. Bugün kendimi çok iyi hissetim burada. Bu festival benim için çok değerli. Ezgi Mola’nın yanında olduğumu da söylemek isterim ve son olarak, Yaşasın İstanbul Sözleşmesi,” diyerek tamamladı. AYTA SÖZERİ: GÖKKUŞAĞINDAN KORKMAYIN Bilge Olgaç Başarı Ödülü sahiplerinden Ayta Sözeri ödülünü Ayça Damgacı’dan aldı ve ödül konuşmasında “Her şey söylendi aslında. Ben de Onur Haftası olduğu için gökkuşağından lütfen korkmayın, onu sevin demek istiyorum. Benim için çok değerli bir ödül, başarı ödülü olması da ayrıca bir sorumluluk yüklüyor. Her zaman ödül alırken Levent Kırca’nın söylediği bir sözü tekrar ediyorum; ‘marifet de iltifata tabi’. Ben de her aldığım ödülü iltifat olarak kabul ediyorum ve her zaman daha marifetli olacağıma söz veriyorum. Teşekkür ederim, benim için çok değerli bir ödül,” dedi. Bilge Olgaç Başarı Ödülü’nü Ceylan Özgün Özçelik’ten alan müzisyen Ekin Fil teşekkür ederek başladığı konuşmasında, “Uzun süredir görmezden gelinen, yok sayılan müzisyen ve sahne emekçilerini anmak isterim,” dedi. Ceylan Özgün Özçelik de ödülü takdim etmeden önce “Kendisinin her seferinde yeteneğinin ve yaratıcılığının sınırsızlığına, uçsuz bucaksızlığına gerçekten şaşırıyorum. 4 filmimde de birlikte çalıştık, şimdi beşincisi için çalışıyoruz,” dedi. NİSAN DAĞ: BU ÖDÜLÜ VERMEK BENİM İÇİN ONUR Köprüde Buluşmalar Yöneticisi Gülin Üstün ise ilk filmi için büyük destek verdiği Nisan Dağ’dan aldığı ödülü sonrası, “Çok duygulandım, insan kendisinin ne yaptığını başkaları söyleyince daha iyi anlıyor. Teşekkür ederim,” dedi. Festivalde Türkiye prömiyerini yapacak Bir Nefes Daha filminin yönetmeni Nisan Dağ ödülü verirken yaptığı konuşmada, “Hem kendi adıma hem de cesaretlendirdiğine emin olduğum birçok sinemacı adına bu ödülü vermek istiyorum. Yapamazsınız diyenlerin çok olduğu bir iklimde ilk filmimiz için mücadele ederken cesaret aldığım, duruşundan ilham aldığım biri Gülin, bu ödülü vermek de benim için onur,” dedi. DEMET EVGAR: BAŞKA CADILIK PEŞİNDE OLDUĞUM CADILAR TOPLANTISINA KATILAMADIM Bilge Olgaç Başarı Ödülü’ne layık görülen Demet Evgar ve Onur Ödülü sahibi Zuhal Olcay, törene video mesajlarıyla katıldılar. Demet Evgar, “Başka bir cadılık peşinde olduğum için cadılar toplantısında yanınızda olamadım, özür dilerim. Bu anlamlı ödülü bir tane kadının bile saçının teline zarar gelmediği günlere ithaf ediyorum,“ derken, Zuhal Olcay, “Bazı zamanlar vardır, sanatçının sanatını devam ettirebilmesi, duruşunu koruyabilmesi ve direnmesi çok zor olur. Sanatın aydınlık ve umut dolu gücünü arkasına alarak tüm zor koşullara rağmen mesleğini onuruyla sürdüren tüm sinemacı dostlara ve bu festivali yaşatan tüm onurlu dostlara, kadın sinemacı dostlara kalbimden teşekkürler,” dedi. *** Bu yıl Uçan Süpürge Tema Ödülü’nün sahipleri kadınların kazanılmış haklarını korumak amacıyla kurulan EŞİK-Eşitlik İçin Kadın Platformu, Polonyalı kadınların kürtaj hakkı mücadelesinden doğan, kadın grevi pratiğiyle kadınların temel haklarını savunan Strajk Kobiet (Kadın Grevi) ve Arjantin’de başlayan ve kadın cinayetlerine karşı mücadeleleri tüm Latin Amerika'ya yayılan Ni Una Menos (Bir Kadın Daha Eksilmeyeceğiz) inisiyatifiydi. ►EŞİK- Eşitlik İçin Kadın Platformu adına ödülü alan Meral Güner, konuşmasında, “Platform olarak İstanbul Sözleşmesi ve şiddet yasası başta olmak üzere dünyanın dört bir yanından kadınların hayallerinin, umutlarının, emeklerinin bir araya geldiği Uçan Süpürge’nin film festivalinde sizlerle bir araya geldiğimiz için çok mutluyuz. Dayanışacağız, direneceğiz ve değiştireceğiz. Sınırları aşan özgürlük ve eşitlik mücadelemiz için yaşasın kadın dayanışması,” dedi. EŞİK’e ödülünü Uçan Süpürge Vakfı’nın genç cadıları Ceren Kurt ve İlayda Önal verdiler. ►Ni Una Menos (Bir Kişi Daha Eksilmeyeceğiz) inisiyatifi, Uçan Süpürge’ye gönderdiği mesajda; “Araftan Çıkmak temalı festivalinizde verdiğiniz ödüle bizi layık gördüğünüz için size minnettarız, ödülü memnuniyetle kabul ediyoruz. Buradaki arkadaşlarımız ve yoldaşlarımız vasıtasıyla yakından takip ettiğimiz Türkiye feminist hareketiyle dayanışmamızı ifade ediyoruz. Sizin güçlü direnişinize, mücadele yöntemlerinize ve cesur örgütlenmenize hayranlık duyuyor ve neoliberal sistemin yarattığı küresel sefaleti hep birlikte değiştirebileceğimize inanıyoruz. Dayanışmayla,” dediler. Tören Ayta Sözeri’nin verdiği mini konserle sona erdi. 11 Haziran’a kadar yapılacak fiziki gösterimler, 1 Haziran'da açıklanan genelge uyarınca saat 22.00'deki sokağa çıkma kısıtlaması nedeniyle Doğan Taşdelen Çağdaş Sanatlar Merkezi’nde ve CerModern’in kapalı salonunda izleyiciyle buluşuyor. Festival biletleri ise Biletix üzerinden satışta. Bu yıl Araftan Çıkmak temasıyla düzenlenen festivalde dünyanın 33 ülkesinden direnen, ilham veren ve dayanışan kadınların hikâyelerini anlatan yapımlar yer alıyor. ÇEVRİMİÇİ GÖSTERİM DEVAM EDİYOR Festivalin Türkiye’nin dört bir yanına ulaşan çevrimiçi gösterimlerinde ise Nunzia De Stefano imzalı Nevia ve Sofía Rocha’nın dünya prömiyerini festivalde yapan filmi Sokaklara/Street Out filmlerini izlemek için bugün son gün. Amanda Kernell imzalı Kış Tatili/Charter ile Farah Nabulsi’nin Bafta Ödüllü, Oscar adayı kısa filmi Hediye/The Present yarına kadar Festivalscope üzerinden erişime açık olacak. Bu dünyadan ‘Sakallı Celal’ geçti
Okay TAŞLI Orijinal zekâsı yaygın kültürü serazad mizacı belirtililen 'Sakallı Celal Bey' ülkemizin son yüz yıllık kültür sürecinde, özellikle aydınlar çevresinde yaşamıyla, davranışlarıyla olduğu kadar etkin ve uyarıcı konuşmaları renkli sohbetleriyle de ilgi çekti, iz bıraktı. Esas adı Celal Yalnız’dır. Sakallı Celal sakalını kesmediği için bu lakapla şöhret yapmış ama onun asıl şöhreti önünü ardını düşünmeden dobra dobra söyleyiverdiği açık fikirlerinden ve nüktelerinden ileri geliyordu. Kâh bohem, kâh aydın, hikmet saçar, sonra da işi varmış gibi acele gider, gölge gibi silinip soyadının yalnızlığına sığınırdı. KARA TAASSUBA DÜŞMAN Celal öğretmen yardımcısı olarak çalışırken gericilerle, hani şu yeniden yapılmak istenen Topçu Kışlası'ndaki askerler 3 Mart’ta (13 Nisan) ayaklanacaklar, Türkiye İşçi Partisi (TİP) başkanı Mehmet Ali Aybar’ın dedesi Hüseyin Hüsnü Paşa komutasındaki 'Hareket Ordusu' gelecek, isyanı bastıracaktır. Hareket ordusu Makrıköy’e şimdiki Bakırköy'e geldiğinde o sırada Bahriye Nazırı olan Hüseyin Hüsnü paşanın iki oğlu, deniz subayı Kemal ile Galatasaray Lisesi'nde öğretmen Celal, gönüllü olarak Hareket Ordusu’na katılacaklardır. Abdülhamit tahttan indirilecek, yeni bir dönem başlayacaktır. Ama biz bu hayat hikâyesini artık özetlemek zorundayız. Galatasaray Müdürü “Milletim nevi beşer vatanım ruy-i zemin” diyen, beynelmilelci şair Tevfik Fikret, Celal’i Paris’e gönderir. Daha Galatasaray’da yatılı okurken Ağabeyi Cemal’in idama mahkûm olmasının, küçük kardeşi Nihal’in bir kazada ölmesinin travmasını atlatamayan Celal siyasal bilimler okuduğu Paris’i sakallı olarak terk edecek, bir daha sakalını kesmeyecektir. SİYASAL DURUŞU 1919’da Almanya’ya gönderilen öğrencilerin Spartakist hareketten etkilenerek sosyalist olmaları, Türkiye İşçi Çiftçi Partisi yayın organı Kurtuluş çevresinde örgütlenmeleri Celal’in de hayatını değiştirecektir. Kurtuluş’un iki sayısı Berlin’de 19 Şubat 1920’ye kadarki beş sayısı da İstanbul’da basılacaktır. İşte bu dönem Celal’in hayatında da önemli bir değişikliği haber veriyor. Öyle anlaşılıyor ki Celal bu gelişmeden uzak duramada adına 'sosyalist' sözcüğünü de ekleyen partiye üye oldu. Partinin yayını olan Kurtuluş kitabına (Kurtuluş, Anadolu Yayınları, 1975) Celal’in de dostu, arkadaşı, uzaktan hısımı olan Rasih Nuri İleri’nin yazdığı önsözde T.İ.Ç.S.P üyeleri arasında Celal’in de adı geçiyor. SİLAH MERAKI Sakallı Celal bey’in çok sevip ısındığı Aydın’da başına silah merakı yüzünden bir iş gelir. Bir gün kendisini durdurup ararlar ve silahını bulurlar. Niçin silah taşıdığını sorduklarında, “Ruhsatım var” der. “Niçin ruhsat aldın?” sorusunu ise “Silah taşımak için!...” diye yanıtlar. Bu “soru-yanıt” işi bir tekerlemeye dönüşünce kendisini karakolda bulur. Burada da, kedi fare oyunu gibi “Silah!...Ruhsat!..." sözleri yinelenip durunca 'çileden çıkan' Celal bey, “Gerektiğinde zabıtaya karşı kullanmak için” diye kestirip atar. Bunun üstüne zabıt tutulur. Polislerin anlamadığını görünce "Yazın" der: “Bu polis eskiden padişahın ve hilafetin polisiydi. 'Padişahım çok yaşa' diye bağırmayanları yakalayıp zindana tıkardı. Düpedüz zulüm aracıydı emrinde olduğu padişahın hilafetinin. Şimdi devran değişti, Cumhuriyet’in polisi olup çıktı. İyi de, ben bu polise nasıl güvenebilirim? Yarın birileri punduna getirirse, bir kez daha hilafetin polisi olamayacakları ne malum? O nedenle ben bu silahı gerektiğinde Gazi Paşa’yı ve Cumhuriyet’i korumak için taşıyorum. İfadem bundan ibarettir.” Aydın duruşuyla, birikimiyle bizlere ışık dağıtıcılığı yapar, dağıttığı yerdeyiz... "Cumhuriyet’teyiz”… Yaşlılık bilge olmayana ağır
Hayatlarımıza sessiz sedasız giren, yapmak istediğini yapan ve sakince hayatlarımızdan çıkan etkileyici ve kaliteli diziler vardır. Onlara hiç veda etmek istemeyiz aslında ama giderler işte. Sandy Kominsky (Michael Douglas) ve can dostu Norman Newlander’ın (Alan Arkin), üçüncü ve final sezonu yayınlanan The Kominsky Method’u tam böyle bir diziydi. 9 Emmy Ödülü adaylığı bulunan, Chuck Lorre’nin yarattığı ve tek kamerayla çekilen, yarımşar saatlik bölümlerden oluşan Altın Küre Ödülü sahibi bu diziye hoşçakal deme vakti şimdi. ABARTILI ŞEKİLDE RASYONEL The Kominsky Method her şeyden önce komedisinin tarzıyla çok ilgi çekici bir yapım. Komediyle çok haşır neşir olmadığımız için türün bu alt kategorisine dair de örneğimiz hiç yok. Bu sebeple bu tür komedinin Türkçe karşılıklarını üretmek haliyle güç oluyor. Ama tarzı biraz açmaya çalışayım. Kötü durum karşısında mizah yapabilmeye ‘wry humour’ deniliyor, bir de ‘dry humour’ tabiri var, bu da durumu ince gören ve düşündürten mizah tarzını anlatıyor. Alaycı ve nükteci komedi diyebiliriz sanırım. Ve tüm bu tanımlamalar aslında deadpan ile başlıyor. Deadpan komedi, ifadesiz-edimsel komediye işaret ediyor. Çağdaş sanatı takip edenler deadpan ile estetik form dahilinde daha sık karşılaşır. Sıkı sinema takipçisi olanlar bu kelimeyi en çok Lanthimos tarzı komedi için kullanır. Bu tür komedide diyalogların ve oyunculukların öyküyü ciddi anlamda manipüle ettiklerini görürüz. Örneğin, oyuncu öfkelenmesi gereken bir anın içindedir ancak yüz ifadesi ve sesini kullanma şekli bu duygu haline uyumsuzdur. Karşılaştığı yoğun tepki, davranışını edimsel olarak değiştirmez, robotlaşmış bir şekilde rutine dahil kalır. Ve bu tavır, özünde modern toplum eleştirisi sunar. Absürt komedi diyerek geçiştirdiğimiz bu toplumsal yansımayı komedi dramlarda bir alt tür olarak çok severiz. The Kominsky Method dizisinin komedisini ve dramını anlamak ve anlatmak için deadpan bu yüzden kilit bir kelime. Soğuk, abartılı şekilde rasyonel, duygulara öznel yaklaşımdan uzak anlayış betimleyen bu türün konuları da spesifiktir. O halde şunu söyleyebiliriz; The Kominsky Method, spesifik konusu yaşlılık olan, deadpan estetik formuna dahil edebileceğimiz nükteci, düşündürücü ve alaycı bir komedi dramdır. HAYATIN ANLAMI NEYDİ? The Komisky Method nadiren karşımıza çıkabilecek kalitede bir yapım. Bunun sebebi bu denli zeki diyalogların, muhteşem iki oyuncuyla buluşması ve ele aldığı konunun evrenselliğiyle herkesi içine dahil edebilmesi gibi unsurların bir araya gelmesi çok sık gerçekleşmiyor. En yakınında duran örnek Curb Your Enthusiasm, ki Kominsky daha sükunetli daha derinlerde gerçek bir şeylere dokunabilen bir yapım. Bu sene yaşlılık üzerine bizleri düşündüren ve derinden etkileyen The Father filmi ile yaşlılık kavramını kayıplar dönemi olarak görmüş ve Anthony Hopkins’in oyunculuğu ile derinden sarsılmıştık. Bu dizide ise, karakterlerine unutulmaz şekilde hayat veren Michael Douglas ve Alan Arkin ile yaşlılık, kavram olarak daha göreceli bir yere oturuyor. İkisi de hayattaki altın çağlarının bittiğini biliyor ve bu sebeple içleri acıyor. Sandy ve Norman’ın arkadaşlıklarının kalbinize dokunduğu bu diziyi izlerken, dram bu kadar zarif yansıtılamaz diyorsunuz. Duygusal anların tam içinize oturduğu anlarda, Sandy ve Norman’ın kendi aptallıklarını, hatalarını fark edebilen bilgelikte olmalarından kaynaklı sözleriyle, gözler nemli ve dudaklarda bir tebessüm kalıveriyorsunuz. Basit olay örgüsünün ardında hayatın anlamını sorgulayabilmek, varoluşsal yalnızlığın şiddetini dengeleyen dostlukları gösterebilmek, üstelik topluma dair keskin gözlemler ile felsefi gizemleri barındırabilmek The Kominsky Method’u çok yukarılara bir yerlere taşıyor. Nitekim hepimiz Virginia Woolf'un Deniz Feneri’nde sorduğu soruyu sorup durmuyor muyuz? "Hayatın anlamı nedir? Hepsi buydu- basit bir soru..." ‘Müziğin belleği’ Hasan Saltık son yolculuğuna uğurlandı
Yaklaşık 30 yıldır müzik piyasasında önemli çalışmalara imza atan ve Bodrum'da geçirdiği kalp krizi nedeniyle 57 yaşında vefat eden Kalan Müzik’in sahibi Hasan Saltık son yolculuğuna uğurlandı. Kartal Cemevi'nde gerçekleştirilen cenaze töreninde, binden fazla albüme yapımcı olan müzik emekçisi Saltık'ın eşi Nilüfer Saltık, abisi Kemal Saltık, çocukları Ekin ve Helin Saltık taziyeleri kabul etti. Törene Hasan Saltık’ın ailesi ve yakınlarının yanı sıra CHP Genel Başkan Yardımcısı Seyit Torun, CHP Milletvekili Gamze Akkuş İlgezdi, İstanbul Büyükşehir Belediye Başkanı Ekrem İmamoğlu, Kadıköy Belediye Başkanı Şerdil Dara Odabaşı, Kartal Belediye Başkanı Gökhan Yüksel, Turgay Tanülkü, Suavi, Şevval Sam, Yavuz Bingöl, Ercan Saatçi, Cengiz Özkan, Kubat, Tolga Sağ, Sırrı Süreyya Önder, Ali Rıza Binboğa, Mazlum Çimen, Volkan Konak, Menderes Samancılar, Ahmet Selçuk İlkan, Berhan Şimşek ile çok sayıda seveni katıldı. Cenazeye, CHP Genel Başkanı Kemal Kılıçdaroğlu, İYİ Parti Genel Başkanı Meral Akşener, CHP İstanbul İl Başkanı Canan Kaftancıoğlu’nun yanı sıra siyaset, sanat ve müzik dünyasından da çok sayıda kişi, çelenk gönderdi.  Törenin ve cenaze namazının ardından, Saltık'ın cenazesi Küçükyalı Mezarlığına defnedildi. HASAN SALTIK KİMDİR? 1964 yılında Dersim’de doğan Hasan Saltık, ilköğrenimi bu şehirde, orta öğrenimini ise İstanbul'da tamamladı. Bir dönem İstanbul Devlet Konservatuvarı'nda obua eğitimi de alan Saltık, ekonomik nedenlerle okulu yarıda bıraktı ve Suadiye Lisesi'ne devam etti. 30 yıl önce, Unkapanı'ndaki İstanbul Manifaturacılar Çarşısı'nda (İMÇ) küçük bir dükkanda Kalan Müzik'i kurdu ve şirketin yolculuğu Grup Yorum'un "Yürek Çağrısı" isimli albümüyle başladı.  Az bilinen kültürleri, unutulmakta olan kayıtları ve müzik türlerini etnomüzikolojik çalışmalarla Kalan Müzik etiketiyle gün yüzüne çıkardı. Şirket, Seyyan Hanım'ın Tangoları albümü ve birçok Klasik Türk Müziği de dahil olmak üzere pek çok 78 devirli taş plağı temizleyip ardından da yeniden basarak bu alanda Türkiye'de bir ilki gerçekleştirdi. Tanburi Cemil Bey, Şükrü Tunar, Udi Hrant ve Yorgo Bacanos'un kayıtları da bu işleri takip etti. Türk, Kürt, Alevi, Ermeni, Pomak, Ezidi, Gürcü ve daha pek çok kültürün müzikal eserleri de yine Kalan Müzik arşivinde yerini buldu. Fikret Kızılok'tan Tolga Çandar'a, Erkan Oğur'dan Fuat Saka'ya, Neşet Ertaş'tan Tülay Germen'e pek çok sanatçı ve grubun işleri Saltık ve Kalan Müzik aracılığıyla müzikseverlere ulaştı. Hasan Saltık, 2 Haziran akşamı Bodrum'daki evinde geçirdiği kalp krizi sonunda hayatını kaybetti. Kalan Müzik, Saltık'ın ölümünü "Bazı şeyleri duyurmak çok zor, büyük acıları... Belki sonra, dilimiz döndüğünde... Şimdi kısa sürmüş ömre sessizce ağıt yakıyoruz. Hasan Saltık yaşadı, devri daim olsun" sözleriyle duyurdu." Hasan Saltık 57 yaşındaydı. DasDas, ilk dijital sergisini sanatseverlerin ziyaretine açıyor
Bir süredir DasDas Online üzerinden sevilen tiyatro oyunlarını online olarak tiyatroseverlerle buluşturan DasDas, şimdi de Ataşehir Metropol İstanbul’daki sahnesini dijital bir sergi alanına dönüştürüyor. İlk dijital sergisini Ouchhh Sanat Stüdyosu ile, Zenger küratörlüğünde açmaya hazırlanan DasDas, bünyesinde sanatın farklı tür ve şekillerini buluşturarak daha fazla sanatsevere ulaşmayı hedefliyor. Ouchhh, Zenger ve DasDas işbirliğiyle düzenlenen ve bambaşka atmosferler sunan dört farklı eserden oluşmasıyla Paribu ana sponsorluğunda “Parallel Unıverse” adını alan dijital sergi, kapılarını 11 Haziran’da açacak.  Dijital sergi, Parallel Universe Sergisi; ‘Yapay Zeka Van Gogh Veri Boyama Deneyimi’, ‘Şiirsel Yapay Zeka’, ‘Göbeklitepe Mimari Veri’ ve ‘Osman Hamdi Bey Eserleri’nden oluşan dört farklı eserle ziyaretçilere 11 Haziran’dan itibaren yeni bir deneyim yaşatacak. 11 Haziran'da ziyarete açılması planlanan Paribu ana sponsorluğunda Parallel Universe Sergisi, 11 - 12 Haziran'da ücretsiz olarak gezilebilecek. DasDas'ın ilk dijital sergisi, 7 yaş ve altındaki ziyaretçileri için ücretsiz olacak.  Ezgi Mola’ya bir destek de Oyuncular Sendikası’ndan
Oyuncular Sendikası, geçen yıl Batman’da intihar eden İpek Er'e ‘cinsel saldırı’ suçundan tutuksuz yargılanan eski uzman çavuş Musa Orhan’a ‘hakaret ettiği’ gerekçesiyle hakkında dava açılan oyuncu Ezgi Mola'ya yaptığı açıklamayla destek verdi. "Kamuoyunun bu denli vicdanını yaralayan ve infial yaratan bir dava hakkında söz söyleyen oyuncular ve vatandaşlar hakkında tek tek suç duyurusunda bulunulmasını absürt buluyor ve kabul etmiyoruz" denilen açıklamada, yargıdan failleri en ağır şekilde cezalandırılması talep edilerek, “Adalet bekliyoruz” vurgusu yapıldı. Oyuncular Sendikası'nın "ezgimolayalnızdeğildir" etiketiyle paylaştığı açıklaması şöyle: “HAYRETLE TAKİP EDİYORUZ” “Nitelikli cinsel saldırı ve intihara sürükleme suçları sanığı olarak tutuksuz yargılanan Musa Orhan'ın avukatı aracılığı ile başta oyuncu Ezgi Mola olmak üzere sosyal medya paylaşımları nedeniyle, içinde üyelerimizin de bulunduğu pek çok sanatçı ve destek mesajı yazan yüzlerce kişi hakkında “hakaret" iddiası ile suç duyurusunda bulunmasını, hatta hapis cezası istemesini, en hafif tabiri ile hayretle takip ediyoruz. Kamuoyunun bu denli vicdanını yaralayan ve infial yaratan bir dava hakkında söz söyleyen oyuncular ve vatandaşlar hakkında tek tek suç duyurusunda bulunulmasını absürt buluyor ve kabul etmiyoruz. Yargımızın; her gün kadınların yaşam hakkı başta olmak üzere en temel haklarını -cezasızlığa güvenerek- ihlal, gasp ve tehdit eden failleri en ağır şekilde cezalandırmasını talep ediyor ve adalet bekliyoruz.” Doğan Duru: İki gitarımı satıp kiramı ödedim
Redd grubunun solisti, bas gitaristi, söz yazarı ve besteci Doğan Duru, Twitter hesabından yaptığı paylaşımla evinin kirasını ödeyebilmek için iki gitarını da sattığını duyurdu. ‘Kademeli normalleşme’ kararlarında müzisyen ve sahne emekçilerinin göz ardı edilmesine tepki gösteren Duru, bu konunun normalleştirilmemesi gerektiğinin altını çizerek şunları kaydetti: “KİMSENİN KAHRAMANLIĞI YETERLİ OLMAZ” “İki gitarımı sattım, kiramı ödedim. Müzisyenlere yardım, destek için enstrümanları satma konusunu üzüntüyle karşılıyorum. Destek, yardım vs gibi şeyler yerine sesimizi yükseltmeli sahnelerimize kavuşmalıyız. Bu konuyu normalleştirmeyelim, İsyan etme noktasındayız, edelim!!! Kimsenin kahramanlığının yeterli olmayacağı bir konu bu. Sahte kahramanların pelerinine vantilatör tutmayın. Bizim işimiz sahnede olmak. Başka bir çözüm yok. Amacımız destek yaratmak değil sahneye çıkmak için şartları zorlamak olmalı.” Kimsenin kahramanlığının yeterli olmayacağı bir konu bu. Sahte kahramanların pelerinine vantilatör tutmayın. Bizim işimiz sahnede olmak. Başka bir çözüm yok. Amacımız destek yaratmak değil sahneye çıkmak için şartları zorlamak olmalı. Oyuncu Canan Ergüder: 5. kemoterapi bitti
Meme kanseri tedavisi gören ve setlerden ayrılan Canan Ergüder, sağlık durumuyla ilgili açıklamalarda bulundu. Ergüder, Instagram hesabından "5. kemoterapi bitti. Her şey yolunda. Arayan, soran, mesaj atan, dua eden herkese sevgiler" notuyla fotoğraf paylaştı. Canan Erguder (@cananerguder1)'in paylaştığı bir gönderi NE OLMUŞTU? Star TV ekranlarında yayınlanan Menajerimi Ara dizisinin başrol oyuncularından Canan Ergüder, geçtiğimiz aylarda meme kanserine yakalandı. Tedavi olmak için diziden ayrılan oyuncu, hastane odasından yaptığı ilk paylaşımda, "Soranınız çok. Küçük bir updat vereyim dedim. 3. Kemoterapi biter. Daha var ama ben iyiyim. Yeni saçsız halime ve saçlarıma alıştım. Her şey yolunda. Daha da başka tiplerimle ileride karşılaşırsınız diye düşünüyorum. Herkese sevgiler" notunu düşmüştü. 6 Nisan'da Instagram hesabından sağlık durumu hakkında bilgi veren Canan Ergüder, "Çok sevgili arkadaşlarım ve beni merak eden takipçilerim ve hayranlarım... Niyetim sizlere Menajerimi Ara'da oynayacağım son bölümde yazmaktı ama haberler size bundan önce ulaşmış bulundu. Evet, sağlığımla ilgili haberler doğru. Yaklaşık 1.5 ay önce bana meme kanseri teşhisi konuldu. Bu fotoğraf ameliyatım sonrası Menajerimi Ara ekibine gönderdiğim fotoğraf. Size de aynısını gönderiyorum çünkü pozitif hissettiğim anlardan bir tanesi. İnişli çıkışlı bir süreç olacak bu ama moralimi yüksek tutuyorum. Merak etmeyin, iyileşeceğim. Tedavimin izin verdiği noktaya kadar çalışabileceğim son ana kadar çalışacağım. Bu da inşallah 3 bölüm daha olacak. Pandemi sürecinden geçtiğimiz için bu benim tercihimden maalesef ki daha erken bir vakit. Bu süreçte beni yalnız bırakmayan, her an destek olan canım aileme, canım Menajerimi Ara dizi ekip arkadaşlarıma, Star TV'ye ve elbette ne karar alırsam alayım hep arkamda olduğunu hissettiren Ay Yapım a çok teşekkür ederim" demişti. Tedavisi ve işini bir süre aynı anda yürüten oyuncu, Menajerimi Ara'nın 25 Nisan Pazar akşamı yayınlanan 35. bölümünde diziye veda etmişti. Bodrum’da Nâzım Hikmet anmasına büyük ilgi
Şiirin en büyük ustalarından Nâzım Hikmet Ran, hayata veda edişinin 58. yıl dönümünde Bodrum Belediyesi tarafından hazırlanan ve 2 gün süren bir programla anıldı. Zülfü Livaneli, Nebil Özgentürk, Ahmet Telli, Şükrü Erbaş, Genco Erkal gibi isimler başta olmak üzere birçok sanatçının katıldığı etkinlikler büyük ilgi topladı. Hem yüz yüze hem de çevrimiçi yapılan etkinlikleri değerlendiren Bodrum Belediye Başkanı Ahmet Aras, “ Artık Bodrum kültür ve sanatla anılacak. Binlerce yıllık tarihe sahip olan Bodrum’u kültürün ve sanatın kenti yapacağız” dedi. HEYKEL VE KÜTÜPHANE AÇILIŞI Anma etkinliklerinin ilk günü, Umurça Parkı'ndaki Esra Sağlık ve Orhan Tekin imzalı Nâzım Hikmet heykeli ile Nâzım’ın adının verildiği kütüphane açılışı ile başladı. Program, moderatörlüğünü Nebil Özgentürk’ün gerçekleştirdiği; Zülfü Livaneli, Muzaffer Akyol ve Belediye Başkanı Ahmet Aras’ın katıldığı “Nâzım’la Yürümek” isimli söyleşiyle devam etti. Programın ilk günü, Özgür Kıyat’ın “Şarkılarla Nâzım” dinletisinin ardından sona erdi.  Etkinliklerin 2. gününde fotoğraf sanatçısı İbrahim Demirel'in "Şiirin Yüzleri Ankara" ve "Nâzım Hikmet Takvimleri" sergilerinin açılışı gerçekleştirildi. Açılışın ardından program "Yaşama Dair" şiir ve söyleşi programı ile anılmaya devam edildi. Hakan Aykan Kültür ve Sanat Merkezi'nde düzenlenen şiir-söyleşi programının konukları Ahmet Telli, Şükrü Erbaş, Ali Cengizkan, Mahmut Temizyürek, Zerrin Taşpınar, Salih Bolat ve Başkan Ahmet Aras’tı. Bu program da, Bodrum Belediyesi sosyal medya hesaplarından da canlı yayınlandı. Anma etkinlikleri, Bodrum Belediye Meydanı’nda Heykeltraş Murat Daşkın elinden çıkan Nâzım Hikmet heykeli açılışıyla devam etti. “FİKİRLERİNİ ÖLÜMSÜZLEŞTİRMEK İSTİYORUZ” Burada Başkan Aras kısa bir konuşma yaparak şunları söyledi: “Yapmak istediğimiz sadece bu değil. Sadece heykel açmak değil. Yapmak istediğimiz bizim Ulu Önderimizin de şahsında, Nâzım gibi büyüklerimizin hatıralarını yaşatmak. Onların fikirlerini ölümsüzleştirmek amacıyla bunları yapıyoruz. Bu büyük insanların fikirlerdeki yerinin perçinlenmesi için yapıyoruz. Gençlerin, çocukların onları tanıması için yapıyoruz. Bu büyük insanlar varlıklarıyla, geçmişte yaptıkları katkılarla bizleri bir araya getirebilen insanlar. Bu mücadelemiz sürecektir. Onların ışığı bize yol gösterecektir. Bodrum çok değerli bir yer; değerini kültürle, sanatla artırmak istiyorum.” FİNAL GENCO ERKAL İLE YAPILDI Nâzım Hikmet’i anma etkinliklerinin finali ise Genco Erkal'ın "İnsanlarım..." adını taşıyan Nâzım Hikmet’in Bursa Cezaevi’ndeki günlerini anlatan tek kişilik gösterisiyle yapıldı. Pandemi tedbirlerinden dolayı kısıtlı sayıda izleyiciyle Umurça Parkı'nda yapılan gösteri büyük beğeni topladı. Yurttaşlar Büyük Şair’in hayatından bir kesiti Türkiye’nin yetiştirdiği ne büyük sanatçılardan olan Genco Erkal’ın oyunu aracılığıyla izleme imkânına sahip oldu. 2 gün süren etkinliklerin final gecesinde konuşan Bodrum Belediye Başkanı Ahmet Aras, Genco Erkal’a mükemmel performansı için teşekkür ederek “Nâzım ancak bu kadar güzel anlatılırdı. 2 gün boyunca süren birbirinden kıymetli etkinliklerimiz bu gece taçlandı. Nâzım’ın ruhu adeta Bodrum’u kapladı. Bodrum bu tür etkinliklere bundan sonra daha fazla ev sahipliği yapacak. Bu alanları bizimle birlikte sanata ve insana açan, bu çalışmalarımızda emeği geçen herkese teşekkür ediyorum” dedi. Mutlaka bir çıkış olmalı!
Çürümenin evreleri var. Hangi evresindeyiz acaba? Hangi evresinde olduğumuzu bilmesek de, hiç değilse çürüdüğümüzü biliyoruz, bilmeyenler de var. İnsan bir sürecin içindeyken o süreci nasıl evrelerine ayırabilir ki? Tarihi dönemlerine ayırmak için o tarihin dışına çıkmak gerekir. Çürümeyi de evrelerine ayırmak için dışına çıkmamız gerekecek. Daha önce defalarca denedik. Çıkışı gösteren okları izlediğimizde döner kapılar çıktı karşımıza. Ve dışarı çıkma umuduyla döner kapılara her girdiğimizde bizi döndürüp yine içeriye bıraktılar. Adı üzerinde, döner kapı; kendi eksenlerinde 360 derece dönebilen kapılar. Çıkış oklarına yenilerini ekliyorlar; onları da deniyoruz; hepsi döner kapı. Umudumuz giderek azalıyor. Henüz nasıl çıkacağımızı bilmiyoruz. Fakat bir çıkış olmalı mutlaka, belki de bir ip. İp bizi, çürümenin labirentinden çıkartabilir mi? Theseus’un ipi vardı; yarısı boğa yarısı insan Minotauros’u öldürdükten sonra ipe tutunarak labirentten çıkmış ve kahraman olmuştu. Bir çıkış bulacağız elbet, ama bu kahramanın ipi olmamalı. Kahramanlar destanlarda olur ve yarısı insan yarısı hayvan melez yaratıkları, çok başlı canavarları öldürüp parçaladıklarında kahraman olurlar. Oysa öldürdükleri canavar bizzat yaşamdır. Canavar Farsça bir sözcük; “canı var” demek; yaşayan, canı olan her şey. Kahraman yaşama düşmandır; ötekilerden, birleşmelerden, melezlerden nefret eder. Biz yaşamı seviyoruz; yaşatmayı ve yaşamayı. Çürümenin hangi evresinde olduğumuzu hâlâ bilmiyoruz; giderek daha küçük parçalara ayrıldığımıza göre ileri bir evresinde olmalıyız. Ağzımızdaki çürük tadı gittikçe artıyor. Anlaşılan, dışarı çıkmak için çok zamanımız kalmadı. Çözülmez gibi görünen problemleri bile çözebildiğimize göre, durmadan çözülerek küçük parçalar halinde dağıldığımız çürüme sürecini de tersine çevirebiliriz. Mesele, çözümleyerek, bir kahraman gibi, yaşamı daha fazla parçalara ayırmak değil, aksine parçaların arasında bağlantılar, birleşmeler icat ederek çürümekte olanı yeniden hayata döndürebilmektir.  ***  Çürüyen, parçalanan maddenin içindeyiz, çözülüp dağılan parçalar. Kendilerini doğanın içine yerleştiren Sokrates-öncesi filozoflar maddenin dilini biliyorlardı. Empedokles doğadaki iki kuvvetten, sevgi ve nefretten söz ederken maddenin diliyle konuşur. Sevgi, çekim kuvveti; parçaları birbirine çekerek bir araya gelmelerini ve birleşmelerin, yeni biçimlerin ortaya çıkmasını sağlayan kuvvet. Nefret ise tam tersi; parçaları iterek birbirlerinden uzaklaşmalarına, çürüyüp dağılmalarına yol açan itme kuvveti. Ve bedenlerin hızla birbirlerinden uzaklaştığı/uzaklaştırıldığı nefret çağından çıkmak istiyorsak, maddenin diliyle konuşmak zorundayız; çekim kuvvetinden başka seçeneğimiz var mı? Tragedyalarda olduğu gibi, sahneye tepeden indirilerek açmazları çözen makina tanrı, Deus ex machina kurtuluş değil, Godot’yu beklemek de. Tepeden indirilen her çözüm, döner kapıdır; dışarı çıkacağımızı umut ederken kendimizi içeride, yapayalnız, çürürken bulmak. Hep denedik, hep yanıldık; hep deniyoruz, hep yanılıyoruz. Yukarıdakilere kalsa çürümeyi önleyecek tek çözüm, tüm bedenleri toptan betona gömmek. Kim ister ki betona gömülmeyi? Mutlaka bir çıkış olmalı.  ***  İktidar çıkışlara döner kapılar yerleştirmiş, nefret çoğalsın diye. Döner kapılar iterek çalışır. Yaşamı çürüten şey nefrettir. Nefret kapılarının dışarı çıkışları yoktur; sizi durmadan kendi eksenlerinde döndürürler ve döndürdükçe de daha küçük parçalara ayrılırsınız. Kapıları iterek açmaya alıştık, oysa bazı kapılar çekerek açılır. Çekmeyi denesek? Ludwig Wittgenstein, kapıları çekerek de açabileceğimizi hatırlatıyor: “Kapısı, kendinize doğru çektiğinizde açılan bir odada, itmek yerine kapıyı çekerek açmayı akıl etmediğiniz sürece içeride tutsak kalacaksınız”. Dışarıya, hayata açılan kapılar, çekerek açılan türdendir. Her beden, yeryüzüne açılan ve ancak kendinize çektiğinizde açabileceğiniz bir kapı; birbirlerini açtıkça birbirlerine açılan kapılar. Kapılar açıldığında içeri yeryüzü dolar; kasırgalar, okyanusun dalgaları ve yanardağlar. Hayat karışır içimize ve birden bedenler devrim olur. Birbirimizi açmak ve birbirimize açılmak. Çürüme sürecinden başka türlü nasıl çıkılabilir ki? Zincirin dışındaki sinemalar mağdur
Işıl ÇALIŞKAN kademeli normalleşme kararıyla 1 Haziran’da açılıp aynı gün kapanan sinema salonları sektör temsilcilerini ikiye böldü. Yeni genelgede açılması planlanan sinemalar Sinema Salonları Yatırımcıları Derneği’nin (SİSAY) kararıyla ertelenmesi istenince, salonlarının açılışı bakanlığın kararıyla 1 Temmuz’a ertelendi. Bağımsız sinema salonları ve yapım şirketleri kararın kendilerini mağdur ettiğini belirtirken SİSAY ise kararın zincir sinema salonlarının kiradan muaf olması için verildiğini savundu. Sözü sektör temsilcilerine bırakalım… KARAR ORTAK VERİLMEDİ  Sinema Eseri Yapımcıları Meslek Birliği (SE-YAP) Yönetim Kurulu Üyesi, Yapımcı Yamaç Okur, sinema salonlarının 1 Temmuz’a kadar kapalı olmasıyla ilgili düzenlemeyi şaşkınlıkla karşıladığını ifade etti. Okur, “Bakanlık ve sektör temsilcilerinin ortak kararı olduğundan bahsediliyor. Muhtemelen AVM’lerde bulunan sinema salonlarının kiradan muaf olabilmesi için SİSAY ile bir görüşülerek alınan bir karar. Ancak bağımsız sinemalar ve yapım şirketleri çok uzun süredir mağdur” dedi. Yamaç Okur Yaklaşık 15 ay boyunca sinemaların yaşadığı mağduriyeti hatırlatan Okur, “Böylesine bir düzenleme yapılırken sadece AVM sinemalarını değil sektörün tamamını düşünerek hareket edilmesi gerekirdi. Haziran ayında ülkemizin en önemli film festivali etkinlerinden İstanbul Film Festivali gerçekleştirilecek. Neden filmler seyirciyle buluşamıyor?” siteminde bulundu. Okur, sözlerini şöyle sürdürdü: “Restoranlar açıkken, düğünler yapılabilirken, sinema salonlarının neden kapalı olduğunu anlayabilmek mümkün değil. Sinemaların kapanmasıyla ilgili düzenlemenin zorunlu değil isteğe bağlı olması gerekirdi. Pandemi kurallarına uygun olarak sinema salonlarının da açılması gerekirdi.” K adıköy Sineması’nın işletmecisi Funda Kocadağ da, 1 Haziran itibarıyla salonu açmak için tüm hazırlıkları tamamladıklarını ancak kapanma kararıyla birlikte yaşadıkları mağduriyetten bahsetti. Kocadağ yaşananları şöyle ifade etti: “Biz hemen Başka Sinema ile organize olduk. Çok güzel bir program hazırlamıştık. Bizim pandemi için avantajımız fazla. Salonumuz çok büyük. Havalandırma sistemimiz var. Yüksek tavanlı bir salon. Koltukları paravanlarla ayırmıştık. Şehrin başka yerleri virüs için risk taşırken bizim salon itinalı ve şanslıydık. Bağımsız salon olarak da film sıkıntımız yok ama açılamadık. Talep SİSAY Dernek’ten geldi.” Funda Kocadağ “Büyük market zincirlerin bakkal amcalara yaptığını bağımsız salonlara yaptı zincir sinemalar” diyen Kocadağ, sözlerini şöyle sürdürdü: “Film vermediler, 6-8 hafta oynama şartı vardı. Biz 12 salon değiliz ki. Ben bir filmi en az 6 hafta nasıl oynatayım 2 salonda! Aslında en çok benim haykırıp ağlamam lazım. Bizim iki defa tarihi ertelenmiş İKSV Film gösterimlerimiz vardı. Bir de öyle bir zararımız oldu.”  SİSAY’DAN KİRA SAVUNMASI  Sinema Salonları Yatırımcıları Derneği Genel Sekreteri Fevzi Genç, 1 Temmuz’a ertelenmesinin kendi kararları olduğunu kabul etti. Genç, tepkilere yönelik şunları söyledi: “Açılışı ertelemeyi istememizin bir sebebi ekonomik. Biz salonları genelge ile kapatıldığımız zaman kira sözleşmelerinde mücbir sebep maddesini işletebiliyoruz. Biz hazırlık döneminde mücbir sebepten çıkarsak çok ciddi kira yükümüz oluyor. Bağımsız sinema sahibi arkadaşımız mülk sahibidir o taraf onu çok ilgilendirmiyordur, onlar bu konudan çok memnun olmayabilir ama sektörün ortak menfaatine baktığımız zaman sinemaların birçoğu AVM’lerde ve birçoğunun kira yükü var. Sektörün genel menfaati için bu kararın daha doğru olduğu kanısına vardık. Kararı yönetim kurulumuzla verdik.” Ah be hayat…
Müzik sektörünün sorunlarıyla ilgili görüşmeler için birkaç gündür Ankara’dayım. Sizlere bu görüşmelerle ilgili bilgi vermek için yazımın başına oturduğumda Hasan Saltık’ın ölüm haberi geldi. Yani öylesine apansız ve zamansız bir ölüm ki ne yapacağımı ne yazacağımı bilemiyorum. Sahibi olduğu Kalan Müzik’te yaptığı albümlerle öyle bir arşiv oluşturdu ki hakkı ödenmez. Kürtçe, Zazaca, Yezidice, Süryanice yaptığı albümlerle hem azınlıkta kalan kültürleri tanıttı hem de Hacı Taşan’dan Erkan Oğur’a, Sadettin Kaynak’tan Yansımalar’a büyük ve ölümsüz bir arşive imza attı. Onun yaptığı CD’ler sadece müzik içermez.  Kartonetleriyle de bir mini ansiklopedi görevi üstlenirdi. Çok pozitif, güler yüzlü, herkesin sevdiği, görünce mutlu olduğu biriydi Hasan. Yani yeri ve boşluğu nasıl doldurulacak bilemiyorum. Siz belki de bu yazıyı okurken sevenleri onu Kartal Cemevi’nden sonsuzluğa uğurluyor olacağız. Devrin daim olsun kardeşim… Bildiğiniz gibi Çarşamba günü İYİ Parti’nin meclis grubunda müzik sektörünün durumuyla ilgili kısa bir konuşma yaptım. Umarım pandemi döneminde yaşanan müzik sektöründeki sorunlar ve çözümleri için bir farkındalık yaratabilmişimdir. Benim siyasi görüşüm ortada. Hiçbir parti üyesi değilim. Ama bir meslek birliği başkanı ve sektörün sorunlarını çözmeye uğraşan biri olarak eğer faydası olacaksa hiçbir parti gözetmeden defalarca konuşmaya anlatmaya hazırım. Zira binlerce kişinin hakkını takip ediyoruz savunuyoruz.  Bir gün sonrasında ise Kültür Bakanımız Sn. Mehmet Nuri Ersoy’u makamında ziyaret ettim. Cumhurbaşkanı tarafından açıklanan 3 bin Tl lik hibe için müzisyenlerin vergi mükellefi olması zorunluğunu Ticaret Bakanlığı ile görüşerek kaldırdığı için teşekkür ettim. Sürekli arayıp bilgi almak isteyen müzisyen arkadaşlarım buradan öğrensinler. Ocak ayında başlayan “Müzik Susmasın” destek programına başvurup başvurusu kabul edilen müzisyenlerin ekstra bir şey yapmasına gerek yok. En kısa sürede bu ücret hesaplarına yatacak…  Desteğin en başında ise bu bin TL’lik yardıma tepki olarak başvurmayan müzisyenlerin durumuyla ilgili de konuştuk Sn. Ersoy ile… Bu konuda da çalışmalar var. Umarım en kısa zamanda bu desteğe başvurmayan ve de mağduriyet yaşayan-sayısı henüz belli olmayan- müzisyen arkadaşımıza da iyi haberler veririm.  Bir diğer konu da hemen hemen her alanda normalleşme yaşanırken performans -konser salonlarının, türkü barların hangi gerekçelerle kapalı olduğu idi. Zira içkili mekânların kapalı olmasının, toplumda iktidarın “belli bir yaşam biçimine müdahale” etmesi olarak algılandığını bildirdim.  Konuşmamızdan çıkardığım sonuca göre bu alanda ne İçişleri Bakanlığı ne de Kültür Bakanlığı söz sahibi. Bu konudaki tek yetkili Bilim Kurulu. Bilim Kurulu’nun verdiği olumlu ya da olumsuz görüşler sonucunda bu kapanmalar ve açılmalar yaşanıyor.  Bu bilgiler ışığında bir an evvel Bilim Kurulu ile toplantılar yapmak ve kafamızdaki daha doğrusu toplumun kafasındaki tüm sorulara cevap aramak yerinde olacaktır.  Şimdilik haberler bunlar. Bunları yazıyorum ama kafam hep Hasan Saltık’ta. Onunla bir daha konuşamamak, kahkahalar eşliğinde Lagavulin içememek… En can alıcı sorunları bile gülerek halledememek. Ah be Hasan… Yalnız bıraktın hepimizi… Sahne emekçilerine destek için enstrümanlarını satışa çıkardılar
Yeni tip koronavirüs (Covid-19) salgını nedeniyle ekonomik sıkıntı yaşayan sahne sanatçıları ve emekçilerine kademeli normalleşme döneminde adım atılmaması sonrası Ahbap Derneği devreye girdi. 400 TL’ye kadar olan elektrik, su ve doğalgaz faturalarını bağış usulüyle karşılama kampanyası başlattı. Türk Halk Müziği’nin duayen isimlerinden Musa Eroğlu kampanyaya bağlamasını satışa çıkarak destek oldu. Ahbap Derneği Başkanı Haluk Levent, “Musa Eroğlu abimiz sahne emekçilerinin ödenmemiş faturaları için bağlamasını satışa çıkardı. En yüksek fiyatı veren o güzel ve emek dolu, fiyatı paha biçilemez bağlamaya sahip olacak” dedi. Musa Eroğlu abimiz sahne emekçilerinin ödenmemiş faturaları için bağlamasını satışa çıkardı. En yüksek fiyatı veren o güzel ve emek dolu, fiyatı paha biçilmez bağlamaya sahip olacak. pic.twitter.com/QhsosploAr MELEK MOSSO FLÜTÜNÜ SATIŞA ÇIKARDI Sanatçı Melek Mosso ise kampanyaya flütünü bağışlayarak destek oldu. Haluk Levent, “Sevgili Melek Mosso aradı. 'Abiciğim sahne emekçileri için başlattığın kampanyaya sahnede çaldığım flütü bağışlamak istiyorum' dedi. Cansın Melek! Bu flüte en yüksek parayı veren aynı zamanda sahne emekçilerinin faturalarına destek olmuş olacak” açıklaması yaptı. Sevgili @MelekMosso aradı. “Abiciğim sahne emekçileri için başlattığın kampanyaya sahnede çaldığım flütü bağışlamak istiyorum” dedi. Cansın Melek! Bu flüte en yüksek parayı veren aynı zamanda sahne emekçilerinin faturalarına destek olmuş olacak. pic.twitter.com/XV5Gvv5YgD Kurtalan Ekspresin bas gitaristi Ahmet Güvenç, kampanyaya katılan başka bir isim oldu. Efsanevi gitarist, “Halukçuğum yıllardır sahnede çaldığım bas gitarımı, müzisyen kardeşlerimin faturaları için satışa çıkarıyorum” diyerek sahne emekçilerine destek verdi. Anadolu Rockkk. Kurtalan Expres’in bas gitaristi Ahmet Güvenç abimiz aradı.  “Halukçuğum yıllardır sahnede çaldığım bas gitarımı , müzisyen kardeşlerimin faturaları için satışa çıkarıyorum” dedi.@oahmetguvenc abim sağolasın Haydi arkadaşlar açık artırma başladı. Süre 10 dak. pic.twitter.com/zG6zir9QdS Ahmet Arif, ölümünün 30’uncu yılında da unutulmadı
Ezgilerin dünyası belleğini kaybetti
Yaren ÇOLAK Sadece ülkenin değil dünyanın dört bir tarafında unutulmaya yüz tutmuş eserleri derleyerek gün yüzüne çıkaran Kalan Müzik’in sahibi Hasan Saltık’ın ölümü müzik camiasını yasa boğdu. Dostları ölümünün ardından onu anlattı.  MÜZİK, MİRASI ONA BORÇLU  Ada Müzik'in sahibi Bülent Forta, "Türkiye’deki tüm halklar, kültür, kültürel miras, Anadolu’nun o müzik mirası Hasan Saltık’a borçlu. Müzik kültürü olarak bir birikim sağlayabildiysek bunda Hasan Saltık, önemli rol oynadı. Bunun yanı sıra çok fazla yapıta, çok önemli prodüksiyona da imza atmış bir değerdi. Hepimiz büyük üzüntü duyduk" dedi. Hasan Saltık'ın müzik camiasının, Türkiye kültür hayatının çok önemli şahsiyetlerinden biri olduğunu kaydeden Forta şöyle konuştu: "Sadece Kalan Müzik’le sınırlı düşünmeyin, Türkiye’deki müzik kültürünü açığa çıkartabilecek, bu konuda çeşitli yayınlar ve desteklerle kendini ifade etmiş bir arkadaşımızdı. Onun ötesinde bizim çok yakın bir dostumuzdu. Türkiye’nin müzikle ilgili, kültürle ilgili yapılanma açısından en önemli isimlerinden biri. Büyük bir boşluk, nasıl doldurulacağını hiçbirimiz bilmiyoruz. Gerçekten bu erken ölüm hepimizi çok büyük bir üzüntüye sevk etti.” YERİ DOLDURULAMAYACAK   Yaptığı çalışmalarla Hasan Saltık’ın müzik dünyasına büyük katkılar yaptığının altını çizen müzik Yazarı Murat Meriç, “Memleket müziğine en çok hizmet etmiş isim. Bugüne kadar yaptığı her şey buna dahil. Türkiye’nin herhangi bir döneminde bir kültür bakanından çok daha fazla iş yaptı. Sadece Kalan Müzik içerisinde topladıkları bile yeterli. Memleketin tüm dillerini, seslerini, renklerini aynı çatı altında toplamayı başardı” diye konuştu.  Kalan Müzik’in önemine dikkat çeken Müzisyen Zülfü Livaneli şu ifadeleri kullandı: “Toplumsal bellek sorunumuzu çözmek için çalışan, zihnimizi, kültürümüzü zenginleştiren önemli bir yapımcıydı. Yokluğu hep hissedilecek. Ben de Hasan’ın ani ölümü ile hem bir dost, hem de yakın bir dost kaybetmenin üzüntüsü içindeyim.”  ÇOK DEĞERLİ ŞEYLER KATTI  Moğollar’ın kurucusu müzisyen Cahit Berkay: “Hasan’ın arşiv geliştirme yönü çok güçlüydü. Hasan’ın var olanları ya da var olmuş olanları gün yüzüne çıkarmış olmasının yanı sıra müzik dünyasına kazandırdıkları da çok değerli. Bunlardan biri Aynur Doğan, biri de Kazım Koyuncu. Hasan onların ilk albümlerindeki parçaların prodüktörü ve yapımcısıydı. Hasan aynı zamanda benim çok yakın dostumdur. Hasan, barışçı ve dost canlısıdır. O yüzden de çok seveni var. Maalesef bu erken kayıpla da herkes gördü. İnanmak istemiyorum, inanasım gelmiyor.”  YOL GÖSTERENDİ   Müzisyen Selçuk Balcı ise, “Büyük bir müzik insanını, ağabeyi, dostu kaybettim. 'Albüm hazır mı moruk?' sorusu kulağımda çınlayacak hep. 2011’den bu yana yoldaştı, arkadaştı, yol gösterendi bana. Yeri asla dolmayacak Hasan abinin” dedi.   BUGÜN DEFNEDİLECEK  Hasan Saltık, önceki akşam saatlerinde otomobiliyle Yalıkavak’tan Bodrum yönüne seyir halindeyken Değirmenler mevkiinde aniden fenalaşarak hastaneye kaldırılmış ancak tüm müdahalelere rağmen kurtarılamamıştı. *** Hasan Saltık kimdir? Hasan Saltık, 1964 yılında Dersim'de dünyaya geldi. 1992’de Kalan Müzik'i kurdu. Kalan Müzik, unutulmaya yüz tutmuş arşivlik kayıtları elinde bulunduran koleksiyonerlerden ve eski müzisyen ailelerinden derlediği eserleri yayımladı. Pomaklardan Tahtacılara, Sadettin Kaynak’tan Münir Nurettin Selçuk’a, Hafız Yaşar’dan Muharrem Ertaş’a, Neyzen Tevfik’ten Âşık Veysel’e uzanan bir arşiv malzemesini yayımladı.   57 yaşında yaşamını yitiren Saltık’ın cenaze töreni bugün saat 13.00’te Kartal Cemevi’nde yapılacak. Saltık, İstanbul’da toprağa verilecek. Anlatabilmek seni
LATİFE METLİ TÜRKYILMAZ ANLATABİLMAK SENİ Seni, anlatabilmek seni. İyi çocuklara, kahramanlara. Seni anlatabilmek seni, Namussuza, halden bilmez, Kahpe yalana. Ard - arda kaç zemheri, Kurt uyur, kuş uyur, zindan uyurdu. Dışarda gürül - gürül akan bir dünya... Bir ben uyumadım, Kaç leylim bahar, Hasretinden prangalar eskittim. Saçlarına kan gülleri takayım, Bir o yana Bir bu yana... Bu yazıyı hazırlarken hüzün oturdu yüreğime. Onu tanıyor olmanın ağırlığı. Karşılıklı yapılmış bir söyleşi olsaydı, kolaydı, kendisi düzeltirdi. Keşke şimdi burada olsa neler neler sorardım ona… Yokluğunda onu anlatmak olur şey değil. Hüzün filan ne kelime, duysa bana kızardı. Erken gidişine hâlâ çok kırgınım. Umutsuz olduğum bir anda, “umutsuzluk da neymiş güzel çocuğum” diyecek hiç kabul etmeyecekti. “Umutsuzluk yasak”tır onun kitabında. Kitabın ilk baskılarından birinde Veysel Öngören’le yaptığı konuşmada söylüyor ki: “ umutsuzluğa düşmek ise bir devrimciye yasaktır. …….Çünkü devrimcinin kendisi, insanlığın yarını ve umududur. Bir kural, bir ilkedir bu. Namussuzluğun, alçaklığın egemen olmadığı, soylu, güzel ve onurlu bir dünya, bu temel ilke üzerinde kurulur.” “…..Biz ki yarınıyız halkın, Umudu, yüz akıyız, Hıncı, namusu. Şafakları, Taa şafakları Hey canım, Kalbim, dinamit kuyusu...” Ahmed Arif’in adını ilk kez yurt odasında, arkadaşımın masasında, yeni çıkmış olan “Hasretinden Prangalar Eskittim” adındaki şiir kitabında görmüştüm. Kitap elden ele dolaşırken, şiirlere hayran kalmıştık. Sonraki yıllarda o kitaptaki şiirleri tekrar tekrar okuyacak ve her seferinde çok farklı anlamlar bulacaktım.1974’de erkek arkadaşım, sonra eşim Oğuz beni bir gün “bak seni kiminle tanıştıracağım” diyerek, Rüzgarlı Sokak’a götürmüştü. Orada Yeni Halkçı gazetesinde Dış Politika sayfasını hazırlıyordu. Vietnam’da devrimci güçlerin direnişi başarıya ulaşıyordu. İşgalci Amerikan ordusuna karşı devrimcilere cesaret veren yazılarını takip ediyorduk. Bizi bir gün evine davet etmişti. O vakit Bahçelievler’de bir çatı katında otururlardı. Eşi Aynur abla, Filinta iki-üç yaşlarında filan olmalı, yatağının üstünde zıplayıp durur ele avuca sığmazdı. Sarı saçları ve bembeyaz cildiyle çok güzel bir çocuk, renklerini Aynur ablamdan almış. Şimdilerde saçları döküldükçe onu Ahmed Ağabeyime benzetir oldum. Velhasıl onları tanımak anlatılmaz bir mutluluk ve ayrıcalık oldu benim için. O günlerde başlayan dostluk ve aile sıcaklığı hep sürdü aramızda. Dilim söylemeye varmıyor ama ansızın gidişiyle dünya başıma yıkılmıştı. Bir ağabey gibi, hatta canım babam gibi huylarıyla ve çocuklarımın Ahmed dedesi olmasıyla da baba-kız gibiydik. Aynur Ablam dersen apayrı bir güzellikti hayatımda, Filinta’nın çocukluğu, ilk çocuğumuzun doğumu aynı ailenin sevinciydi. Evimize gelirler dünyalar benim olur. Uzun uzun gülmeler, konuşmalar bir başka tad verirdi. Hamile olduğumu duyar duymaz çıkageldi, elinde bir kesekağıdı ceviz içi, bak çocuğum bu sana güç verir, her gün bundan yemen lazım, ben sana en iyi yerden alır yine getiririm, tamam mı güzel çocuğum, demişti. Sabahları baba oğul yürüyüşe çıkarlar, bizim evin önüne geldiklerinde aşağıdan bana seslenirlerdi. Filinta on, onbir yaşında olmalı, Aynur Ablam daha emekli olmamıştı. Filinta’ya dedim ki diye başlardı söze: - Haydi çocuğum ablanı bir yoklayalım, onun bol bol yürüyüş yapması lazım. Böylece beni yürümeye özendirirdi. Birlikte uzun uzun yürür sohbet ederdik. Hava güzelse her gün yürürdük, Botanik parkı, Basın sitesi civarında arada kalan küçük, eski, güzel evler, çiçekli yeşillik bahçeler görürdük. DİYARBAKIR… “1927 Nisan’ında, yazlık ve kışlık odaları, avlusu bahçesiyle tipik bir Diyarbakır evinde doğmuş..” Bir gün bana: -Çocuğum benim anam, öz anam değildi… diyor, öz anam Sare ben küçükken ölmüş. Donup kalmıştım, çocukken annesini kaybetmek düşüncesi bile, beni her vakit çok üzerdi. - Beni büyüten, yedirip içiren, eğiten Arife Anamdır. Babam, Kerküklü Arif Hikmet. Babamın babası Rumeli’den göçmüş. Babam nahiye müdürüydü. Üçüne de laf söyletmem. Bir keresinde, nezarethanede polis, anama babama sövdü, aynı dille karşılık verdim ona! Şimdilerde evde ablası Sabriye ile ve öz annesiyle bir fotoğrafı var, sonradan bulunmuş. O fotoğrafa bakınca tahminen iki üç yaşlarında görünüyor. İlkokulu Diyarbakır Siverek’de, ortaokulu da Urfa’da, liseyi ise yatılı olarak, Afyon Lisesinde okur. 1943’de daha 16 yaşına iken Seçme Şiirler Dergisinde bir şiiri yayınlanmış, üstelik dedesi olacak yaştaki Neyzen Tevfik’le aynı sayfada. EVDE BİR AYRI GÜZELLİK… Tanışmamızdan sonraki yıllarda çok sık görüşürdük, o eve baba evimiz gibi giderdik Oğuz’la. Evde bir başka güzellik olurdu. Aynur Ablam billur gülüşüyle karşılar insanın hemen kalbini fethederdi. Aynur ablam, yumuşak huylu, iyi kalplidir. Söz söylememişse kırmamak için, yoksa her sözü bellidir, açıkçadır. İçeride kalıp işkence görenler bilirler, insanın bir yanı acılı ve yaralıdır. Hep bunu düşünürdüm. İşte o Aynur ki o ağır cezaevi günlerinden, işkencelerden geçmiş, hırpalanmış yara almış Ahmed Arif’i sağaltıp iyi edendir. Ona öyle iyi gelmiş ki, duyduğu güveni ve rahatlığı her halinde ve konuşmasında hissederdim. Evin o şiirsi canlılığı ve ışığını oluşturan bu parıltı, bazen Ahmet Ağabeyimin konuşmasında, bazen Aynur ablamın gülüşündedir. Birçok badireler atlatmış. Dünya görüşünün, devrimci olmanın, halkına duyduğu sevdasının, şiirinin bedelini cezaevlerinde zindanlarda, hainliklerde ödemiş. Nice zoru aşmış da gelmiş o yüreği yaralı şairi sevgisiyle sarıp sarmalar Aynur. Filinta, odaya girdi mi ikisinin de gözleri ayrı ışıldar. En güzel sözleri duymalar Filinta’yı hiç şımartmaz. Sevgi ve ilgiye doymuş sakin bir çocuktur. Sevgi gözlerinde, duru berrak yüzünde adeta parıldar. İLLE KIRMIZI GÜL… Dostluk derinleştikle anılar gelir bir bir. Altmışlı yılların ortası, ailesi Ahmed Arif’in artık evlenmesi gerekir der durur. Kızkardeşi ve eniştesinin çalıştığı bankada çok uygun bir aday vardır. Hep birlikte gidilen “Tahta Çanaklar” adlı tiyatro oyununda bakışları Aynur Ablama kitlenen Ahmet Ağabey kararını vermiştir. Aynur Ablayı ailesinden istemek için gidecekleri gündür. Şansa bakın, her yer kar içindedir. Ankara’da hiç kırmızı gül yoktur. İlle kırmızı gül olmalıdır. Ahmet Ağabey için imkansız yoktur. Ulus Şehir Çarşısında Ankara’nın en ünlü çiçekçisi Sabuncakis vardır ya. Çareyi o bulur. İstanbul’dan uçakla getirtir kırmızı gülleri. Ahmet Ağabey benim kırmızı gül ile serüvenim çocuğum işte böyle diye anlatmıştı. Bir sepet kırmızı gül ile çikolata alınır ve kız evine, kız istemeye giderler. Serüven sürer. Nişanlılık günlerinde, aralıksız her akşamüstü bankanın önündedir Ahmet. Elinde bir kırmızı gül. Her gün, yağmur, soğuk, sıcak dinlemez elinde bir kırmızı gülle bankanın önünde Aynur’u bekler. Bir süre sonra evlenirler, 1972 yılında Filinta doğar, hayatın en eşsiz armağanı. FİLİNTA Ne vakit gitsem, evde hep bir Filinta rüzgarı eserdi. Filinta’nın okulu, Filinta’nın yaptıkları. Sevgi içinde, güven içinde, ışıltılı, güleryüzlü bir çocuktu. Baba kalbi, oğlunun matematiği mükemmel, iyi bir mühendis olsun rahat etsin, çile çekmesin isterdi. Oysa evin o büyülü sanat ruhu Filinta’yı da sarmasın, mümkün mü… O şiirler ki insanı alır dünyanın bir ucuna götürür, getirir. Hep “Karanfil Sokağı” aklımdan geçer. İnsanın gözleri önünde geniş ufuklar açan, kendi vatanından başka kıtalara, iklimlere, Pierre Curie’ye ve Lorca’ya uzanan. “Tekmil ufuklar kışladı Dört yön, onaltı rüzgar Ve yedi iklim beş kıta Kar altındadır. Kavuşmak ilmindeyiz bütün fasıllar Ray, asfalt, şose, makadam Benim sarp yolum, patikam Toros, Anti-toros ve asi Fırat Tütün, pamuk, buğday ovaları, çeltikler Vatanım boylu boyunca Kar altındadır. Döğüşenler de var bu havalarda …………………………………………………… Şarkılar bilirim çığ tutmuş Resimler, heykeller, destanlar Usta ellerin yapısı Kolsuz,yarı çıplak Venüs Trans-nonain sokağı Garcia Lorca'nın mezarı, Ve gözbebekleri Pierre Curie'nin Kar altındadır.” Ahmet Ağabey, bir gün benimle dertleşir gibi konuyu açmıştı; “çocuğum ben ki bir şairim lâkin, böyle bir yeteneğini oğlumun nasıl anlamadım…” demişti. Sevinçliydi, oğluyla gururlanıyordu. Filinta, kendi yolunu çizmiş ve Hacettepe Güzel Sanatlar Fakültesi Heykel bölümünde eğitimine başlamıştı. Zaman geçer, Filinta’nın mezuniyetini göremez… Filinta şimdi eşi Natalie ile yaşadıkları büyük bir atölye evde sürdürüyor çalışmalarını, Natalie yaşamın bir güzel rastlantısıdır belki de. Kültür kültürü çekmiştir bilinmez ki, o da Tolstoy’un torunudur. Oğuz’la evlendiğimiz gün Ahmed Arif nikahımıza gelmiş. Görüverince sevinçten uçmuştum. Elindeki tek bir kırmızı gülü bana getirmişti. Ben o kırmızı gülü kurutup, evde yıllarca saklamıştım. 12 Eylül karanlığında evimiz basılıp da, kitaplar yerlere atıldığında kırılmıştı o gül. Açar, Kan kırmızı yediverenler Ve kar yağar bir yandan, Savrulur Karacadağ, Savrulur zozan... Bak, bıyığım buz tuttu, Üşüyorum da Zemheri de uzadıkça uzadı, Seni, baharmışın gibi düşünüyorum, Seni, Diyarbekir gibi, Nelere, nelere baskın gelmez ki Seni düşünmenin tadı... ŞİİRİNDEKİ DERİNLİK… Ahmed Ağabeyi anlatabilmek çok zor, huyunu, sevdiği sevmediği çoğu şeyi bilirdim. Şiirlerini sevenleri zaten hatmetmiştir nasıl anlatayım, şiiri üstüne söz mü var söylenecek? Her biri derinlikleri, incelikleri, evreni çağrıştırır. “Anadolu” Şiir’inde sanki uzun bir roman yazmıştır. Bir dünya, tarihin başından bugüne bir romandır adeta: Beşikler vermişim Nuh'a Salıncaklar, hamaklar, Havva Ana'n dünkü çocuk sayılır, Anadoluyum ben, Tanıyor musun ? Utanırım, Utanırım fıkaralıktan, Ele, güne karşı çıplak... Üşür fidelerim, Harmanım kesat. Kardeşliğin, çalışmanın, Beraberliğin, Atom güllerinin katmer açtığı, Şairlerin, bilginlerin dünyalarında, Kalmışım bir başıma, Bir başıma ve uzak. Biliyor musun ? Binlerce yıl sağılmışım, Korkunç atlılarıyla parçalamışlar Nazlı, seher-sabah uykularımı Hükümdarlar, saldırganlar, haydutlar, Haraç salmışlar üstüme. Ne İskender takmışım, Ne Sultan Murat. Göçüp gitmişler, gölgesiz! Selam etmişim dostuma Ve dayatmışım... Görüyor musun ? Nasıl severim bir bilsen. Köroğlunu, Karayılanı, Meçhul Askeri... Sonra Pir Sultanı ve Bedrettini. Sonra kalem yazmaz, Bir nice sevda... Bir bilsen, Onlar beni nasıl severdi. Bir bilsen, Urfa'da kurşun atanı Minareden, barikattan, Selvi dalından, Ölüme nasıl gülerdi. Bilmeni mutlak isterim, Duyuyor musun ? Öyle yıkma kendini, Öyle mahzun, öyle garip... Nerede olursan ol, İçerde, dışarda, derste, sırada, Yürü üstüne - üstüne, Tükür yüzüne celladın, Fırsatçının, fesatçının, hayının... Dayan kitap ile Dayan iş ile. Tırnak ile, diş ile, Umut ile, sevda ile, düş ile Dayan rüsva etme beni. Gör, nasıl yeniden yaratılırım, Namuslu, genç ellerinle. Kızlarım, Oğullarım var gelecekte, Herbiri vazgeçilmez cihan parçası. Kaç bin yıllık hasretimin koncası, Gözlerinden, Gözlerinden öperim, Bir umudum sende, Anlıyor musun ? Şiirinin nasıl böyle dupduru bir dil güzelliğinde olduğunu nasıl bir özenle ortaya çıktığını onu tanıdıkça öğrenmiştim. Aklında dizeler olurdu, yazmazdı bir köşeye. “Aklındakileri yazsan, yeri belli olsun” dedik mi, “aklımda hepsi çocuğum, şimdilik öyle kalsın, damıtılsın, olgunlaşsın” derdi. Onun en gündelik konuşmaları bile şiir gibiydi. Bu konuşmalardaki müziği sadece onu yakından tanıyanlar bilirdi. Sıcak, ince sözcükleriyle yakınında olanları, sevdiği insanları da adeta güzelleştirir, yüceltirdi. Yeğenim ilkokulda, monoton kahramanlık şiirlerinden bıkmış olmalı. Bir gün, şiir ezberlemeye çalışıyor, oflaya puflaya. Ödev verilmiş. “Dur sana bir şiir okuyum” diyerek Anadolu’yu okumuştum. “Ne kadar güzel!” diye bir çığlık atmıştı. On yaşında bir çocuk o şiirdeki müziği hissetmişti. EVDEKİ ŞAİR… Ben onun gündelik söz inceliklerini “şunu ye çocuğum, iyi gelir” demesini, Filinta’ya hep “güzel çocuğum” diye seslenmesini, “söyle ne istersin yapayım” demesini, gel çocuğum diye başladığı konuşmalarını, o konuşmalardaki sıcaklığı anlatabilsem. Tanıyanlar bilirdi. İnce ince sözcükleri seçmesinde ayrı bir hüner vardı. Kızımın doğumuna az bir zaman kalmıştı, bir gün bana diyor ki; “Sen burada kal çocuğum, eve gitme şimdi artık ta beşinci kata nasıl çıkıyorsun bu halde? Doğuma kadar artık bizde kal, Aynur sana bakar.” Aynur’a duyduğu güven bir başka, Aynur sanki bir tanrıçadır hiç yorulmaz, her problemi çözer, her derde çare bulur… Yine bir gün Aynur ablamla mutfaktayız: - Taze tarhana yaptım sana da vereceğim. “ Diyor, eline bir kavanoz alıp, tertemiz bez kese içinden benim için doldurmaya başlıyor. Ahmed Abi geliverip hemen söze karışmıştı: - O ne öyle çocuğa bu kadarcık mı veriyorsun? Ver hepsini sen yine yaparsın. Sonra kocaman keseyi aldığı gibi elime tutuşturuyor. Aynur ablamla birbirimize bakıp önce bir kaldık öylece, benim elimde tarhana kesesi onun elinde yarısı dolu kavanozla komik halimize başladık kahkahalarla gülmeye. ÜNİVERSİTE DÖNEMİ “1947 yılı sonbaharında, yüksek öğrenim için Ankara’ya gider, Dil ve Tarih, Coğrafya, Felsefe Bölümüne kaydını yaptırır. Bir süre sonra Merkez Bankası’nda işe başlar. 1951 yılı Ekim tevkifatı’nda” gözaltına alınır. Ankara’da başlayan ağır işkence daha sonra nakledildiği İstanbul’da Sansaryan Han’da da haftalarca sürer. Tutuklanır 1954 sonbaharına kadar mahpusluk sürer. Okula bir daha dönmez. BİR ANIYA, BİR ŞİİR… Bir gün ona bir cezaevi anımı anlatmıştım. Nasıl iki jandarma arasında Mevki Hastahanesine götürmüşler beni. Gören herkes, özellikle kadınlar dönüp dönüp kelepçeli kıza bakmıştı. Hakeza mahkemeye giderken sağımız solumuz asker, ellerimiz kelepçeli. O vakit daha hiç duymadığım bir şiirini bize okumuştu. Kitapta yeralmadığı için, hiç bilmediğimiz duymadığımız bir şiirdi bu. TUTUKLU Birden Kurşun yemiş gibi susar, Gözbebeklerime karşı. Susar da, açılıp yol verir şehir, Sade radyolarda bir gamlı hava: «Elaziz uzun çarşı...» Firarda gözüm yok, Namussuzum yok, Yok pişmanlık bir halim; Yaslanıp, bir cıgara yakmak isterim Dumanı cevahir değer. Mağlup mu desem, mahcup mu? Ama ikisi de değil, Ben garip, sen güzel, dünya mutlu... Öyle tuhafım bu akşam üstü, Sevgilim, Canavar götürür gibi İki yanım, iki süngü... (Yeryüzü, Sayı: 11, Mart 1952) 1950’lerin başında, Ulucanlar Cezaevinden, o dönemde Ankara Adliyesinin bulunduğu Anafartalar Caddesine bir yolculuktur. Elleri kelepçeli, jandarma nezaretinde yürüyerek götürülen siyasi tutukluyu anlatır. Bir bakıma kendini. Ve o Tutuklu şiirini çok özel olarak bize evimizde okumuştu. Sonra, Şiiri kendi elyazısıyla yazıp bırakıverdi masaya. Büyülenmiştim. Donar kalırım böyle anlarda, tek kelime söyleyemem, bıraksam kendimi ağlarım hep. DİRENCİN ŞİİRİ… Yaşamı, daima fikriyatına uygun. Yalansız, dürüst, çocukluğundan beri, her zaman haksızlığın karşısına çıkan, delikanlılığı bir yaşam felsefine dönüştüren, sözünü esirgemeyen, yiğit bir insan. Tam şiirlerindeki gibi. Şiirleri hep adaletsizliğe, namussuzluğa, eşitsizliğe, haksızlığa karşı isyanını anlatır. Şiirleri direncin şiiridir. “Adiloş Bebenin Ninnisi” anlatır duygularını. Doğdun, Üç gün aç tuttuk Üç gün meme vermedik sana Adiloş Bebem, Hasta düşmeyesin diye, Töremiz böyle diye, Saldır şimdi memeye, Saldır da büyü... Bunlar, Engerekler ve çıyanlardır, Bunlar, Aşımıza, ekmeğimize Göz koyanlardır, Tanı bunları, Tanı da büyü... Bu, namustur Künyemize kazınmış, Bu da sabır, Ağulardan süzülmüş. Sarıl bunlara Sarıl da büyü. Kardeşinin ‘yakışıklı’ ağabeyi
İskender Özsoy Yine bir 3 Haziran. Bugün Nâzım Hikmet’in ölümünün 58’inci yılı. Melda Kalyoncu ‘şair’in baba bir kardeşi. Melda Hanım’ı geç tanıdım, ama aramızda sağlam bir dostluk oluşmuştu. Ondan ağabeyi Nâzım Hikmet’i çok dinledim. Onu yakından dinleyen bir diğer isim ise oyun yazarı, gazeteci Refik Erduran. 58’nci ölüm yıldönümünde onu, çok yakınında bulunmuş iki kişinin tanıklığından dinleyelim. İşte kardeşinin dilinden Nâzım Hikmet:  “Ağabeyim ben doğduğum zaman buralardaydı. Sonra Moskova’ya gitti. Geldi, Piraye Hanım’la evlendi, ayrı eve çıktı. Arada sırada karşılaşıyorduk. Onlar Erenköy’de otururdu. Kırk yılda bir annem bizi Erenköy’e götürürdü. 1938’de bütün kış Nişantaşı’nda beraber oturduk. 12 yaşındaydım. Ağabeyim İpek Film Stüdyosunda çalışıyordu o zamanlar.”  “Ağabeyim çok yakışıklıydı. Bir gün Beyoğlu’nda bir sinemaya götürdü. Tramvaya bindik. Herkes ona baktı. Sarı saçları kıvırcıktı. Ağabeyimin şiir yazışını da hatırlıyorum. Eve giden gelen çoktu. Akrabalar, arkadaşları, tanıdıklar. O zamanlar Piraye Hanım’ın ilk evliliğinden olan çocukları Mehmet’le Suzan da aynı evde. Onların dedesi, halası ve yengesi de gelirdi. Nâzım, o kalabalığın arasında elinde kalem kâğıt, odayı arşınlayarak şiirini yazardı. Bir ara durur, yazdığı şiiri okurdu.”  “Ağabeyimi ilk kez 1948 yılında Bursa Cezaevi’nde ziyaret ettiğimde onun kim olduğunun farkındaydım. Onu hapishane müdürünün odasında gördüğümde babamı görmüş gibi oldum. Nâzım’ı Paşakapısı Cezaevi’nde açlık grevi yaparken de ziyaret etmiş, grevden vazgeçmesini istemiştim. Cezaevinden çıktıktan sonra Büyükada’daki evimize geldi, birkaç gece kaldı. Çok iyi vakit geçirdik, oyunlar oynadık. Oğlu Mehmet, Münevver ve Münevver’in ilk evliliğinden olan kızı Renan ile geldiler. Ada’ya gelirken ağabeyim vapurun önünde açıkta duruyordu. Karşılamaya gittik. Bizde kaç gün kaldıysa, çok neşeliydi hep. Ağabeyim biraz çocuk gibiydi. Çabuk kanan, her zaman parlayan, ama hayat dolu duygusal bir insandı.”  Gazeteci, oyun yazarı; Nâzım’ı 70 yıl önce 17 Haziran 1951 Pazar günü Romanya’ya kaçıran Refik Erduran da onu Türkiye Gazeteciler Cemiyeti’nin bir anma toplantısında şöyle anlatmıştı:  “Büyük şair Nâzım, benim gözümde iyi bir insandır. Hem de fazlasıyla iyi bir insandır. Onu çok gençken tanıdım, düşüncelerine bağlanarak peşine düştüm. Dünyanın en zeki insanlarından biri olan Nâzım aynı zamanda saf, temiz bir insandır. Bir kişiye güvenir ve bağlanırdı. Hem de aşırı sadakatle. Onda kuşkuculuğa yer yoktu. Bağışlayıcı bir yanı vardı. Nâzım Hikmet’i değerlendirirken bu yönlerini de ele almak gerekir.” Nâzım Hikmet Vakfı 30. yılında
KIYMET COŞKUN Vakıf kurmak kolay değildir. Hele de edebiyat, kültür, sanat alanında vakıf kurmak sanıldığından zordur. Diyelim ki kurdunuz. Bu kez bu vakfı sürdürebilmek de bu işe gönül verenlerin özverili, sabırlı ve en önemlisi azimli çabalarını gerektirir. Kuşkusuz arkanızda bir sermaye grubu varsa ya da devlet kurumlarının gözbebeği iseniz sorun yok. Ama ya değilseniz? Nâzım Hikmet’in kız kardeşi Samiye Yaltırım dostlarıyla birlikte bu zor olanı seçti ve başardı. Yanında vakıf önerisinin sahibi kızı Ayşe Yaltırım ve oğlu Hikmet Yaltırım ile güvendiği, değer verdiği, danıştığı yakınları, dostları vardı. 80’li yılların ikinci yarısıydı. Samiye Abla, Celile Hanım’ın resimleriyle dolu küçük, şirin evinde sıkça dostlarını ağırlardı. Salondaki orta sehpaya yerleştirdiği aile yadigârı kırmızı çiçekli, büyük yuvarlak sini etrafında oturulurdu. Her buluşmada konu ister istemez ağabeyi Nâzım Hikmet’e gelirdi. Seyda Yaltırım’ın yaşarken tirizlikle düzenlediği ağabeyiyle ilgili belge ve eşyayı yıllarca saklamıştı. Ancak onların ne olacağı, nereye, kime emanet edilebileceği sorusu yakıcı bir şekilde önündeydi. Ağabeyi yurttaş bile değildi. Bu durum endişelerini daha da artırıyordu. Bu nedenle ağabeyi Nâzım Hikmet’in yurttaşlık sorununun çözümüne yönelik girişim düşüncesi öne çıktı. İlk çalışmalar da bu doğrultuda başladı. YURTTAŞLIK HAKKI İÇİN Yakın dostlar arasında sürekli tartışılan ve ülke için bir utanç olan yurttaşlık sorunu için ilk toplantı 12 Kasım 1987’de İstanbul Barosu’nun üst katında bulunan Çatı Restoran’da yapıldı. Müşterinin olmadığı gündüz saatlerindeki toplantıya Nâzım Hikmet’in sağlığında yanında olan dostları katıldı. Nâzım Hikmet’in Bahriye Mektebi’nden sınıf arkadaşı emekli Amiral Seyfi Kipmen, 1933'te Nâzım Hikmet’le aynı odada sorgulanan, falakaya yatırılan dostu Nail Çakırhan, 30’lu yılların ünlü gazetecisi Abidin Nesimi, Nâzım Hikmet’in açlık grevinden sonra Paşakapısı Cezaevi’nde karşılaştığı teyze oğlu Mehmet Ali Aybar, arşivciliğiyle bilinen Rasih Nuri İleri, Türkiye’nin ilk kadın arkeologlarından Halet Çambel, Nâzım Hikmet üzerine çalışmaları olan sendikacı Kemal Sülker, Müzehher Vânû gelenler arasındaydı. Samiye Yaltırım’ın heyecanla açıkladığı düşüncesi konuklar tarafından hararetle desteklendi ve her kesimin özellikle de sanatçıların katılımıyla düzenlenecek bir toplantıda konunun paylaşılmasının uygun olacağına karar verildi. Bir sonraki toplantı, Nâzım Hikmet’in 86. doğum günü olan 15 Ocak 1988’de yine Çatı Restoran’da düzenlendi. Samiye Yaltırım, toplantıda tüm dünyada büyük Türk şairi olarak tanınan ağabeyinin yurttaşlık sorununa ilişkin üzüntüsünü dile getirdi. Konuklarından haksızlığın giderilmesi için başlatılacak çalışmalara destek istedi. Ardından söz alan Türkiye Yazarlar Sendikası Başkanı Aziz Nesin ise, Türk halkının, yazarının, sanatçısının Nâzım Hikmet’e borçlu olduğunu ve bu borcu ödemenin zamanının geldiğini söyledi. Samiye Yaltırım’ın yurttaşlık hakkına ilişkin çağrıları, basında geniş yer buldu. İstanbul, Ankara ve İzmir’de hukukçuların katılımıyla toplantılar düzenlendi. Öneriler, görüşler alındı, çözüm yolları arandı. Toplantılar sonunda, 1951'de Bakanlar Kurulu’nun aldığı hukuk dışı yurttaşlıktan çıkarılma kararının kaldırılması için resmi başvuru yapılması sonucuna varıldı. Başvuru, Samiye Yaltırım adına avukatlar; Halit Çelenk, Metin Şekercioğlu, Bilgin İnanç ve Atilla Coşkun tarafından yapıldı.  VAKIF DÜŞÜNCESİ Samiye Yaltırım’ın, ağabeyinin yurttaşlığı için başlattığı ve aydınların desteğiyle büyüttüğü mücadelesi giderek Vakıf düşüncesinin önünü açıyordu. Özellikle kızı Ayşe Yaltırım’ın dillendirdiği Vakıf kuruluşu için yola çıkma zamanı gelmişti. Nâzım Hikmet’in ölümünün 27. yıldönümü olan 3 Haziran 1990 günü Kuruçeşme’deki İstanbul Mülkiyeliler Birliği Salonu’nda bir toplantı düzenlendi. Çağrı yine Samiye Yaltırım’dandı. Toplantıya katılanlar arasında kızı Ayşe Yaltırm, oğlu Hikmet Yaltırım, teyze oğlu Mehmet Ali Aybar, Nâzım Hikmet’in dostları Nail V Çakırhan, Cumhuriyetin ilk kadın arkeologlarından Halet Çambel, okul arkadaşı Seyfi Kipmen, Türkiye Barış Derneği Başkanı Mahmut Dikerdem, küçük bir motorla yurt dışına çıkaran Refik Erduran, Prof. Aydın Aybay, sendikacı Kemal Sülker, karikatürist Semih Balcıoğlu, Mahmut Tali Öngören, Emil Galip Sandalcı, Müzehher Vânû, Moris Gabbay, Şükran Kurdakul, Rutkay Aziz, Merih Sezen de vardı. Bu toplantıyla Vakıf kuruluşu için ilk adım atıldı. Yapılacak katkılar listelendi. Ayrıca hazırlık çalışmaları için yürütme kurulu oluşturuldu. KURULUŞ HAZIRLIKLARI Yürütme Kurulu ilk toplantılarını Sarıca Vakfı’nın Cihangir’deki merkezinde ve Taksim’deki Aybay Hukuk Bürosu’nda yaptı. Bu toplantılarda, vakfın amaç ve faaliyetlerine ilişkin ilkeler belirlendi. Resmi senet Aydın Aybay başkanlığında hukukçular tarafından hazırlandı. Yapılması zorunlu olan bir diğer konu ise vakıf malvarlığının oluşturulmasıydı. Vakfın mal varlığının vakıf amacını karşılayacak boyutta olması gerekiyordu. Kişisel katkıların yanı sıra çeşitli etkinlikler düzenlenerek gelir elde edilmesi yoluna gidildi. Geliri vakfa bırakılan “Nâzım’dan Armağan” kitabı yayınlandı. Kitap Adam Yayınları’nın seçme şiirlere yönelik telif izniyle Cem Yayınları tarafından karşılıksız basıldı. Tiyatro ve sinemacılar gişe gelirlerini, yazarlar telif gelirlerini bağışladı. CRR Konser Salonu Fuayesi’nde büyük bir sergi düzenlendi. Yüzden fazla sanatçı ve galeri yöneticisinin bağışladığı resimlerin büyük bölümü satıldı. Alıcılara resimleri, düzenlenen törende ressamlar tarafından teslim edildi. Hazırlıklar tamamlandıktan sonra kuruluş çalışmalarına hız verildi. Samiye Yaltırım adına yapılan başvurunun sonucu 22 Mayıs 1991’de alındı. Nâzım Hikmet Kültür ve Sanat Vakfı resmen kuruldu. İLK ETKİNLİK Hazırlık sürecinde yapılması düşünülen şiirli/müzikli gece, 2 Haziran 1991’de yapıldı. Harbiye’deki Açıkhava Tiyatrosu’nda düzenlenen gecenin adı; NÂZIM HİKMET ARAMIZDA’ydı. İstanbul kırmızı büyük boy afişlerle süslendi. Belediye otobüslerine de asılan bu afişlerle Nâzım Hikmet, İstanbul’un meydanlarında, caddelerinde dolaşıyordu. Programın başlamasına dakikalar kala Ankara’dan gelen bir haber yüreklere bir ateş gibi düştü. Ahmet Arif aramızdan ayrılmıştı. Geceyi, yönetim kurulu üyesi ve tiyatro sanatçısı Nevzat Şenol bu acı haberi duyurarak, saygı duruşuyla başlattı. Programın açılışını yapmak üzere sahneye gelen Yaşar Kemal de konuşmasına dostu Ahmet Arif’ten söz ederek başladı. Programda İsa Çelik’in Nâzım Hikmet fotoğraflarından hazırladığı dia gösterisi vardı. Ünol Büyükgönenç, Sadık Gürbüz, Genco Erkal, Zülfü Livaneli ve son olarak Bulutsuzluk Özlemi sahne aldı. Hüznün ve coşkunun birleştiği gecede seyircilerin oturdukları koltuklar da ilerleyen saatlerde sahneye dönüştü. Tiyatro sanatçıları seyircilerin arasında oturdukları farklı noktalardan Nâzım Hikmet şiirleriyle seslerini yükseltti. Yıldız Kenter, Müşfik Kenter, Şükran Güngör, Cüneyt Türel, Yavuzer Çetinkaya, Yaman Okay, Rutkay Aziz, Gülsen Tuncer, Tarık Akan...  NÂZIM HİKMET’TEN ÖZÜR Nâzım Hikmet Vakfı, Tünel’de kiraladığı küçük dairesinde çalışmalarını başlattı. 1997'de taşınacağı Taksim’deki yerine geçene değin de burada kaldı. Önündeki ilk etkinlik takvimi Nâzım Hikmet’in 90. doğum yılıydı ve 15 Ocak tarihini kapsayan bir hafta hazırlığı başlatıldı. Etkinlikler, 15 Ocak 1992 sabahı, Nâzım Hikmet’in yurdundan ayrıldığı son nokta olan Tarabya’da başladı. Sunay Akın ve Akgün Akova öncülüğünde o dönemin genç şairleriyle buluşularak denize karanfiller bırakıldı. Aynı gün yine genç şairlerin düzenlediği Kuruçeşme Mülkiyeliler Birliği Lokali’ndeki Nâzım Hikmet’le 24 Saat şiir etkinliğine katılmak isteyenler, Tarabya’dan açılan tekne ile Kuruçeşme’ye gidecek, yol boyunca da Genco Erkal’dan, Joan Baez’dan ve genç şairlerden Nâzım Hikmet dizelerini ve şarkılarını dinleyecekti. Bu haftada Nâzım Hikmet ilk kez kendi yurdunda tüm yönleriyle ele alındı. Şiiri, oyunları, romanları, gazeteciliği, yaşamı, mücadelesi tartışıldı, irdelendi. Tiyatrolar Nâzım Hikmet oyunları sergiledi. Şiir ve müzik günleri düzenlendi. Sergiler açıldı. Haftanın kapanışı ise bugün Lütfi Kırdar Kongre ve Sanat Merkezi’nin yerinde bulunan Spor ve Sergi Sarayı’ndaydı. Geceyi tiyatro sanatçısı Işık Yenersu sundu. Saim Akçıl Orkestrası’yla açılan gecede, Bolşoy Balesi sanatçıları Nâzım Hikmet’in yazdığı ve Arif Melikov’un bestelediği Bir Aşk Masalı balesinden bölümler sahneledi. Amerika’dan kendine de doğum günü armağanı yapmak üzere hiçbir ücret almadan gelen Joan Baez, Genco Erkal ve Zülfü Livaneli ile birlikte Nâzım Hikmet şarkıları söyledi. Bu gecenin belki de en önemli sürprizini ise konuşma yapmak üzere sahneye çıkan dönemin Kültür Bakanı Fikri Sağlar yaptı. Sağlar, kısa konuşmasında Nâzım Hikmet’ten devlet adına özür diledi. *** Nâzım Hikmet Kültür ve Sanat Vakfı’nın 30 yıllık serüveni ulusal ve uluslararası yolculuklarla sürdü. Amaç; Nâzım Hikmet’e yönelik haksızlıkların giderilmesi, tüm dünyada sevilen, sayılan sanatçının kendi ülkesinde hak ettiği yere gelmesi, mirasının gelecek kuşaklara aktarılmasıydı. Yurttaşlık hakkının çözümlenmesi doğrultusunda kampanyalar düzenlendi. Kuruluşun ardından Samiye Yaltırım ve evlatlarının yanı sıra Memet Fuat da anılarında yer alan çizimlerle eşya ve belge bağışladı. Ayrıca, Müzehher Vâ-Nû, İsmail Hakkı Balamir, İlhan Selçuk, Vera Tulyakova Hikmet, Valentin Babayef, Anar Rızaev, Anjel Açıkgöz gibi çok sayıda bağışçının katkılarıyla bir Anı Salonu kuruldu. Bilgi ve Belge Merkezi oluşturuldu. Şiirinin gölgesinde kalan oyunları üzerine daha sonra kitaplaştırılacak olan Nâzım Hikmet’in Tiyatrosu başlıklı yuvarlak masa toplantısı düzenlendi. Adına Uluslararası Şiir Ödülü verildi. Uluslararası Seçiciler Kurulu, ilk ödüle Suriye asıllı Fransız şair Adonis’i değer buldu. Şairlerin yaşam boyu yazdıkları eserler dikkate alınıyor ve Nâzım Hikmet’in toplumsal duyarlılığı doğrultusunda eser veren şairler arasından belirleniyordu. İkinci ödül, Martinikli şair Aime Cesaire’in, üçüncüsü Filistin’in acılarını yüreğinde taşıyan ve şiirine döken Mahmout Darvish’in, dördüncü ödül ise Danimarkalı Erik Stinus’un oldu. Ödüller İstanbul’da düzenlenen törenlerle sahiplerine verildi. Belgesel çekimleri başlatıldı. Nâzım Hikmet ile anısı olan, yaşamının bir döneminde yolu kesişen kişilerin tanıklıkları kayıt altına alındı. Öte yandan Nâzım Hikmet üzerine çekim yapan yapımlara, Alman, Fransız, İtalyan, Japon ve Türk televizyonlarına katkı sunuldu. Yapımcılığını Hasan Özgen’in yaptığı Nâzım Hikmet Şarkıları belgeseli VCD olarak yayınlandı. Senaryosu Sennur Sezer ve Adnan Özyalçıner tarafından yazılan ve yapımcılığını yine Hasan Özgen’in yaptığı Edebiyatımızdan İstanbul Manzaraları belgeselleri çekildi. Bu süreçte Nâzım Hikmet adı artık meydanlara, parklara, caddelere, kültür merkezlerine veriliyor, heykelleri, büstleri dikiliyordu. Nâzım Hikmet Vakfı bu çalışmalara da aktif destek ya da katılım sağlamaktaydı. Vasiyet şiirinden yola çıkarak mezarının getirilmesini isteyenlere ise bölgelerinde çınar ağaçlarının dikilmesi çağrısını yapıyordu. Nâzım Hikmet’in doğumunun 100. yılı olan 2002 yılının Uluslararası Nâzım Hikmet Yılı olması ve şairimizin yurdunda ve tüm dünyada anılması için Kültür Bakanlığı’na UNESCO başvurusu yapıldı. Gerek Vakıf gerekse Kültür Bakanlığı çalışmaları bu doğrultuda başlatıldı. Bu süreçte Fazıl Say’ın bestelediği Nâzım Hikmet Oratoryosu gibi bir şahaserin ortaya çıkmasına vesile olundu. Yine 2002 yılı için Nâzım Hikmet Belgeseli hazırlatıldı. Filmin yönetmenliği için Can Dündar’a teklif götürüldü ve daha önce yayınlanmamış görüntülerle Vakıf Arşivi açıldı. Belgeselin ilk gösterimi Paris’te UNESCO binasındaki Uluslararası Nâzım Hikmet Yılı açılış etkinliğinde yapıldı..Daha sonra 15 Ocak 2002’de İstanbul Atatürk Kültür Merkezi’nde yapılan açılış (gala) gecesinde gösterildi. Bu gala gecesi, İstanbul Devlet Opera ve Balesi Korosu, Genco Erkal ve Zülfü Livaneli’nin muhteşem konser ve gösterisiyle sürdü. Yine İstanbul’da, Almanya, Amerika, Azerbaycan, Fransa, İngiltere, Rusya’dan katılımlarla, Nâzım Hikmet’in tüm yönleriyle irdelendiği Uluslararası Nâzım Hikmet Sempozyumu Mimar Sinan Üniversitesi salonlarında yapıldı. (Bu sempozyuma sunulan bildiriler daha sonra vakıf tarafından kitaplaştırıldı.) Moskova’da bulunan ve dünyanın en büyük ve önemli kütüphanelerinden biri olan Lenin Kütüphanesi ve Milli Kütüphane ile birlikte yurt içinde ve dışında çeşitli dillerde basılan Nâzım Hikmet Kitapları’nın sergilendiği Uluslararası Nâzım Hikmet Kitapları Sergisi, fotoğraf sergileri, tiyatro gösterileri yapılanların bazılarıydı. Etkinlikler ülkemizde olduğu gibi yıl boyunca dünyanın birçok ülkesinde düzenlendi ve vakıf bu etkinliklerin çoğuna doğrudan ya da dolaylı olarak katkı sağladı. Taksim’deki merkezinde haftalık kültür sanat toplantıları düzenledi. Tarık Akan yönetiminde Anadolu uygarlıkları ve Cumhuriyet dönemine ilişkin belgeseller hazırlandı. Fazıl Say tarafından kurulan Nâzım Hikmet Korosu, vakıf bünyesinde çalışmalarını sürdürdü. Resim ve tiyatro atölyeleri ile gençlere fırsat sunuldu. 2016'ya gelindiğinde yaklaşık 20 yılını geçirdiği ve bir sanat merkezine dönüştürdüğü Taksim’deki yerinden çıkarıldı. Beyoğlu’nun dönüştürülmesi projesiyle yerinden edilen vakfa Şişli Belediye Başkanı Hayri İnönü sahip çıkarak yer gösterdi. Bugün önünde Nâzım Hikmet heykelinin bulunduğu Nâzım Hikmet Kültür ve Sanat Evi’nde çalışmalarını sürdüren Nâzım Hikmet Kültür ve Sanat Vakfı, pandemi nedeniyle bir süreliğine ara verdiyse de kütüphanesi ve Anı Salonu ile Nâzım Hikmet dostlarını ağırlıyor. Düzenlediği aylık toplantılarla Nâzım Hikmet buluşmalarını sürdürüyor. Çok yönlü şairi tüm yönleriyle, birini diğerinin önüne çıkarmadan ele alıyor, araştırmacılara ortam sağlıyor. Vakfın bugünlere gelmesinde yönetiminde olsun olmasın tüm Nâzım Hikmet dostlarının emeği vardır. Kurucu Başkan Samiye Yaltırım, İkinci Başkan Prof. Aydın Aybay, Başkanvekili Tarık Akan ve kuruluşundan bu yana maddi manevi katkı sunan dostlarımız, Vakıf yoldaşları unutulmayacak, anıları yaşatılacaktır.  LeMan'dan Sedat Peker kapağı: "Bir cisim yaklaşıyor"
Haftalık mizah dergisi LeMan bu haftaki kapağına, YouTube'dan yayınladığı videolarda dile getirdiği iddia ve itiraflarla Türkiye’de devlet-mafya ilişkilerini yeniden tartışmaya açan suç örgütü lideri Sedat Peker'i taşıdı. Yeni sayısında Peker'in SADAT ve Suriye'ye giden TIR'larla ilgili iddialarına gönderme yapan dergi, "Bir cisim yaklaşıyor" başlığını attı.  SEDAT PEKER NE SÖYLEMİŞTİ? Sedat Peker, son videosunda SADAT hakkında şunları ifade etmişti: "MİT tırları yakalandıktan sonra kafamda şöyle bir şey oluşmuştu: Biz oraya hem toplumun duygularını yükseltmek hem de oradaki kardeşlerimize, Bayırbucak Türkmenlerine ve diğerlerine yardımcı olmak için İHA, kıyafetler, -ama sayıca çok fazla, oradaki tüm savaşçılara yetecek kadar- telsizler, çelik yelekler, onlar bunlar, tırlarca… Bu projeji düşündük. O milletvekili arkadaşımızla da konuştuk. O da düşünceyi aldı, iletmesi gereken yerlere iletti. Sonra dediler 'Biz ek tırlar verelim, sizin tırlarla beraber (gitsinler)'. Bizin tırlar 'Sedat Peker yardım konvoyu' diye gidiyor. Basına da resimler veriyoruz. Tüm ekipmanları yolluyoruz. Ama benim adıma giden diğer araçlar var. Onlar da başka yerdeki Türkmenlere gidiyor diye biliyoruz. Araçların içinde ne olduğunu bilmiyoruz, bilmiyoruz dediysem silah var, saf çocuk değiliz. Bu da normal, olması gereken şey. Ama bu MİT tarafından, askeriye tarafından organize edilmiyor. SADAT tarafından organize ediliyor, SADAT'ın içindeki bir ekip tarafından. Bunların hepsini ben kendi paramla alıyorum ama onlar hariç, onların benimle hiçbir ilgisi yok ama benim adıma gidiyor. İşlem yapılmıyor, kayıt yapılmıyor, direkt geçiş yapılıyor. Sonra ben yüklü miktarda Mitsubishi araçlar yollamaya başlayınca dediler 'Bize de biraz verir misin, orada savaşçılar…', dedim tamam, verelim. Türkmenler her yerden videolarla teşekkür ediyorlar aracı aldık diye, bir iki tanesi arapça konuşuyorlar. Sonra bizim Türkmen arkadaşlar 'Bunlar el Nusracı' dedi. Bizim diğer arkadaşlar da 'Bu gidenler el Nusra'ya gidiyor' diyor. Evet, benim üzerimden gidiyor. Samimi yapıyorum. Ama ben yollamadım, SADAT'çılar yolladı. Kibrit kutusuna sokacağım sizi, hem de devleti de yargılatmayacağım." SADAT, Peker'in iddiaları üzerine yaptığı açıklamada, "Şirketimizin Peker tarafından terörist gruplara teslim edilen silahlarla hiçbir ilişkisi yok" ifadelerini kullanmıştı. Sıkılmak…
Günler günleri izliyor. Sıkılmanın içinden sıkılarak geçiyoruz.  Sıkılma sanatının bütün incelikleri öğretiliyor. Hevesli öğrencileriz. Öğreniyoruz.  Böğrümüze oturan haberler karşısında, “yine karanlıkta kaldık…” diyoruz.  Kaç yıl önce Kraucer Usta yazmış: “Günümüzde hâlâ sıkılacak zamanı olup gene de sıkılmayanlar, hiç kuşkusuz sıkılmaya zamanı olmayanlar kadar sıkıcıdırlar.”  En azından sıkıcı değiliz, diye kendimizi avutuyoruz. Kalbimizdeki buhranı bir parçamız, organımız gibi taşıyoruz. Boş yere huzurun anahtarını arıyoruz. Marmara Denizi köpükler içinde, balıklar nefes alamıyor, sıkılıyoruz. Bin yıllık mirası koruyamamanın ezikliği içinde çırpınıyoruz. Köylüler yaşam alanlarına sahip çıkıyor. Yalnızca bir iş makinasının ormana girip talan etmesi yarım saat alıyor. Sıkılıyoruz. Salgın nedeniyle dünyada her gün binlerce insanı toprağa veriyoruz. Önlenebilir ölümlerin nedeninin fırsat eşitsizliği olması canımızı yakıyor. Sıkılıyoruz. Dolar çıkıyor. Filesini dolduramayan bir annenin içine içine akan gözyaşlarından taşıyoruz. Fakirlik, çıtasını gün be gün yükseltiyor; her gün çöpten yemek arayanların gözbebeklerindeki çaresizlik büyüyor. Buna karşın yatlarda, katlarda, yalılarda kaynağı belli olmayan zenginliklerini gözümüze sokanların edepsizlikleri çoğalıyor. Sıkılıyoruz.  Turgut Uyar’ın, “Ben hep sıkıntılıyım. Yani bir adamın canı sıkılır, o benim” dizelerinden taşıyoruz. Sıkılan adamların, kadınların, çocukların sayısı katlanıyor, sıkıntıdan kentler, ülkeler yapıyoruz. Sokaklarında dolaşıyoruz. O labirentten çıkamıyoruz.  Öldürülen gazeteci Kutlu Adalı’nın eşi yirmi beş yıl sonra soruyor, sesi titreyerek… “Kocam için bir umut var mı?” Bugüne kadar adalet mekanizması işletilememiş, ölen öldüğüyle kalmış, zaten ölüm hep -nedense –bize düşmüş. Bütün öldürülenler için dizilen tuğlalardan, geçtim duvarı, kocaman bir mezarlık örülmüş. Sıkılıyoruz.  Öldürülen aydınlarımızı düşünüyoruz, gençlerimizi, çocuklarımızı… giden gidiyor ama kalan sağ kalmıyor. Ömür boyu taziyeler içinde geçen yarım bir hayata mahkum oluyor… Sıkılıyoruz.  Bir adam, o cesareti nereden, kimden aldıysa, elinde satırı kendinden boşanmak isteyen karısının, sevgilisinin boğazını kesip, “Bana bir şey olmaz, üç beş yıl yatar çıkarım!” diyor. İki dirhem bir çekirdek çizgili takım elbisesini giyerek hakim karşısına çıkıyor. Gevrek gevrek, “Namusumu temizledim” diyor. Cezasına indirim üstüne indirim yağıyor. Sıkılıyoruz.  Her yerden irin akıyor, iddialar havada uçuşuyor, ne varsa üstü örtülüyor, ruhumuz yaralanıyor. İnsan kendi boşluğundan bile kovuluyor. Binaların tepesinde aydınlatılmış sözcükler kayıp duruyor.  Bu kadar acı karşısında bir gazetenin manşeti, dışarıda oturabilmeyi “çok özledik” olabiliyor.  Galeano yazmış: “Özgürlük benim ülkemde politik mahkûmların yattığı bir cezaevi, aşk, insanla otomobil arasındaki ilişki, devrim, mutfakta bir deterjanın yapabilecekleri, zevk, belirli marka yumuşak sabunun ürettiği bir şey…” Kitaptan bu satırları okuyorum. Sıkılıyorum.   Göçmenler arsız dalgalar arasında boğuluyor. Kapitalizm her şeyi para kılıyor, Elon Musk bile bir anda kara düzende parayı pul kılmayı başarıyor! Dünyadaki ırkçılık ve milliyetçilik olgusu kılık değiştirerek kapımıza kadar ulaşıyor. “Aleviler”in yeniden kıyıma uğrayabileceği sözleri sadece tedirginlik vermiyor. Kirletilmiş geçmişimiz önümüze bir halı saha gibi seriliyor.  Şükrü Erbaş’ın, “Biz uzun uzun sıkılırız / arkadaşlarımız da sıkılırlar ki bize gelirler” dizelerindeki kalabalık yok! Kıstırılmış hayatlarımızda, evlerimizde, bahçelerimizde yalnızız artık. Şenlik çoktan bitti, biz değil yüreklerimiz dağıldı. Bir boşluk zamanında yaşıyoruz. Herkes birbirini bir depremin artçısı kılıyor. Pazar günlerinin çamaşır kokusu bütün hayatlarımıza siniyor.   Yetkin tartışmaların uzağında umut sözcüğü yara alıyor.  Bize bizim bildiklerimizi anlatan soğuk yüzlerden sıkıldık. Projesizlikten sıkıldık. Çapsızlıktan sıkıldık. Sıkılmaktan sıkıldık.  Alabora olmuş teknemizin sığınacağı yeni bir ada gerek.  İnsan arayışını tüketirse ömür bitiyor.  Yaşamak istiyoruz be kardeşim! Sıkılmadan yaşayacağımız bir hayat istiyoruz!  Çok şey mi istiyoruz? Atiye'nin 3. sezon fragmanı yayınlandı
Konusu ve kurgusuyla takipçilerinin merakla beklediği Atiye dizisi 3. Sezon fragmanı yayınlandı. Başrollerini Beren Saat ve Mehmet Günsür’ün üstlendiği, oyuncu kadrosunda Metin Akdülger, Melisa Şenolsun, Başak Köklükaya, Tim Seyfi ve Civan Canova gibi isimlerin yer aldığı Atiye’nin 3. sezonu 17 Haziran'da Netflix’te yayınlanacak. 3. Sezonda final yapacak olan Atiye dizisinin final bölümlerine dair tüm sorular bu tarihle birlikte yanıtlarını bulmuş olacak.  ATİYE FİNAL SEZONUNDA NELER YAŞANACAK? Bugüne kadar çıktıkları yolculuklarda kendilerini keşfetmeyi başaran Atiye (Beren Saat) ve Erhan'ı (Mehmet Günsür) şimdi çok daha zor bir serüven beklemektedir. Çünkü çiftin, geçmişlerine ait tüm sırlara sahip kızları Aden kayıptır. Sekiz yıl boyunca kızları Aden’e ulaşmaya çalışan Atiye ve Erhan yıllar sonra onun izini bulmayı başarırlar. Karanlık güçler korkunç planları için Aden'den faydalanmayı isterken kızına ulaşmaya çalışan Atiye hem kızını hem de dünyayı kurtarmak zorunda kalır. Kızlarının rehberliğinde yeni bir maceraya atılan Atiye ve Erhan geçmiş ve geleceğin tüm sırlarını birlikte çözmeye çalışacak. Genç müzisyenden sağlık emekçileri için beste
HABER MERKEZİ Anne- babası sağlık emekçisi olan 17 yaşındaki Batuhan Büke, “Her Şey Sağlığım İçin C-19” adlı albümünü, gece gündüz risk altında çalışan sağlık emekçileri için yaptı. 5 yaşında piyano çalmayı öğrenen genç müzisyen, sağlık çalışanı anne ve babasıyla birlikte tüm sağlıkçılar için geçen yıl çıkardığı “Her Şey Sağlığım İçin C-19” isimli enstrümantal albümüyle sağlık emekçilerinin sesi oldu. Henüz 14 yaşındayken 25 Temmuz 2018'de çıkardığı “Çocukluk” adlı albümüyle “Trend Topic” olan Batuhan Büke, “Annem çocuk cerrahisinden emekli. Babam Enfeksiyon Hastalıkları Uzmanı ve şu anda risk altında çalışıyor. Babamı aylarca göremediğim oldu. O zor dönemi hâlâ yaşıyoruz. Son albümümü ailem ve tüm sağlık çalışanlarına adıyorum” dedi. "Koronavirüs ile mücadelenin yaklaşık 1.5 yılını doldurduk Annem ve babam sağlık çalışanı. Bende sağlıkçı çocuğu olarak bütün sağlık çalışanlarının yakınlarını ve kendilerinin zor bir psikolojik durumda olduğunun farkındayım" diyen Büke, "Günde onlarca hastaya bakmaktasınız. Sizleri çok iyi anlıyorum. Babamda Covid-19 virüsüne yakalandı fakat çok şükür atlattı. Umarım bu enstrümental elektronik parçayı kahve molanızda veya dinlenme aranızda dinlersiniz ve biraz olsun moraliniz ve motivasyonunuz artar. Sizlere borçluyuz esas kahramanlar sizlersiniz. Esas kahraman sağlık çalışanları" dedi.  Büke, şöyle devam etti: “Piyano çalmaya başlamamda en büyük etken ünlü piyanist ve benim amcam olan Burçin Büke'ydi. Sanatı, müziği bana o sevdirdi. Bir diğer isim ise benim müzikle aramdaki bağı kuvvetlendiren ünlü sanatçı Güvenç Dağüstün. İsmini duyduğum zaman çok heyecanlanıyorum. Ve tabi ki şarkılarıyla, o güzel sesiyle sanata, müziğe hayranlığımı bir kez daha dile getiren ünlü şarkıcı Feride Hilal Akın. Herkesin hayatına yön veren kişiler vardır. Benimkiler de kıymetli bu üç isimdir.” Orhan Kemal’den yeni bir isim
Mazlum VESEK Orhan Kemal’in doğum (15 Eylül 1914) ve ölüm (2 Haziran 1970) tarihleri bizden uzaklaştıkça usta yazarın kendisi bize yakınlaşıyor. Daha net bir ifadeyle doğumunun 107, ölümünün 51’inci yılında Orhan Kemal’le ilgili ortaya çıkan yeni bilgiler usta yazarı bize daha da yaklaştırıyor. Yaşamını sistemin baskısı altında sürdüren yazarın, kullandığı bir başka takma adı tespit ettik: Rüştü Ceyhan.  “İşçi Hakkı” gazetesi 1951 yılında çıkan, Kemal Sülker’in başyazarlığını yaptığı adından da anlaşılacağı üzere işçi haberleri ve işçi sınıfı tarihi eksenli bir gazete. Bu gazetenin sayfalarını karıştırırken gazetenin hikayeler yayımlamış olması dikkatimi çekti. “Hikaye” başlıklı sütunlarda yer alan imza ise “Rüştü Ceyhan”dı. Bu isim karşısında çağrışımlar birbirini kovaladı. Ceyhan, Orhan Kemal’in memleketi. “Rüştü”, Orhan Kemal’in asıl adı Mehmet Raşit Öğütçü. “R-Ş-T” kökünden türeyen bir isim. Bu kişinin Orhan Kemal olduğu konusunda anılmadım. İşçi Hakkı gazetesinin ilk sayısında yer alan “Harman Sonunda” adlı hikaye Bereketli Topraklar Üzerinde romanında Pehlivan Ali’nin ayağını harman makinesine kaptırdığı bölümdü. Işık Öğütçü’den öğrendiğimiz İlhan, Fahri, Demir gibi isimlere bir yenisini ekliyorduk; ama Orhan Kemal’in sürprizleri bununla sınırlı değildi. GERÇEK HAYATTAN KİŞİLERİ DEĞİŞTİRMEMİŞ  Gazetenin üçüncü sayısında “Fabrikaya Giren Göçmen” adlı hikâyede yazarın Cemile romanından bir bölümdü. Orhan Kemal, gerçek hayattan aldığı kişilerin adlarını burada değiştirmeden kullanmış. Cemile, yazarın eşi Nuriye Öğütçü için yazdığı romandır. Gazetede, Cemile değil, Nuriye olarak karşımıza çıkar. Dördüncü sayıda yer alan “Dokumacı İslam” adlı öyküsünde yer alan İslam da Nuriye’nin kardeşinden başkası değildir. İslam, romanda “Sadri” olarak karşımıza çıkar. Yedinci sayıda yer alan “Para Günü” başlıklı bölüm ise birebir olmasa da Cemile romanında yer alacaktır. Beşinci sayıda ileride Bereketli Topraklar Üzerinde’de yer alacak bir başka bölüm karşımıza çıkar. “Tarlada Doğan Çocuk”. Sonraki sayıda yer alan “İşbaşı” da yine aynı romanda yer alacak Halo Şamdin’in uyandırıldığı ve işbaşı yaptığı bölümdür. Aynı romanın bir başka parçasına 10’uncu sayıda yine rastlıyoruz. Sekizinci sayıda bir başka Çukurova romanından, Kanlı Topraklar’dan bir bölüm okuruz. “48 no’lu Mağazada” hikayesinde yer alan Numan ileride Kanlı Topraklar’da yer alacak Topal Nuri’dir. Kantarcı Mustafa da aynı romanın karakterlerindendir.  Dokuzuncu sayıda yer alan “Mavi Boncuk” daha ilginç. Bu bölüm ileride “Murtaza” romanında yer alacaktır. Bir farkla: “Mavi Boncuk”ta yer alan bekçinin adı Recep’tir. Eğer bu gerçek bir ad ise, gerçek Murtaza’yla ilgili belgelere ulaşmamız mümkün olacak. 11’inci sayıdaki “Hammal Başı” öyküsü ise ileride “Kardeş Payı” olarak karşımıza çıkacak öyküdür. İleride öykü kitaplarında yer alacak başka öyküler de görüyoruz. “Sevinçli Bir Anda” ve “Huriye’nin Haftalığı” bu öykülerdendir. 18’inci sayıdan sonra “Büyük Hikaye” üst başlığıyla “Bereketli Topraklar Üzerinde Yaşıyoruz” adlı bir tefrikaya rastlıyoruz. 21’inci sayıda tefrika yok. Ama 22’inci sayıda tefrika numarası “4” olarak yazılmış. 25’inci sayıya kadar roman tefrika ediliyor.  İŞÇİ HAYATINDAN KAVRAMLAR VAR  Bu bilgiler 2014’te yılında Orhan Kemal’in doğumunun 100’üncü yılı için hazırladığımız “Bereketli Topraklar Üzerinde- Açıklamalı Basım” (Everest Yayınları, 2’inci Baskı, 2020) çalışmamızdaki bazı bilgileri yenilemek zorunda bırakıyor bizi. Buna göre Bereketli Topraklar Üzerinde ilk defa Dünya gazetesinde değil (Mart-Nisan-Mayıs, 1953) 1951’de tamamı olmasa da İşçi Hakkı gazetesinde yer aldı. İşçi Hakkı’nda tefrika sayılarında hatalar ve akışta kopukluklar olsa da bu gerçeği değiştirmez. Bu gazetede yer alan tefrikada romanın ilk adının da “Bereketli Topraklar Üzerinde Yaşıyoruz” olduğunu belirtmek gerek.  Orhan Kemal, romanın üç kahramanı İflahsızın Yusuf, Köse Hasan ve Pehlivan Ali’nin “Orta Anadolu’nun seksen evlik köylerinden Ç. Köyü’nden olduğunu yazar. Biz, bu köyün istasyona yakın “Çetinkaya” olabileceğini yazmıştık. Tefrika, bu konuya da açıklık getiriyor. Söz konusu metinde “Orta Anadolu’nun seksen hanelik köylerinden biri olan Çıplak Köyü”nden söz edilir.  Yazarın, 1940’lardan 1950’lere, İstanbul’a gelene kadar sol basında yer alan çalışmalarına işçi hayatı içinde sık sık geçen kavramların adını verdiğini görüyoruz. Öykü adlarından da anlaşılacağı gibi, “fabrika”, “işbaşı”, “hammal” gibi sözler ön planda.  İşçi Hakkı gazetesinden önce de Orhan Kemal’in o dönemin sosyalist basınında imzasına rastlanıyor. Usta yazarın dönemin örgütlülüğüyle (TKP) bağı uzun araştırmalar gerektiriyor. Sosyalist basında bunun izleri bir parça görülebilir; ancak bu konuda son sözü devletin yetkili kurumlarının arşivleri söyleyecektir. Bize yine yeni bir isimle sürpriz yapan Orhan Kemal’i ölüm yıl dönümünde sevgiyle anıyorum.  *** Gidişinin 51’nci yılında anılıyor Toplumcu gerçekçi edebiyatın en çok okunan isimlerinden biri olan Orhan Kemal ölümünün 51’inci yılında Ataşehir Belediyesi tarafından anılıyor. Orhan Kemal’in oğlu Işık Öğütçü, ile gerçekleştirilen “Orhan Kemal’in Yazın Dünyası” adlı söyleşide birçok şey konuşuldu. Öğütçü, Kemal’in dergi ile gazete sayfalarında kalan öykü, roman, senaryo, günlük ve şiirlerinin kitaplaşma sürecini, romanlarında dikkat çeken ‘usta’ları, Kemal’in Bursa Cezaevi’nde 3 buçuk yıl birlikte kaldığı ustası Nâzım Hikmet’le anılarını anlattı. Kadir İncesu’nun moderatörlüğünde, Orhan Kemal Müzesi Kurucusu Işık Öğütçü ile gerçekleştirilen söyleşi Ataşehir Kültür Youtube kanalında bugün 17.00’den itibaren izlenebilir. Ve 35 yıl sonra bir “Yel Eser”
Gizem Ertürk 80’li yıllarda rock müzik yapan Okyanus grubu üyelerinin 35 yıl sonra tekrar bir araya gelmesiyle oluşan Sakin Seyir, geçmişe selam gönderen, günümüzün dertlerine sırt çevirmeyen ama her şeye rağmen geleceğe de umutla bakan 12 şarkılık “Yel Eser” albümünü müzikseverlerle buluşturdu. Albümde, kentli bir münzevinin penceresinden gördüklerinin anlatıldığı şarkı sözlerini Metin Tapkı yazdı. Müzikler ise Metin Tapkı, Abdullah Selçuk ve Caner Ünal’a ait. Albüm, bir yandan pandemi sürecinde işsiz ve moralsiz kalan müzisyenlerin insanca yaşama koşularına bir nebze de olsa katkı yapmayı amaçlarken, diğer yandan da tarihe bir not düşüyor. Tüm müzisyenlerin evlerinden katılmasıyla oluşturulan albümdeki şarkıları Aslı Vuslateri, Çağrı Çetinsel, Meli ve Nilüfer Çakmak konuk solist olarak seslendiriyor. Müzisyenlerin bir buçuk yıldır işsiz kaldığı günlerde Sakin Seyir, çorbada tuzumuz olsun düşüncesiyle telifler gelirlerini bölüşmek üzere anlaşmış. Hız kesmeden üretmeye devam eden Sakin Seyir, albümün peşi sıra “Sonbahar”, "Hep Sokakta", "Hep Konuşan Hiç Duyamaz" ve "Gelmez" isimli single çalışmaları ile dinleyiciyle buluştu. Grubun kurucusu Metin Tapkı ile konuştuk. Grubun kurucu üyelerinden Metin Tapkı, “Aslında müzikten hiç kopmadık tabii. Müzik benim için yaşamın kendisi. Kendimi bildim bileli çaresizce şarkı yazıyorum. Hem de bir sanatçının beslenebileceği akla gelebilecek tüm karşılıklardan yoksun olarak” diyor. Yalnızca kendi şarkılarını çalıp söyleyen grup üyeleri cover yapmanın kendilerine ilginç gelmediğini söylüyor. Tapkı, “Birilerinin de insanlığın kültür havuzuna yeni şarkılar koyması lazım” diyor.  Grubun mottosunu sorduğumuzda ise, “Hiçbir şey bir tek şey değildir. Elbette umuttan besleniyoruz. Ama karanlığın içinde yeşeren umuttan. Karamsar olmamız için de yeterince sebep var, yok mu? Umut varsa karanlık vardır, karanlık varsa umut” yanıtını veriyor müzisyen.  ŞİİRDEN İLHAMLA ŞARKI YAZDIM  Tapkı, İkinci Yeni Akımı’nın edebiyatımızdaki en önemli temsilcilerinden biri olan Edip Cansever’e gönderme yapan Yalanmış şarkısı ile ilgili, şöyle konuşuyor: “Ben de birçok kişi gibi “Çağrılmayan Yakup” ve “Mendilimde Kan Sesleri” şiirlerini önceliyor, dönüp dönüp okuyorum. Buradaki “tutunamayan”ın yalnızlığına atıfta bulunmayacaktım da neye bulunacaktım… Şarkımın duygusuyla çok örtüşüyordu. Ben, şiiri önüme alıp bestelemeye kalkmaktansa, şiirden ilhamla kendi şarkımı yazmayı tercih ediyorum.”  Tapkı, Gezi Parkı Direnişi’ne selam eden “Yer Eser Savurur” şarkısının hikâyesini ise şöyle anlatıyor: “Şimdi böyle görmüyoruz ama kısaca hafızaları tazeliyeyim, Gezi’den önce bizim nesil gençleri pasif ve apolitik olarak olarak görüyordu. Belki de öyleydiler. Belki birikiyorlardı. Ta ki taşıran damla Gezi’ye kadar. Gezi’de tanıştık, biz de onlarla kendimizi hatırladık. O zaman da “Yel eser savurur, aşk yakar kavurur, bir fikir çağırır seni de sonunda” demekten başka ne diyebilirdim ki?”  Müzisyen sözlerini iki yeni şarkı müjdesi ile sonlandırıyor: “7 Haziran'da yine Eftın Ardar'ın seslendirdiği "Doğru Denize" ile 21 Haziran'da Bilge Can Göker'in seslendirdiği "Çakıltaşı", yaz şarkılarımız olarak yayına girecek.” İnsan olmanın acısı…
Colson Whitehead'in 'Yeraltı Demiryolu' romanı etkileyiciydi, romandan uyarlanan TV dizisi de köle olma hissini görsel ve işitsel bir yoğunluk ile yansıtabilmiş. Diziyi, koronanın neden olduğu kapalılık ve ülkedeki hadiselerin verdiği sıkışmışlık hissinin üzerine izleyince, epey bir ağırlık çöküyor insanın üzerine. Dizinin yönetmeni Barry Jenkins, ağır şiddet sahneleri ve yarattığı karanlık atmosferle, aslında istediği amaca ulaşmış, sabredip diziyi sonuna kadar izleyenler, kölelik ve her türlü ayrımcılık ve şiddet üzerine derin düşüncelere dalabilir. TOPLUMSAL ÇÖKÜNTÜ… Roman ve dizi doğal olarak birbirinden çok farklı. Barry Jenkins, neredeyse serbest bir uyarlama yapmış, romanın mücadeleci ruhundan çok, insanın karanlık yanına yoğunlaşmış. Anlamlar, ortak duygular ve toplumsal olarak koşullandırılmış ilişkiler değişse de, değişmeyen şeylerin ağırlığı, köleliğin mülkiyetle ilişkisi, ötekileştirilenlerin birbirlerine olan düşmanlığı, örneğin o dönem sonradan kıtaya geldikleri için ücretli köleler olan İrlandalıların siyahlara olan düşmanlığı... Belki de izlerken dizinin verdiği duygusal ağırlık, tam da bu açmazda gizli, dünyayı cehenneme çeviren bilinçsizlik, önyargılar ve simgelere koşulsuz bağlılık... Aslında dizideki atmosferin, her ne kadar 1800'lü yılları anlatsa da, günümüzle bağları kolaylıkla kurulabilir. Toplumsal bir çöküntünün yaşandığı zamanlarda, güvensizlik ve huzursuzluk her şeye hâkim olur ve bu karmaşa içinde özdeşleşmeler ve saldırganlık da artar. ACIDAN KAÇMAK İÇİN ACI Romanın karakterleri derinlikleriyle verilmiş dizide. Köle avcısı Ridgeway'in babasıyla, Cora'nın annesiyle ilişkisine dair bilgiler, psikanalitik yorumlara çok açık. Yaşananların sosyal ve siyasal boyutları dışında psikolojik boyutuna yer veriliyor olması, eserin etkisini daha da güçlü kılıyor. Aslında köle avcısının da, köle avcısının ayakçılığını yapan o siyah çocuğun da mağdur olduğunu, kendi acılarıyla ilişkilerinin koptuğunu görürüz. Bütün bu suçlular, kendi mağdur olma durumlarından ve zayıflıklarından ancak başkalarına acı çektirerek kurtulmaya çalışırlar. Plantasyondan kaçan kölesini, diğer çiftlik sahipleriyle bir sofrada oturup, onların ve diğer kölelerin gözü önünde önce öldüresiye kırbaçlattıran, sonra da ateşe verdirip öldürten Randall, gerçekte kendi suçluluk duygusunu kurbana aktarmaktadır. Daha doğrusu, Arno Gruen'in tespitlerini düşünerek şöyle de-mek daha doğru olur: Kendisini, o kişiyi cezalandırmak zorunda olduğuna inandıracak kadar mağdur hissetmektedir Randall, bu onun kendisinde gördüğü bir haktır. Şiddet uyguladıkça vicdanının sesini bastırmak için daha da ileriye gider o kişi. GERÇEK BİR İLİŞKİ Köle avcısı Ridgeway de, benzer bir ruh hali içindedir, kurban olarak kimseye karşı bağlılık borcu hissetmez. İnandığı tek şey, 'Amerikan ruhu' dediği şeydir. Ridgeway, annesinin ölümü ve babasının eleştirel ve soğuk varlığı yüzünden yalnız ve çaresiz hissetmiş, hiçbir zaman gerçek bir ilişki yaşayamamıştır. Arno Gruen'in 'Empatinin Yitimi'nde yazdığı gibi, “Gerçek bir ilişki yaşamadan hiçbir zaman gerçek bir insan olamayız.” Cora, hem ananesinden kalan o küçük bahçeyle, hem içselleştirdiği anneyle, hem de diğer insanlarla gerçek ilişkiler kurabildiği için zorluklar karşısın-da daha dayanıklıdır ve içindeki çocukla da bağını hiçbir zaman koparmaz, vicdanını yitirmez... Kendi acısının bilincine vardıkça insan olmayı başarır, Ridgeway gibi kendi acısından kaçmak için intikam peşinde koşmaz. İnsanın içindeki acıyı hissetmesi, kendi bireyselliğine ve canlılığına kavuşması için gereklidir, ötekilere ve yaşama karşı sevgiye ancak bu sayede ulaşılabilir. ACISIZ DÜNYA… Modern dünyanın en büyük yanılsaması da bu değil mi, sanki acı ve kayıp olmadan büyüyebilirmişiz, üstelik büyüyüp de ölmeyebilirmişiz gibi bir ruh hali... Büyürken sanki bizi hep iyi şeyler bekliyormuş, fedakârlık yapmadan sevilebiliyormuş, sanki her şeyde özgürce karar verip sürekli mutlu olmamız gerekiyormuş gibi... 'Yeraltı Demiryolu', insan olmanın acısıyla yüzleştiriyor; gerçek özgürlüğe, içimizdeki çocukla bağ kurup ötekinin acısını hissedebildiğimizde ulaşabileceğimizi gösteriyor. Haluk Levent açıkladı: Ahbap Platformu'ndan sahne emekçilerine fatura desteği
Müzisyen Haluk Levent, kurucusu olduğu Ahbap Platformu’yla birlikte pandemi döneminde işsiz kalan müzisyenlerin 400 liraya kadar olan elektrik, doğalgaz ve su faturalarını ödeyeceğini duyurdu. Haluk Levent, kurucusu olduğu Ahbap Platformu’yla birlikte pandemi döneminde işsiz kalan müzisyenlerin 400 liraya kadar olan elektrik, doğalgaz ve su faturalarını ödeyeceğini duyurdu. Levent'in, konuya ilişkin sosyal medya hesabından yaptığı açıklama şöyle: "Müzisyenler! Ödenmemiş su, elektrik ve doğalgaz faturanız varsa bizlere başvuru yapın. 400 TL’ye kadar olan faturalarınızı ödeyeceğiz. (Bugün Saat 14.30 da başvuru açacağız) Ayrıca bir heyet oluşturup kalıcı bir çözüm için Ankara’ya gideceğiz. Hepimiz zor durumdayız. Sevgili Müzisyenler! Sevgili sahne emekçileri! Rodi, sesçi, ışıkçı kardeşlerim. 400 TL’ye kadar olan faturalarınız için aşağıdaki linkten başvurunuzu yapabilirsiniz. https://ahbap.org/yardim/237d300d Çözüm için, konserlerimiz için Ankara’ya gitmek istediğimizi belirtmiştik. Birçok sanatçı dostumuz aradı. Hepsine teşekkür ediyoruz. 5 kişilik ekip oluşturduk. Burhan Şeşen, Ceylan Ertem, Gripin ve Manga ile birlikte tüm sahne emekçileri için çözüm arayacağız.” Sevgili Müzisyenler! Sevgili sahne emekçileri! Rodi, sesçi, ışıkçı kardeşlerim.  400 TL’ye kadar olan faturalarınız için aşağıdaki linkten başvurunuzu yapabilirsiniz.https://t.co/3Shxm5cKzu pic.twitter.com/Ehtj5twgKt Ceyl’an Ertem: Kibarlık eziklik gibi görülüyor
Işıl ÇALIŞKAN “Umut, susmayan bir şarkı, /Durgunsak ölmüş değiliz, /Sabır çatlattı sert kayaları, /Kibarsak güçsüz değiliz…” Bu sözler Ceyl’an Ertem’in yeni şarkısı Sis’ten. Bir gün kötülüklerin bitip sislerin dağılacağı inancıyla bu sözleri yazmış Ertem. “Susmayan bir şarkı” dediği umudun gücüyle yorumlamış şarkısını. Söz ve müziği Ertem’e, düzenlemesi Çağrı Sertel’e ait olan şarkı canlı olarak kaydedilmiş. Piyanoda ve elektronik seslerde yine Sertel’in imzası olan şarkının korosunda yer alan sanatçılar ise şöyle: Duygu Soylu, Dünya Kızılçay, Elif Sanchez, Can Bora Genç ve Ece Şeşen. Ertem ile “Önümü göremediğim son 1 buçuk senenin tüm duygularının karmaşıklığı, iç dökümü” dediği şarkısını konuştuk. Nasılsınız? Günleriniz nasıl geçiyor? İyi diyelim iyi olalım. Uzun süre kendimi çok da rahat ve huzurlu hissetmedim ama son 3 haftadır kendimi yeni üretimlere verdim ve hızla daha güçlü hissetmeye başladım. Çalışmadığım anlarda hasta oluyorum. Harekette bereket var sahiden. Bu arada 6 ay evvel Covid de geçirdim, ciğerlerime inmişti. Biraz zorlu bir süreç oldu ama neyse ki ağırlaşıp hastanede yatmadığıma şükrediyorum ve sabırla aşı sırasının gelmesini bekliyorum.  SİS ELBET DAĞILACAK  Çok geçmiş olsun. Neyse ki üretimleriniz var. Sis’in hikâyesini sizden dinlemek isteriz… Sis önümü göremediğim son 1 buçuk senenin tüm duygularının karmaşıklığı, iç dökümü gibi. Üzerinde yaşadığım dünyadaki halklar mutluysa mutluyum. Aslında bu demek oluyor ki hiç bir zaman tam olarak mutluluğu yakalayamıyorum. Çünkü etrafımda çok fazla acı var. Çok fazla üzüntü, hoşgörüsüzlük ve vicdansızlık var. Kötü ruhlu insanların yaptığı zulümler sebebiyle her gün bir yerden bir tokat yiyorum. Tokat yedikçe, itildikçe, hayal kırıklığına uğradıkça da şarkı yazma isteği duyuyorum. Bu yoğun hisler ile boğuşurken yazdığım bir şarkı Sis. Ama umuyorum ve biliyorum ki, bir gün bu sis dağılacak, üstelik az kaldı, zamanı gelecek ve mutlu olacağız. Zira umut susmayan bir şarkı. “Umut susmayan bir şarkı” diye başlıyorsunuz şarkıya da. Umut sizde nasıl karşılık buluyor? Umut olmasa umutsuzluk da olmazdı. Ve “En umutsuz pilot bile ileriye bakar, umuda bakmaz” demiş Özdemir Asaf. Umudu içimizde taşıyarak her zaman ileriye bakmak lazım. İlerisi ne kadar karanlık olsa da yüzümüzü dökmeden, boynumuzu eğmeden mücadelelerimize devam etmeliyiz. Umut tek başına bir işe yaramaz. Umudu ateşlemek için içimizdeki gücü beslemeli ve büyütmeliyiz ki devam etme gücü bulalım.  “Kibarsak güçsüz değiliz” diyorsunuz. Bunu açıklamak zorunda olmak bile acı gerçeği anlatıyor sanırım… Kesinlikle öyle. Ne yazık ki son dönemde kibarlık, mütevazılık eziklik olarak algılanmaya başladı. Bu çok yanlış. Kibarlık bir güçtür, bir meziyettir. Öyle kalalım. Nezaket, iyimserlik, alkışlayan eller, olumlama... Bunlar insanı ışıldatan meziyetler bana göre. Kabadayılık, kötücüllük, meyve veren ağaçların taşlanması bir an evvel gömülsün gitsin, kurtulalım. Ceyl’an Ertem nasıl bir dünya dilerdi? Barış ve kardeşliğin hüküm sürdüğü, hayvanların öldürülmediği, iklimin krizler yaşamadığı, doğanın talan edilmediği, sanatçının değerinin bilindiği, özgür ve aydınlık düşüncenin ödüllendirildiği, kadın ve çocukların cinayet haberlerinde yer almadığı, adil bir dünya dilerdim.  BİLDİĞİMİ SÖYLEYECEĞİM  Toplumsal sorunlara duyarlı bir sanatçı olmanın karşılığı ne oluyor? Duyarsız yorumlara, linç edilmeye, ara sıra savcılığa gidip ifadeler vermeye, hakkınızda atılıp tutulmasına, “Sen şarkını söyle politika yapma” emirlerini duymaya “tamam” derseniz, bu tavırlardan yara almamak için uğraşmaya haliniz olursa, ben bildiğimi söylemeye, burada durmaya ne pahasına olursa olsun devam edeceğim diye diretirseniz; vicdanınız rahat bir insan olarak yaşarsınız. Ben tüm olumsuzluklarına rağmen herkese tavsiye ederim. Şarkı canlı kaydedilmiş. Nasıl bir tecrübeydi? Kesinlikle bambaşka bir enerjisi, atmosferi oluyor. Sis’te de özellikle koromuzun eşliğinde tüylerimiz diken diken oldu. Mükemmel bir tecrübe idi.  DAYANACAK GÜCÜM YOK  Müziksiz yaşayamayacağınızı her fırsatta söylüyordunuz. Dinleyiciyle buluşamadığınız 14’üncü ay bu. Hisleriniz neler? Bittim, dayanacak gücüm kalmadı. Bu yaz en azından 6-7 konser çalmazsak, elimde gitar şarkı söylemeye başlayacağım deli deli sokaklarda. Herkesi beklerim, kafamızda huniler, belki polis alır götürür ama olsun...(Gülüyor) Bu süreç, ülkede yaşayan sanatçılara ne öğretti? Sendikamız yok. Bizi koruyup kollayacak, halimizi anlatacak temsilcilerimiz yok. Sınıfta kaldık. Bir an evvel harekete geçmek lazım. Sadece konser gelirleriyle hayatta kalamayız, telif konuları da artık çözüme ulaşmak zorunda. Sırada bizi bekleyen hangi projeleriniz var? Birkaç gün evvel evimin bahçesinde harika bir canlı mini konser kaydettik, memleketin en yetenekli müzisyenleri ile birlikte. Onları paylaşmak için sabırsızım. “Çaresiz” isimli şarkımız çok ilgi gördü ve bir video ile taçlandırmak istedik. Bu kadar iyi bir klip çıkacağını ben de tahmin etmiyordum. yetenekli arkadaşım Aytekin Yalçın Ve ekibi mükemmel bir iş çıkarttı, videoyu da evimde çektik. Haziran sonu klibimizi de paylaşacağız. Sonrasında ise Sezen’imin (Aksu) hediye ettiği çok pozitif ve enteresan bir parçamızı kaydedeceğiz. Ve daha birçok şarkı/proje birikti. Anlatsam sayfalara sığmaz. Ben paylaştıkça ara sıra böyle söyleşiriz. Mare demek Easttown demek
HBO’nun Dijitürk’te izlediğimiz mini dizisi “Mare of Easttown” her şeyden önce bu kanalda izlemeye alıştığımız kaliteli dizilerden ve mini/dizilerden bir örnek daha veriyor. Bir de, hakiki bir oyuncunun bir mini diziyi nasıl sürükleyip götüreceğini kanıtlıyor. Kate Winslet bu küçük Pennsylvania kasabasında doğup büyümüş eski parlak basketbolcu Mare Sheehan, şimdinin de komiseri Mare olarak, hem çözüme ulaştırması gereken cinayetler, hem de kendi hayatındaki sorunlarla başa çıkmaya çalışıyor. Genç yaşta intihar eden oğlu, sorumluluğunu üstlendiği küçük torunu, o toruna bakmak için Mare’in evine yerleşmiş annesi Helen (Jean Smart), torunu Drew’un uyuşturucu müptelası annesi Carrie (Sophie Bacon), evinin arka bahçesindeki eve yeni karısıyla yerleşen kocası, en yakın arkadaşı Lori (Julianne Nicholson), yabancıdan farksız kızı Siobhan (Angourie Rice) vesaire. Bir de, Easttown’daki hayatın her şeye rağmen rutinden ibaret oluşu, sıkıcılığı… Mesele de o zaten. “Mare of Easttown” tam da bunları, yani sıradan insanları, özellikle Mare’e yakın olanları, ailesini anlatıyor. Mini dizinin yaratıcısı, yazarı, yürütücü-yapımcısı Brad İngelsby, o hayatı, o ruhu yakalamak için çok uğraştıklarını söylüyor. “Ben de buna benzer bir yerde büyüdüm. Nasıl yaşadıklarını biliyorum. Çok da gözlem yaptık. Onları dürüst bir şekilde anlatmak, sempatik olduklarını, kendilerince kahraman olduklarını göstermek istedim. İnsanı öğüten bir hayatı sürdürmenin de kahramanca bir yanı var.” Aslında kasabadakilerin çoğu oradan gitmeyi aklına bile getirmiyor. Her sabah kalkıyor, belki de sevmedikleri bir işe gidiyor, ama aileye ve topluluğa karşı bir görev duygusuyla çalışıyorsunuz. Mare için ise, önemli olan görevini yapmak, sorumluluktan kaçmamak. Kasabasını da karış karış biliyor. Ona destek olsun diye gönderilen Dedektif Colin Zabel (Evan Peters) “Akraban olmayan kimse yok mu burada?” diye sorunca, “Hayır,” diyor. Mare’in dizinin merkezinde olması; o, Easttown ve ortak tarihleri üzerinde durulması, mini dizinin en büyük özelliklerinden biri. Mare ile devriyede dolaşıyoruz, sonra huysuz ailesiyle evde bir şeyler içiyor. Böyle böyle, gün akşam oluyor. Bu hayatın dışına sadece üniversiteye gelmiş kibar edebiyat öğretmeni Richard Ryan ona ilgi gösterince çıkıyor. *** Ancak izleyicilerin bu tür dizilerdeki beklentileri de göz önüne alınmış tabii. Sadece kasabanın üstünde durmamış, muammayı da sağlam tutmuşlar. Umarım Pazar akşamı ABD’de gösterilince yazıları okuyup esrarı şimdiden çözmemişsinizdir. Çünkü yedi bölüm izlememize değecek bir çözümü var. İlk bölümün büyük kısmını karakterleri tanıyarak, sorunları öğrenerek geçirmiştik. Yedinci bölümde cevapları da göreceğiz. Kate Winslet’in iyi bir oyuncu, bir filmi ya da diziyi taşıyan bir oyuncu olduğunu biliyoruz. Örneğin, daha önce HBO mini dizilerinde oynamış Nicole Kidman gibi. Bir olaya dâhil olmuyor, olayı yaratıyor. İlk Oscar’ına 21 yaşında aday olmuş, sonra adaylıklarının sayısını 7’ye çıkarmış, “Reader / Okuyucu” ile (2008) almış birinden söz ediyoruz. Mare’de de çok inandırıcı bir tip çiziyor. Makyaj yok, saçlar öylesine bir atkuyruğu olarak toplanmış. Winslet, “Oturduk konuştuk ve sonunda Mare’in günde iki kez aynaya baktığına karar verdik,” diyor. “Sabah işe gitmeden dişlerini fırçaladığı sırada, bir de akşam yatmadan önce.” Ama izleyiciler en çok ona bakmak istiyor işte. Diyorum ki, eğer “Mare of Easttown”ın önceki bölümlerini izledinizse sakın finali ihmal etmeyin. Ben hem mini dizinin sonunu, hem de Winslet’i yakından izlemek istiyorum. Sanatçılardan 'kademeli normalleşme' tepkisi: "Sahne sanatçılarının maruz bırakıldıkları şey ideolojiktir"
AKP'li Cumhurbaşkanı Recep Tayyip Erdoğan, haziran ayı için 'kademeli normalleşme' takvimini açıkladı. Erdoğan'ın açıkladığı takvimde sanatçılar için herhangi bir adım atılmadı, sanatçılar duruma tepki gösterdi. mor ve ötesi'nin solisti Harun Tekin, Twitter hesabından yaptığı paylaşımda, "müzikten, sahneden, sanattan korkmak korkanlar açısından makul gibi görünse de beyhude bir tavır. keyfi yasaklar aşının yerine geçemez. bu ülkenin birbirinden değerli müzisyenlerinin, müzik emekçilerinin, sahne sanatçılarının maruz bırakıldıkları şey rasyonel değil ideolojiktir" dedi. müzikten, sahneden, sanattan korkmak korkanlar açısından makul gibi görünse de beyhude bir tavır. keyfi yasaklar aşının yerine geçemez. bu ülkenin birbirinden değerli müzisyenlerinin, müzik emekçilerinin, sahne sanatçılarının maruz bırakıldıkları şey rasyonel değil ideolojiktir. Redd grubunun resmi sosyal medya hesabından yapılan açıklamada ise, "Sanatçı, müzisyen, sanat ve eğlence sektörü emekçileri ve dinleyiciler olarak konuşmaktan bir adım öteye geçmemiz gerekiyor" ifadeleri kullanıldı. Açıklamada, "Hayatı sadece kendi yaşam biçimlerinden menkul sanan siyasi iktidar için adeta halk sağlığı sorunuyuz. dert edip geceleri uyuyamaması gereken kültür bakanı için 1 turist kadar değerimiz yok? Arkadaşlarımız yaşamlarına son veriyor, yazmak ölümleri engellemiyor sevgili arkadaşlar" denildi. Grubun hesabından yapılan bir başka paylaşımda ise, "Halısaha kadar değerimiz yok" denildi. Hayatı sadece kendi yaşam biçimlerinden menkul sanan siyasi iktidar için adeta halk sağlığı sorunuyuz. dert edip geceleri uyuyamaması gereken kültür bakanı için 1 turist kadar değerimiz yok? Arkadaşlarımız yaşamlarına son veriyor, yazmak ölümleri engellemiyor sevgili arkadaşlar. Şarkıcı Gülben Ergen de yaptığı açıklamada, "Restoran kafeterya sabah 7 akşam 21.00 demek konser yok, müzik yok, sanata sanatçıya, müzisyene yaşamak yok demek mi?" dedi. DEMET AKALIN DA İSYAN ETTİ Şarkıcı Demet Akalın da Twitter hesabından yaptığı açıklamada, "Müzisyenler ne yapacak?" ifadelerini kullandı. Akalın, "İntihar haberi almayız umarım..." dedi. Müzisyenler napıcak? İntihar haberi almayız umarım... Bergüzar Korel hakkında takipsizlik kararı
Oyuncu Bergüzar Korel hakkında, Twitter’da kendi adına açılmış bir hesabın paylaşımı nedeniyle başlatılan soruşturma takipsizlikle sonuçlandı. Bergüzar Korel hakkında ‘@BerguzarOfical’ rumuzuyla Twitter üzerinden 29 Kasım 2020’de yapılan bir paylaşım nedeniyle Emniyet Genel Müdürlüğü Siber Suçlarla Mücadele Daire Başkanlığı’na ihbarda bulunuldu. Bergüzar Korel ise hakkındaki “halkı kin ve düşmanlığa alenen tahrik” soruşturmasını “şüpheli” sıfatıyla ifadeye çağrılması üzerine öğrendi. Soruşturmayı tamamlayan İstanbul Cumhuriyet Başsavcılığı Basın Bürosu kovuşturmaya yer olmadığına karar verdi. Takipsizlik kararında, paylaşımın ‘@BerguzarOficial’ kullanıcı ismiyle açılan bir hesapla yapıldığı, bu hesabın Bergüzar Korel’e ait olduğuna ilişkin yeterli tespitin olmadığı, ayrıca toplum tarafından bilinen şöhret sahibi kişilerin kişisel bilgi ve fotoğraflarıyla birçok sosyal medya hesapları açıldığının bilinen ve yaygın bir gerçek olduğu, soyut tespitler dışında Korel’in atılı suçu işlediğine dair kamu davası açmaya yeter kanıt ve emare bulunmadığı, yeterli şüphe elde edilemediği, şüphelinin olayla alakası bulunduğuna yönelik bir delil veya tanık da bulunmadığı kaydedildi. “INSTAGRAM DIŞINDA SOSYAL MEDYA HESABIM YOK” Korel savcılığa sunduğu savunma dilekçesinde, “tanınırlığı nedeniyle ismi ve fotoğraflarının bilgisi ve rızası dışında çeşitli dijital platformlarda kullanıldığını, Instagram hesabı dışında başka herhangi bir sosyal medya hesabı olmadığını ve ‘@BerguzarOficial’ adlı hesaba ilişkin kamuoyunu meşgul eden konularda paylaşım yapılması nedeniyle rahatsızlık duyduğu için Twitter’a şikayet bulunduğunu, Instagram hesabından da Twitter’da hesabı olmadığına dair açıklama yaptığını” ifade etmişti. Öte yandan dilekçede, @BerguzarOficial hesabının, 2020 yılı ekim ayında yine oyuncu olan Özgü Namal adıyla değiştirildiği de belirtilerek, bu hesabın muhtemelen diğer kullanıcıların da şikayetiyle askıya alındığı ifade edilmişti. ‘Tarzan’ rolüyle tanınan Joe Lara, uçak kazasında hayatını kaybetti
‘Tarzan’ film serisindeki ‘Tarzan’ rolüyle dünya çapında tanınan 58 yaşındaki ABD’li oyuncu Joe Lara'nın, Tennessee'de göle düşen uçakta olduğu ve beraberindeki 6 kişiyle birlikte yaşamını yitirdiğinin tahmin edildiği açıklandı. ABD basınında yer alan haberlere göre, Tennessee eyaletine bağlı Nashville yakınlarındaki Smyrna havalimanından kalkış yapan özel bir jet, kısa süre sonra Smyrna'daki Percy Priest Gölü'ne düştü. Yetkililer söz konusu uçakta bulunan 7 kişi arasında ‘Tarzan’ rolüyle tanınan Joe Lara ve eşi Gwen Shamblin Lara’nın da bulunduğunu belirtti. A post shared by Joe Lara (@joelaraofficial) Ulusal Ulaştırma Güvenliği Kurulu, söz konusu uçaktan sağ çıkan olmadığının tahmin edildiğini ve kazanın nedeninin soruşturulduğunu belirtti. Öte yandan dalgıç ekipleri gölden uçağın bazı parçalarını ve insan kalıntılarını çıkardıklarını ancak tüm cenazelerin bulunması için arama çalışmalarını bugün de sürdüreceklerini kaydetti. California'da 1962 yılında dünyaya gelen Joe Lara, müzik kariyerinin yanında oyunculuk da yapmıştı. Birçok Hollywood yapımında rol alan Lara'ya şöhreti, 1989'da yayınlanan "Tarzan Manhattan'da" filmi ve 1996-1997 yıllarında yayınlanan "Tarzan: Epik Maceralar" isimli televizyon dizisinde üstlendiği başroller getirmişti. Anadolu çocukları edebiyat ışığında
Yaren ÇOLAK Edebiyat dünyasının önemli isimlerinden Ümit Kaftancıoğlu, her yıl düzenlenen Ümit Kaftancıoğlu Öykü Ödülleri yarışması ile bir kez daha anılıyor. 2005’ten bu yana düzenlenen Ümit Kaftancıoğlu Öykü Ödülleri bu yıl da sahiplerine ulaştı. Pia Yayınları’ndan çıkan “Ümit Kaftancıoğlu Öykü Ödülleri 2020-2021” kitabıyla da ödül alan 20 öykü okuyucuyla buluştu.  Ümit Kaftancıoğlu, 12 Eylül öncesi karanlık cinayetlerinden biriydi. Katilinin ‘Solcu olduğu için öldürdüm’ dediği Kaftancıoğlu’nun ölümünün ardından tam 41 yıl geçti. Kaftancıoğlu, TRT’de çalıştığı dönemde 11 Nisan 1980 sabahı evinden işe gitmek üzere çıktığı sırada faşist bir saldırıya uğrayarak öldürüldü. Köy Enstitüsü mezunu olan Kaftancıoğlu, Dönemeç, Hakullah, Yüksek Yüksek Tepelere Ev Kurmasınlar gibi birçok önemli esere imzasını atarak edebiyat dünyasında iz bırakan isimler arasında yer alıyor. Ümit Kaftancıoğlu’nun oğlu Dr. Ali Naki Kaftancıoğlu ile hem öykü ödüllerini hem de Kaftancıoğlu için hâlâ aranan adaleti konuştuk. 2005’ten bu yana her yıl düzenlenen Ümit Kaftancıoğlu Öykü Ödülleri 2021’de de sahiplerine ulaştı. Ümit Kaftancıoğlu Öykü Ödülleri 2020-2021 kitabıyla da ödül alan 20 öykü okuyucuyla bir kez daha buluştu. Hem kitabın hem de yarışmanın geçmişini anlatır mısınız? Yolculuğa 2004 yılında başlandı. Öykü ödülleri 17 yaşında. Böyle bir etkinliğin başlatılmasında birkaç neden vardı. TRT Büyük Ödülü’nü alan Dönemeç kitabı Kaftancıoğlu’nun edebiyat dünyasına girmesine vesile olmuş. Kaftancıoğlu yoksulluk içinde büyüyen Köy Enstitüleri’nin Cumhuriyet’e armağan ettiği bir köy çocuğu. Dönemeç hem yaşamında hem de edebiyat dünyasında onun için bir başlangıç olmuş. Biz de istedik ki sesini duyuramayan Anadolu çocukları bu yarışma sayesinde edebiyata kanat çırpsınlar. 17 yaşında olan Ümit Kaftancıoğlu Öykü Ödülleri’nden dereceye giren birçok arkadaşımız edebiyat dünyasında adını duyurmaya başladı. Kısaca öykü ödülleri birçok genç yazar için bir dönemeç olmuştur. Bizim içinde sevinç ve onur kaynağı. Ali Naki Kaftancıoğlu HEM ADINI YAŞATIP HEM TEŞVİK EDİYORUZ  İstanbul Radyosu Eğitim Kültür Yayınları programcısı, öykü ve roman yazarı Ümit Kaftancıoğlu her yıl öykü ödülleri ile bir kez daha saygıyla anılıyor. İlki 2005’te düzenlenen bu projeye nasıl karar verildi? Hangi gayelerle bu yola çıkıldı? 2005’ ten daha önce başlayarak zaten her yıl anma töreni yapıyorduk. Daha sonra yayıncılıkla uğraşan kuzenim Öztürk Tatar’ın da bu işe el atması ve yol göstermesi ile bir öykü yarışması düzenlemenin daha anlamlı olacağını düşündük. Amacımız hem Ümit Kaftancıoğlu’nun adının yaşatılması, hem halk için edebiyat yapanların desteklenmesi, hem de edebiyat dünyasına katılmayı hak eden yeni yazarların adının duyulmasını sağlamak. Büyük oranda da bu üç amacı da gerçekleştirdiğimizi düşünüyorum. Her yıl adaylar arasından seçilen 10 öykü kitap haline getirilerek yazarların sesini duyurmaya da yardımcı oluyor. Edebiyata yeni yazarlar kazandırmak adına Ümit Kaftancıoğlu Öykü Ödülleri’nin önemi nedir? Yeni yazarların edebiyat dünyasına katılımı Türk Edebiyatı’nı diri tutacaktır. Ayrıca bir kitabın somut olarak elde tutulması bir yazar için kafasındaki kurgunun somutlaşması olarak çok anlamlıdır diye düşünüyorum. Kimi zaman maddi imkânsızlık, kimi zaman yayınevlerinin tanınmamış bir yazarın kitabını basma riskini almak istememesi yüzünden eserlerini kitaplaştıramayan yazarlarımız için de değerli olduğunu düşünüyorum. Ayrıca seçici kurulda yer alan Türk Edebiyatı’nın köşe taşı yazarlarımız ve önceki yarışmalarda dereceye girmiş yazın emekçilerinin olması Ümit Kaftancıoğlu Öykü Yarışması’nda dereceye giren yazarlarımız için sanırım ayrı bir değer taşıyor. Yarışmada dereceye giren yazarlarımızın daha sonra kendi kitaplarını çıkarmaları, edebiyat dergilerinde yer bulmaları ile haberler de bizi çok mutlu ediyor ve bu yola çıkmakta ne kadar haklı olduğumuzu bir kez daha gösteriyor.  HUKUK KANUNDAN ÖNCE HAKLARDIR  Yaptığınız açıklamada babanızın gerçek faillerinin cezalandırılmasıyla ilgili umudunuzun kalmadığını söylüyorsunuz. Ve failleri azmettirenlerin ortaya çıkarılması gerektiğini vurguluyorsunuz. 41 yıldır evinize uğramamış olan hukuka dair ne söylemek istersiniz? Solcu olmak muhalif olmakla bir anlamda eş değerdir. Çünkü solcu, her zaman müesses düzenin daha iyisini ister, bunun için müesses düzenle çatışır. Daha iyiyi isteyenleri kurulu düzenin sahipleri düşman gibi görürler çünkü onlar gitmekte ve ölmekte olandır. Can havliyle düzeni değiştirmek isteyenleri yok etmek zorundadırlar. Bunu ya günümüzde olduğu gibi baskı ve hapisle, ya da geçmişte olduğu gibi cinayetler ve kaba güçle yapmaya çalışırlar. Bunun için her zaman tetikçileri ve maşaları vardır. Bu düzenden kendilerine düşecek bir kemik parçasının arkasındadırlar çoğu zaman. Yerleşik düzenin adaleti bu tetikçileri kollayarak ve göstermelik şekilde yargılar ve cezalandırırken, gerçek adalet halkın iyiliğine karşı çıkanları, geleceğini karartanları yargılamak ve cezalandırmak görevindedir diye düşünüyorum. Benim umduğum adalet bu tetikçileri kullanan siyasi aktörleri ve emperyalizmin işbirlikçilerini afişe etmeli, yüzleşmeyi sağlamalı, bu zihniyeti mahkûm etmelidir. Hukuk, düzeni kollayan kanunlar değil, yurttaşların haklarını ve mutluluklarını önceleyen bir işlev görmelidir. Hukuk, kanunlardan önce haklardır. Ne yazık ki günümüzde hukuk ülkeyi karanlığa gömen tek adamın iki dudağının arasından çıkan sözleri kanun kabul eden ve güçler ayrılığı ilkesine uymayan arkaik bir devlet düzenini koruyan torba kanunlar uygulamasından ibarettir. Kararma-açılmama!
Tatlı Hayat adlı, 2001-2004 arası üç sezon boyunca yayımlanmış keyifli bir TV dizisi var. Tek başına Haluk Bilginer’in oyunculuğu için bile izlenebilecek bu dizide, sonradan görme kuru temizlemeciler kralı İhsan (Haluk Bilginer), bir zamanlar temizlikçi olarak çalışmış ama kocası gibi sonradan görme olmamış zarif Sevinç (Türkan Şoray), İhsan’ın sürekli laf dokundurduğu Rum kökenli komşu Yorgo (Neco) ve onun eşi Feraye (Çolpan İlhan) karakterleri üzerinden sınıf atlama ve kültürel uyum sorunlarına dair komik öyküler anlatılıyor. “Anlatılıyor” diyorum, çünkü Tatlı Hayat teve2 adlı kanalda her gün Kelime Oyunu yarışmasından sonra tekrar yayımlanıyor.  Aslında Afro-Amerikan kökenli bir ailenin sınıf atlama hikâyesini anlatan Jeffersons adlı bir Amerikan dizisinin uyarlaması olan Tatlı Hayat‘ın bu tekrarlarında, özellikle İhsan’ın Yorgo’ya Rumluk üzerinden laf attığı sahnelerde bazı sözcüklerin kesildiğini hemen fark edebilirsiniz. Bunlar aslında ırkçı ifadeler değil, daha çok İhsan’ın ilkel milliyetçiliğini alay konusuna dönüştüren çok komik söz dalaşları; ama teve2, bilemediğimiz nedenlerden -iyi niyetli düşünelim: ‘belki de azınlıkları incitmemek amacıyla’- bazı sahnelerin ses kuşağında boşluklar oluşmasını sağlıyor. Geçen hafta Perşembe gecesi (27 Mayıs), dizinin 31’inci bölümünün yayını sırasında başka bir şey oldu. Sevinç ve Feraye’nin resim kursuna gittiği bu bölümde, Sevinç’in modele bakarak yaptığı nü resmi gören İhsan kıskançlık krizlerine girer. O sırada, son derece naif ve hoş bir karakter olan yan komşu, diplomat İrfan (tam bir ‘monşer’!), bu çıplaklık tartışmasının üstüne gelir. Sevinç’in yaptığı resmi görüp sanat savunmasına başlayan İrfan, ressam olan büyük büyük büyük dedesiyle ilgili bir hikâye anlatır: “Benim bu büyük büyük büyük dedem, çok modern bir adammış. Sultan 2’nci Abdülhamit’in, çıplak resmini yapmak istemiş fakat müsaade etmemişler” Tam burada, cümle sonlanmadan ekranda bir kararma-açılma oldu, görüntüyle birlikte ses de gitti geldi, dizi aynı sahnenin sadece birkaç saniye sonrasından devam etti. teve2 seyircileri o birkaç saniyede söylenenleri duyamadı.  ***  Kararma-açılma (fade out-fade in) sinema gramerinde hikâyenin bir bölümünün bitip başka bir bölüme/aşamaya geçildiğini gösteren bir kurgu uygulamasıdır. Tıpkı kitaplardaki bölüm sonlarında sayfanın boş bırakılıp yeni bölümün diğer sayfada başlaması gibidir bu; görüntü kararır, açılır, böylece artık yeni bir sekansta olduğumuzu anlarız.  Perşembe gecesi teve2’de gördüğüm kararma-açılma, böyle bir anlatımsal amaçla dizinin kurgucusu tarafından yapılmış bir işlem değildi. Belli ki bu da İhsan’ın bazı şakalarını duyulmaz hale getiren teve2 tarafından yapılmış bir işlemdi.  Bahsi geçen bölümün 2002’de Show TV’de yayımlanmış orijinal halini değilse de, sonradan Flash TV’de yayımlanmış -ve kesilmemiş- versiyonunu YouTube’da buldum. Bariz bir sansür uygulaması gibi görünen o kararma-açılma anında tam olarak şunlar oluyor: İrfan, ressam dedesinden söz ediyor: “Benim bu büyük büyük büyük dedem, çok modern bir adammış. Sultan 2’nci Abdülhamit’in, çıplak resmini yapmak istemiş fakat müsaade etmemişler.” Yorgo alaycı bir şekilde “Aman, iyi etmişler!” diyor. İrfan yanıtlıyor: “Yaa, dedeciğime zorla bornoz giydirmişler.” Bu kadar… Yani espri, Abdülhamit’in değil ressamın çıplaklığı üzerinde dönüyor. Peki burada tam olarak neden dolayı görüntü/ses kararıp açılıyor? O birkaç saniyeyi defalarca izledim ama yanıtı bulamadım.  ***  Son birkaç yıldır, tarihe geçtiği haliyle Osmanlı hanedanının en paranoyak, halkından en çok korkan, halk içine saldığı hafiyelerin peşine bile hafiyeler takan padişahı Abdülhamit’in sürekli yüceltilerek gündemde tutulduğu bir dönemden geçiyoruz -hatta TRT yapımı Payitaht: Abdülhamit dizisinde, seyircinin zihninde bir RTE-Abdülhamit örtüşmesi yaratılmak istendiği açıkça görülebiliyor. Diziyi gözden geçirip yayına hazırlayan televizyon ekibi bununla ilgili bir endişe mi yaşadı acaba? Yorgo’nun “Aman, iyi ki Abdülhamit’i çıplak görmemiz engellenmiş!” anlamına gelen alaycı tavrını mı göstermek istemediler? Seyircinin ‘kralların çıplaklığı’yla ilgili bazı düşüncelere kapılmasını mı engellemeye çalıştılar?  Bunlar, sanırım cevabını bulamayacağımız sorular… Ama umarım bu uygulamaların devamı gelmez, çünkü bir kararmadan sonra açılma olup olmayacağını bilmenin giderek imkânsızlaştığı günlerdeyiz artık... Afyon’da altyapı kazısı sırasında heykel bulundu
Afyon’un Sinanpaşa ilçesindeki Bahçelievler Mahallesi'nde yürütülen altyapı çalışması sırasında, tarihi eser olarak nitelendirilecek heykel parçalarına rastlandı. Kazı çalışmasını durduran ekipler, durumu Sinanpaşa Kaymakamlığı, İl Kültür ve Turizm Müdürlüğü ve polise bildirdi. Afyonkarahisar Müze Müdürlüğü arkeoloji uzmanları da kazı alanında inceleme yaptı. AA’nın aktardığına göre incelemenin ardından İl Kültür ve Turizm Müdürlüğünden, yapılan yazılı açıklamada, şunlar kaydedildi: ARKEOLOJİK YERLEŞİM YERİ OLDUĞU TESPİT EDİLDİ “Alanın, Roma ve Doğu Roma dönemlerine ait arkeolojik bir yerleşim yeri olduğu tespit edilmiş, heykel Müze Müdürlüğüne taşınmıştır. Söz konusu alanın tesciline ilişkin dosya hazırlanarak Eskişehir Kültür Varlıklarını Koruma Bölge Kurulu Müdürlüğüne iletilecektir. Altyapı çalışması kurul kararı alınıncaya kadar durduruldu. Konuyla ilgili Kültür ve Turizm Bakanlığı ile Valilik makamı bilgilendirildi. Heykel yaklaşık 1 metre uzunluğunda olup baş ve diz altından eksik olduğu görüldü. Söz konusu kırıklar, eski olup parçaları bulunamamıştır. İlk verilere göre Roma dönemine ait olduğu değerlendirilen heykelin muhtemelen 'Apollon' olduğu düşünülmektedir." Açıklamada ifadelerine yer verilen İl Kültür ve Turizm Müdürü Mehmet Tanır ise eserlerin yeni müzede sergileneceğini belirtti. Sinemada kadının adı var
Edebiyatta olsun, sinemada olsun pek çok sanatçı, ‘kadın yazar’, ‘kadın yönetmen’ olarak adlandırılmaktan pek hazzetmez. Kimi bu konuda radikal bir tavır takınır, kimi önemsemez. Kendi payıma, ikinci grubun görüşlerine daha yakınım. Özellikle, kadının ‘ikinci sınıf’ bir insan olmaktan bir türlü kurtulamadığı ülkelerde, bu türden radikal tavırların gereksizliğini, ‘pozitif ayrımcılık’ın yararını savunurum.  Pek çok sanat alanında olduğu gibi, sinema alanında da kadın sanatçıların, özellikle yönetmen, görüntü yönetmeni, kurgucu gibi meslek dallarında çalışan kadınların hakkının teslim edilmediğini biliyoruz. Sanat tarihi, erkeğinin gölgesinde kalmış, göz ardı edilmiş, bağımsız kimliğini dünyaya kabul ettirememiş kadınlarla doludur. Camille Claudel’in öyküsünü anlatan filmlerin yanı sıra, aynı şeyin bilim alanları için de geçerli olduğunu gösteren “Radyoaktif” filmini anımsatarak girelim konuya. YEŞİLÇAM’IN KADINLARI  Sinemamızın ilk kadın yapımcısı ve yönetmeni Cahide Sonku, aynı zamanda ilk kadın ‘yıldz’ımızdır. Döneminin en popüler oyuncusu olmasına karşın bununla yetinmemiş, kendi yapım şirketini kurarak farklı yönetmenlerle birlikte filmler çekmiştir, çünkü bir kadının tek başına film yönetmesi alışılmış bir şey değildir. “Vatan yahut Namık Kemal”, “Beklenen Şarkı” gibi filmlerin ortak yönetmeni olan Cahide Sonku’nun yaşamını beyazperdeye yansıtan Ziya Öztan’ın “Cahide”si bu soruna parmak basan önemli bir filmdir.  Sözün burasında, tiyatromuzun öncü kadın sanatçısının yaşamını konu alan “Afife Jale”nin yaratıcısı Şahin Kaygun’u, “Asiye Nasıl Kurtulur”un yazarı Vasıf Öngören’i, “Kadının Adı Yok”un yazarı Duygu Asena’yı ve bu iki yapıtı sinemaya aktaran Atıf Yılmaz’ı anmak boynumun borcu. Atıf abi (öyle seslenirdik kendisine), feminist değildi belki ama ülkemizde kadının karşı karşıya olduğu sorunlar üstüne “Adı Vasfiye”, “Aaah Belinda”, “Mine”, “Bir Yudum Sevgi” gibi -dönemine göre- cesur filmler yaptı. Ama, bu filmlerde bile, kadının kurtuluşu ‘doğru erkek’lere bağlanıyordu. Yeşilçam’ın kadına bakışı ‘erkek egemen’ ideolojiden kopmamış, kopamamıştır. Güney’in filmlerinde bile bu bakış açısının izleri görünür. Yeşilçam’ın kadınları üç prototipte toplanabilir: fahişe, zengin (ve Batılı) kadın, geleneksel değerlere bağlı ‘ev kadını’. Bir Hacivat-Karagöz oyunundaki gibi iki boyutludur karakterler. Söylem ‘ataerkil’dir. Bakış açısının değişmesi için, sinemamızda kadın yönetmenlerin etkin bir rol oynadığı yılları beklemek gerekmiştir.  HOLLYWOOD ‘RÜYA’LARI  Yeşilçam, yukarıda sözünü ettiğim tiplemeleri kendi icat etmedi. Amerikan sinemasının klişelerini kültürümüze uyarlamakla yetindi. Amerikan sineması da erkeklerin egemen olduğu bir ortamdı. Yapımcısı ile, yönetmeni ile tam bir ‘erkek’ dünyası. Bu dünyada kadın, güzelliği ölçüsünde değerliydi. Senaryolar, aile yıkan ‘femme fatal’ (kötü kadın) tiplemeleri ile doluydu. Kiev’de (zamanın Sovyetler Birliği, şimdinin Ukrayna’sında) doğup, ailesiyle birlikte Amerika Birleşik Devletleri’ne göç eden öncü (avangard) bir sanatçı, Maya Deren bu yapıya karşı çıkarak, Amerikan bağımsız sinemasının ilk örneklerini verdi. 1940’lı yılların başlarında… Onun kadar devrimci bir kişiliği olmasa da, İngiltere doğumlu Ida Lupino oyunculukla adım attığı Hollywood’da yapımcı ve yönetmen olarak uzun yıllar ayakta kalmayı başardı.  Avrupa sinemasında kadınların film yönetmeye başlamasının tarihi ise daha eskilere gidiyor. 1920’ler Almanyası’nda Lotte Reiniger “Prens Ahmet’in Serüvenleri”ni çekebilmiş, 1930’larda Leni Reifenstahl, “İradenin Zaferi” ve “Olympia” filmlerinde Nazi estetiğini beyazperdeye yansıtmış, rejimin resmi sinemacısı olmuştu… Hikâyenin sonunu biliyorsunuz, diktatörlerin ve onlara hizmet edenlerin yazgısı hiç değişmez…  ÖZGÜR KADINLAR  Savaş sonrası, Avrupa sineması yeni dalgalar’la sarsılırken bir kadın yönetmen, Agnes Varda Fransız sinemasının ününü dünyanın dört bir köşesine taşıyordu. “Mutluluk” Hollywood’un mutlu aile klişesini altüst eden bir yapıttı; gençlik yıllında hayranlıkla izlediğim… Varda, 60’lardan 2000’lere uzanan meslek yaşamı boyunca pek çok önemli yapıta ima attı. Yeni Dalga, yalnızca kadın yönetmenlerin önünü açmıyor, aynı zamanda sinemada ‘özgür kadın’ imgesini yerleştiriyordu.  68 devrimi her alanda olduğu gibi sinemada da özgür düşüncenin kapısını araladı. Fransa’da Marguerite Duras (Hindistan Şarkısı), Catherine Breillat (Kız Kardeşim), Belçika’da Chantal Akerman (Jeanne Dielman), Çekoslovakya’da Vera Chytilova (Papatyalar), Sovyetler Birliği’nde Larisa Schepitko (Yükseliş), Kira Muratova (Uzun Elveda), Macaristan’da Marta Meszaros (Dokuz Ay), İtalya’da Liliana Cavani (Gece Bekçisi), Amerika’da Barbara Kopple (Harlan County, ABD) izleyiciyi sarsan filmler yaptılar. Sinematek yıllarında bu ustaların yapıtlarını izlerken, sinemamızda da böyle cesur kadınlar çıkacak mı diye umutlanırdık. Çıktı da... Ateşlere Doğmak “Born in Flames” Lizzie Borden yönetmenliğinde 1983’te ABD’de çekildi. 80’lerde bu dalga etkisini artırdı. ABD’de Susan Seidelman (Umutsuzca Suzan’ı Arıyorum), Lizzie Borden “Ateşlere Doğmak” (bu fantastik feminist yapımı MUBI’de izleyebilirsiniz), Lisa Cholodenko (Yüksek Sanat), Martha Coolidge (Vadi Kızı) gibi yönetmenler, Almanya’da Margarethe von Trotta (Rosa Luxemburg), Fansa’da Claire Denis (Çukulata), Polonya’da Agnieszka Holland (Avrupa Avrupa), Macaristan’da Ildiko Enyedi (Benim 20. Yüzyılım) sinemaya kadın dokunuşunun nasıl mucizeler yaratabileceğini gösterdiler. 90’lardan 2000’lere uzanırsak, ABD’de Kathryn Bigelow (Zero Dark Thirty), Sally Potter (Orlando), Bileşik Krallık/İskoçya’da Lynne Ramsay (Kevin Hakkında Konuşmalıyız), Avustralya’da Jane Campion (Piyano), Hndistan’da Mira Nair (Selam Bombay), Japonya’da Naomi Kawase (Yas Ormanı), Tunus’ta Moufida Tlatli (Sarayın Sessizliği) dünya sinemasında kadın yaratıcılığının en güzel örneklerini verdiler.  BAĞIMSIZ GENÇ USTALAR  2000’lerde Amerikan bağımsız sinemasından yeni yönetmenler çıktı meydana: Ava du Vernay (Selma), Sofia Coppola (Bir Konuşabilse), Andrea Arnold (Amerikan Şekeri)… Bu çizgi, 2010’larda Greta Gerwig (Frances Ha), Kelly Reichardt (Kestirme Yol), Çin asıllı Chloé Zhao (Nomadland) ile sürdü. Avrupa ve Asya sinemalarından keşifler art arda geldi: Almanya’dan Maren Ade (Toni Erdman), İtalya’dan Alice Rohrwacher (Mutlu Lazzaro), Fansa’dan Celine Sciamma (Alev Almış Bir Genç Kadının Portresi), Suudi Arabistan’dan Hayfa Al-Mansour (Vecide), Lübnan’dan Nadine Labaki (Kefernahum)…  Sinemamıza gelirsek, Cahide Sonku ve Birsen Kaya’nın ardından yönetmenliğe adım atan, ilk kadın usta Bilge Olgaç, “Kaşık Düşmanı”, “Gülüşan”, ”İpekçe” gibi filmlerinde kadın sorunlarına eğilirken, toplumcu çizgisinden hiç ayrılmadı. Sonraki yıllarda, Mahinur Ergun (Med Cezir Manzaraları), Nisan Yönder (Beyaz Bisiklet), Tomris Giritlioğlu (Salkım Hanımın Taneleri), Türkan Şoray (Dönüş), Canan Gerede (Aşk Ölümden Soğuktur), Füruzan - Gülsün Karamustafa (Benim Sinemalarım), Işıl Özgentürk (Seni Seviyorum Rosa), Seçkin Yasar (Sarı Tebessüm), Biket İlhan (Sokaktaki Adam) gibi birkaç isim dışında sinema dünyamızda kadının varlığından söz etmek için fazla iyimser olmak gerekiyordu.  Neyse ki, inatçı bir genç kuşak geldi ve erkeklerin dünyasına meydan okudu. Yeşim Ustaoğlu (Güneşe Yolculuk), İlksen Başarır (Başka Dilde Aşk), Handan Öztürk (Benim ve Roz’un Sonbaharı), Belmin Söylemez (Şimdiki Zaman), Çiğdem Vitrinel (Geriye Kalan), Aslı Özge (Köprüdekiler), Belma Baş (Zefir), Selma Köksal (Fikret Bey), Deniz Akçay Katıksız (Köksüz), Handan İpekçi (Büyük Adam Küçük Aşk), Deniz Gamze Ergüven (Mustang), Vuslat Saraçoğlu (Borç), Senem Tüzen (Anayurdu), Ahu Öztürk (Toz Bezi), Merve Kayan ve Zeynep Dadak (Mavi Dalga), Ceyda Özgün Özçelik (Kaygı), Çağla Zencirci (Sibel), Pelin Esmer (Kraliçe Lear), Leyla Yılmaz (Bilmemek), Eylem Kaftan (Kovan), Nisan Dağ (Bir Nefes Daha), Azra Deniz Okyay (Hayaletler)… Elbette unuttuklarım da var, belgeselcilere fırsat kalmadı, ama bu kadarı bile sinemamızın geleceği adına umut verici değil mi? Şunu da eklemem gerek; isimleri sıralarken herkesten yalnızca bir film adı yazdım, ilk aklıma geleni… 14. yaşını kutlayan Azizm Sanat'tan manifesto: "Estetik Modernizm ve Estetik Aydınlanma"
27 Mayıs 2007’de kaleme alınan manifestoyla kuruluşunu ilan eden, “Sanat Aydınlanma İçindir” önermesiyle yazınsal ve görsel çalışmalar ortaya koyan Azizm Sanat Örgütü, 14 yaşında. Geçtiğimiz yıl sürekli yayını olan Azizm Sanat E-Dergi’yi, “son” temalı 150. sayısıyla sonlandıran ve yeniden yapılanma kararı alan Azizm Sanat, yeni yaşını bir manifestoyla kutluyor. Azizm Sanat tarafından kaleme alınan manifesto şöyle: "1- Azizm Sanat, başta sinema olmak üzere tüm sanat dallarına ve bilime yönelik entelektüel birikim arayışını, aydın olma bilinci ve Aydınlanma düşüncesiyle bütünleştirenlerin bir araya gelerek ürettikleri, bu yaklaşımları geliştirerek toplumsala ulaştırma gayesi güttükleri bir örgüttür. 2- Azizm Sanat, içinde bulunduğumuz düzende “sanat, sanat içindir” anlayışının seçkinciliğe, “sanat, toplum içindir” anlayışının ise popülizme kayabileceğini düşünmektedir. Sanat ne elitist bir tavırla toplumsal dinamiklerden yalıtılmış hale getirilmelidir; ne de popülist kaygılarla gerçekleştirilen üretimlerle niteliksiz ve ortalamacı olmalıdır. Azizm Sanat Örgütü’nün benimsediği sanat anlayışı “Sanat Aydınlanma İçindir” şeklindedir. 3- Azizm Sanat, sanatın aydınlanmacı dokusuna işaret ederken, ülkemiz ve dünyanın aydınlanmacı deneyimlerini de içerecek şekilde Aydınlanma Çağının tüm derinliğinden beslenmekte ve değerlerini savunmaktadır. “Sanat Aydınlanma İçindir” önermesi, Aydınlanma felsefesinin katmanlarını kat etmeye yönelik bir çağrı niteliği taşıdığı ölçüde, bir sanat eserinin, gerektiğinde yaratıcısı ve amaçlarından bağımsızlaşarak, seyir deneyimi esnasında tetikleyebilecekleriyle tekil veya çoğul aydınlanmalar yaratabileceğini vurgulamaktadır. 4- Azizm Sanat, ülkemizde ve dünyada sanatı sömüren serbest piyasa ekonomisinin ve onun beslediği gerici-şoven hegemonyanın karşısında konumlanmaktadır. Bu bilinçle hareket eden örgüt, kendi sanatsal-düşünsel üretimlerini bu mücadelenin de bir parçası olarak görmektedir. Azizm Sanat Örgütü, insanlık onuruna ve idealine yaraşan sosyalizmin türümüzün gezegenimize yönelik sorumluluklarını yerine getirecek yegâne yaşam biçimi olduğu kanaatiyle – kendi özgücünü yadsımadan – bu değerleri bulandırmayan yapılarla dayanışma içinde olmayı amaçlar. 5- Azizm Sanat, insanın tüm ilişkilerinin tüketim odaklı yaklaşımlar sonucunda şekillenmesinin kaçınılmaz sonuçlarının doğa üzerindeki olumsuz etkisine dikkat çekmekte ve yaşam döngüsü içerisinde kendi kaynaklarını sürdürülebilir kılarak, bütünselliğin verdiği sağlam yapıda doğaya kulak vererek hareket edilmesini önemsemektedir. Azizm Sanat Örgütü, büyüme ve yanılsama yüklü başarı hırsıyla yaşamda ve bellekte kirlenmeye, yozluğa, yokluğa yol açan somut fazlalık ile bilgi ve veri kalabalığının soyut fazlalığının az olanla, azalmayla, küçük olanla, küçülmeyle dengelenmesi ve tersine çevrilmesi gerektiğine inanan bir yaklaşımı benimser; zira az – hala –, – daha – çoktur. 6- Azizm Sanat, tek tipmişçesine somutlaştırılan modernite olgusunun çoklu moderniteler gerçeği karşısında buharlaştığını açık etmekte, başta Cumhuriyet devrimimiz olmak üzere farklı coğrafyalarda ve zaman dilimlerinde özneleşen modernizmin, özsel olarak insanlığın ortak değerlerinden biri olduğunu savunmaktadır. Bu bakış açısıyla Azizm Sanat, yalnızca ilerleme ve gelişme ile ölçülür bir formüle indirgenmiş “modernleşme” yerine, özerkliğin, özgürlüğün, hayal gücünün, çoğulculuğun karşılığı olan “estetik modernizm”i benimsemekte, içselleştirmekte ve çalışmalarını bu patikada sürdürmeye gayret etmektedir. 7- Azizm Sanat, postmodern felsefenin; modernizm ve estetik modernizme bulaşarak, asalak bir varoluşla bilimi, özneliği, toplumu, insanlık idealini çürüten, ufku parçalayan ve yok sayan tortularının, yıkıntılarının bilincindedir. Tek tipleşmiş modernitenin uzvundan farksız olan bu tutumun, akılcılığın estetikleştirilmesi ve estetik bir aydınlanma düşüyle aşılması sayesinde ufka ufuksuz uzamlar sağlanması Azizm Sanat’ın başat gayelerindendir. 8- Azizm Sanat Örgütü’nün estetik anlayış ve hamle olarak benimsediği, estetik bir aydınlanma hayalinin özü olarak yorumladığı Estetik Modernizm, sanatın özerkliğini sağlamakta ve savunmaktadır. Dolayısıyla Azizm Sanat, sanatın – içkin ve aşkın haliyle – tüm kurumlar, kişiler, ideolojiler, kültürler, dahası amaç ve anlamdan dahi soyutlanabilecek şekilde özerk olduğunun, olabileceğinin farkındadır.Bu bağlamda Azizm Sanat, sanatın, insanlık idealinde kavuşacağı ideal sürümün yol haritasında yer alan materyalist izleği izlemeye hazırdır." Azizm Sanat'ın bütüncül ve özerk bir estetiğe, savaşıma, düşgücüne yönelik bir patikaya işaret eden manifestosu,alımlanışına göre bir çağrı, bir davet, bir red, bir şımarıklık ya da gündüzdüşü olarak yorumlanabilir-Estetik Modernizm ve Estetik Aydınlanma!https://t.co/9dsST5ybLi pic.twitter.com/10R1l8TA9T Araftan omuz omuza çıkacağız
Işıl ÇALIŞKAN 24’üncü kez düzenlenen Uçan Süpürge Uluslararası Kadın Filmleri Festivali bu yıl ‘Araftan Çıkmak’ temasıyla sinemaseverlerin karşısında. Festivalde, dünyanın dört bir yanından direnen, ilham veren ve dayanışan kadınların hikâyelerini anlatan yapımlar yer alıyor. Bu yıl iki aşamalı gerçekleştirilen festivalin çevrimiçi gösterimleri 3 Haziran Perşembe’ye kadar sürecek. Uçan Süpürge Uluslararası Kadın Filmleri Festivali, 4-11 Haziran tarihleri arasında ise festival mekânlarında izleyiciyle buluşacak. Bu yıl festivalin direktörlüğünü ilk kez üstlenen Azize Tan ile konuştuk. Festivalin 23 senelik serüveninde geldiği noktayı nasıl anlatırsınız? Uçan Süpürge Uluslararası Kadın Filmleri Festivali 1998 yılında, Uçan Süpürge’nin kurulmasından bir buçuk yıl sonra başlıyor. 90’lı yıllar kadın hareketinin ve kadın örgütlenmesinin çok güçlendiği yıllar. Uçan Süpürge’nin kuruluşu da bu örgütlenmenin güçlenmesine dayanıyor. Uçan Süpürge kurulduktan sonra da hem sanatın iyileştirici gücüne olan inanç hem de sinemanın geniş kitleler üzerindeki etkisi ve ulaşılabilirliği gözününde bulundurularak bir de film festivali düzenlemeye karar veriliyor. Uçan Süpürge Uluslararası Kadın Filmleri Festivali, Türkiye’nin ilk kadın filmleri festivali olarak hayata geçiriliyor ve geçtiğimiz 23 yıl boyunca kesintisiz bir şekilde devam ediyor. Bu istikrarı sağlamak hiç de kolay değil ve uluslararası anlamda da dünyadaki diğer kadın film festivalleri ile işbirliği halinde. Bugün Uluslararası Film Eleştirmenleri Derneği FIPRESCI’ninödül verdiği tek kadın filmleri festivali olarak hayatına devam ediyor. Yıllar içerisinde önemli kadın yönetmenlerin keşfedilmesinde, hem de bir iletişim ve dayanışma ağı kurulmasına vesile oluyor Uçan Süpürge Uluslararası Kadın Filmleri Festivali. Siz ilk kez bu yıl festivalin direktörülüğünü yürütüyorsunuz. Sizin için ne ifade ediyor bu durum? Uçan Süpürge Uluslararası Kadın Filmleri Festivali, Ankara’dan çıkmış, Ankaralılarla bütünleşmiş ama dünya festivaller takviminde yerini almış, kadın film festivalleri arasında bilinirliği oldukça fazla olan bir festival. O nedenle de böyle bir festivali düzenlemek sadece film programı yapmak demek değildi. Onun sorumluluğunu hissettim. Ama tabii ki Uçan Süpürge’nin köklü bir festival olması, dünya üzerindeki bilinirliği festivalin organizasyonunun bir şekilde daha kolay yürümesine sebebiyet verdi. Hangi filmi davet etsek kolaylıkla kabul ettiler, kimi çağırsak çok gelmek istedi ama ne yazık ki pandemi nedeniyle pek çoğu davetimizi gelecek yıllarda icabet edebileceklerini söyleyerek ertelediler. Bir de zannediyorum benim de şansıma bu yıl festival hakikaten imece usulü ile gerçekleştirildi. Ankara’da özellikle kimin kapısını çalsak herkes bir şekilde ucundan köşesinden festivale destek oldu. Tabi iT.C. Kültür ve Turizm Bakanlığı’nın büyük katkılarıyla düzenleniyor festival ama Ankara Büyükşehir Belediyesi’nin büyük destekleri oldu, özellikle teknik altyapı ve tanıtım anlamda bizi çok desteklediler. Çankaya Belediyesi’nin, Yenimahalle Belediyesi’nin, KentKonseyi’nin, Ankaralı iş kadınlarının derneği KAİSDER’in çok destekleri oldu. O yüzden ben Ankaralılar tarafından çok kucaklandığımızı hissettim. Ankaralı değilim ama bu beni çok mutlu etti. Çünkü her festivalin içinde bulunduğu şehirdeki yerel yönetimler ve oluşunlar tarafından desteklenmesi o festivalin gücünü artıran bir şeydir. PANDEMİYE DE BİR GÖNDERME YAPIYORUZ Festival 24’üncü yılındaki teması “Araftan Çıkmak”. Ardında yatan anlamı sizden dinleyelim… Araftan Çıkmak teması bizim için büyük bir anlam taşıyor. Geçen yıl temamız “Evde Kaldık” idi. “Araftan Çıkarak” bir nevi geçen yılın devamını vurguluyoruz. Haliyle pandemiye de bir gönderme yapıyoruz. Son 1,5 yıldır iki arada bir dere de bir hayat yaşıyoruz. Belki de şapkamızı önümüze koyup biraz da düşünme fırsatı bulduğumuz bir dönemden, bir süreçten geçtik. Ama aslında kadın hareketi için büyük bir anlamı var bu temanın. Son dönemlerde #metoo hareketi olsun, başka ülkelerdeki başka kadın hareketleri olsun; kadın meselesi ve toplumsal cinsiyet eşitliği gibi sorunlar dünyanın her tarafında daha fazla konuşulur oldu. Bir sorun olduğu, bir eşitsizlik olduğu artık herkesçe kabul edilmekle birliktebu sorunların çözümüne yönelik somut adımlar atılmıyor. Aslında kadınların çok uzun yıllar mücadele ederek elde ettikleri çok değerli kazanımların bugün dünyanın her tarafında o kadar da garanti altında olmadığını görebiliyoruz. Bir yasayla, bir değişiklikle bu kazanılmış haklardan feragat edilebildiğini görüyoruz. O nedenle de kadınlar olarak ancak birlikte dayanışarak omuz omuza yürüyerek bu araftan çıkabiliriz ve haklarımızı kazandığımız ve kazanılmış haklarımızın korunmasının artık bir mesele olmadığı bir dünya inşa edebiliriz. O nedenle de bu yıl Tema Ödülümüzü bu alanda dünyanın farklı yerlerinde çalışan üç kuruma vermek istedik. Bunlardan ilki Türkiye’den Eşik, “Eşitlik İçin kadın Platformu”. Türkiye’deki bütün kadın örgütlerinin bir araya gelerek kadın sorunları için birlikte hareket ettikleri çok kıymetli bir platform. Bir diğeri Arjantin’de başlayan ve kadın cinayetlerine karşı mücadeleleri tüm Latin Amerika'ya yayılan, etkileri tüm dünyada hissedilen“Ni Una Menos” yani “Bir Kişi Daha Eksilmeyeceğiz” ve Polonyalı kadınların kürtaj hakkı mücadelesinden doğan, kadın grevi pratiğiyle kadınların temel haklarını savunan “Strajk Kobiet” yani “Kadın Grevi”. Söylemek istediğimiz aslında birlikte dayanışarak, mücadele ederek bu araftan çıkabiliriz ve kadın haklarının sadece kotalarla değil “organik “olarak topluma yerleştiği bir düzen kurulmasını sağlayabiliriz. Bu yıl yaptığımız afiş de aslında biraz buna gönderme yapıyor. Yıkılmayacağını düşündüğümüz duvarları kadınların birbirlerine el vererek, omuz vererek aşabileceğini gösteriyor. Azize Tan Festival bu yıl hem çevrimiçi hem de fiziki olarak gerçekleştirilecek. Bu kararı almanızda ne etkili oldu? Sinema salonlarının aylardır kapalı olduğu günlerde sinemanın aynı zamanda sosyal bir eylem olduğuna da vurgu yapıyorsunuz bir anlamda… Festivali biz bu sene aslında tamamen fiziksel olarak yapmayı planlıyorduk. Tarihimizi de 27 Mayıs - 3 Haziran olarak açıklamıştık ilk önce. Fakat pandeminin ilerleme süreci bizi daha tedbirli olmaya sevk etti ve festival tarihlerini bir hafta daha uzatmaya, festivali hibrit bir modele çevirmeye karar verdik. İlk haftamız çevrimiçi, ikinci haftamızı fiziksel olarak yapacağız. İkinci haftamız Haziran ayına denk geldiği için de havaların ısınmasından yararlanarak açık hava sineması modelini de kullanacağız. Aslında festivaller biliyorsunuz şenlik demektir, böylece sadece güzel filmler göstermekle kalmayacağız aynı zamanda festivalin insanları buluşturan atmosferini de tekrar yaşatmaya çalışacağız izleyicilere. Tabii ki gerekli tüm tedbirleri alarak. Sinema ve özellikle de festivaller tabii ki sosyal bir eylem, çünkü festivallerde insanlar bir araya geliyorlar, film seyrediyorlar, bu filmler üzerine konuşuyorlar, tartışıyorlar, yeni insanlarla tanışıyorlar. Türkiye’ye ziyarete gelen yabancı yönetmenler oluyor ya da yerli yönetmenler, daha önce tanışmayanlar tanışıyorlar. Sinema alanında çalışan insanlar arasında yeni bir bağ oluşuyor. Seyircilerle bu filmleri yapan insanlar bir araya geliyorlar. Çünkü sinema bir taraftan da seyircinin reaksiyonunu birebir yüz yüze alabildiğiniz bir sanat dalı değil ama festivaller buna imkan veriyor. Biz de festivalin ikinci yarısında 4-11 Haziran‘da Ankara’da konuklarımızı ağırlayacağız. Bu yılını çok konuşulan filmlerinden Lübnan Semaları’nın yönetmeni ChloéMazlo gelecek konuklarımız arasında. Bunun dışında Nisan Dağ Bir Nefes Daha filmin yönetmeni, Azra Akın Okyay Hayaletler filminin yönetmeni, Ayça Damgacı Patrida’nın yönetmenlerinden, Zeynep Dadak, Nebiye Arı gibi yönetmenlerimiz de Ankara’da bizimle birlikte olacaklar ve seyircilerle buluşacaklar. Tabii istediğimiz kadar kalabalık bir konuk kitlesi ağırlayamıyoruz pandemi nedeniyle. İlk başlarda konuştuğumuz zaman yurtdışından çok daha fazla konuğumuz gelecekti ama pandeminin seyri nedeniyle bu süreç biraz sekteye uğradı. Ama pek çoğuyla da online bağlantılar yapacağız film gösterimlerinden sonra ve yine bizlerle birlikte olacaklar. Yine de bu koşullarda, seyircilerin artık çok özledikleri büyük perdede film izleme imkanına kavuşacak olmalarından dolayı çok sevinçliyiz. BELLİ BİR DÜZEYDEN Bu yılki film seçkisinde hassasiyetleriniz nelerdi? Film seçkisini oluştururken benim özellikle her zaman ilk hassasiyetim; sinemasal anlamda içimize sinen filmler olması tabii ki. Tematik bir festivaliz, kadın yönetmenlerinfilmlerine yer veriyoruz ama hiçbir zaman da belirli bir düzeyden vazgeçmiyoruz. Bu yıl da, kadın yönetmenlerin pandemi koşullarına rağmen hakikaten çok iyi filmler çektikleri bir döneme denk geldik. Tabii bir de programda çeşitliliğe yer vermek bizim için çok önemli. Dünyanın çok farklı köşelerinden, 30’u aşkın ülkeden film gösteriyoruz. Etiyopya’dan Kanada’ya, Amerika’dan Avustralya’ya, Tunus’a, Avrupa’nın çeşitli ülkelerine kadar farklı ülkelerden filmler göstermeye çalışıyoruz. Burada belli bir sanatsal kaygımız var ama aynı zamanda konu anlamında da bir çeşitlilik gözetiyoruz. Dünyanın belli başlı festivallerinde gösterilmiş filmleri mümkün olduğu kadar takip etmeye gayret ediyoruz. Şubat ayında çevrimiçi olarak yapılan Berlin Film Festivali’nden çok sayıda filmi programımıza aldık. Program kapsamında çok iyi belgesellerimiz var, Amerikalı kadın yönetmenler için özel bir bölüm düzenledik çünkü #metoo hareketinden sonra hem nicelikhem nitelik olarak Amerikalı kadın yönetmen filmleri ön plandaydı. Bu yıl Oscar’larda büyük başarı kazanan Nomadland örneğin göstereceğimiz filmlerden biri. Yine geçen yılın çok konuşulanfilmlerinden Asistan/The Assistant da film endüstrisi içindeki kadınların nasıl çalışma ortamlarında var olmaya çalıştıklarını anlatan bir film. FIPRESCI’nin değerlendireceği Her Biri Ayrı Renk adlı bölümümüzde de birbirinden ilginç filmler var. Samaher Alqadi’nin yönetmenliğini yaptığı Benim Bedenim/As I Want bunlardan bir tanesi. Filmin Türkiye’deki ilk gösteriminiyapıyoruz. Mısır devriminin ikinci yıldönümünde yapılan gösterilerde sokakta meydana gelen toplu tecavüze karşı kadınların isyanını anlatıyor. Onun dışında Derisini Satan Adam/The Man Who Sold His Skin, yine Oscarlarda Uluslararası Film dalında aday olmuş filmlerden bir tanesi. Sen Ne Muhteşemsin Wanda/My WonderfulWandaçevrimiçi gösterilerimizin ilk gününde göstereceğimiz filmlerimizden. Bettina Oberli’nin yönetmenliğini yaptığı bir trajikomedi diyebiliriz film için. Zengin ülkelere gidip oradaki varlıklı ailelerin yanında bakıcı olarak çalışmak zorunda kalan kadınların hikayesini anlatıyor ve bu kadınların aslında yalnızca ev işleri ve hasta bakmadığını, aynı zamanda bütün ailenin hayatını toparlamaya yardımcı olduğunu görüyoruz. Kadınların Hafızası bölümümüzde de yine bu yılın çok konuşulan filmlerinden Jasmila Zbanci’in Nereye Gidiyorsun Aida?/Qua Vadis Aida filmini gösterceğiz. Hatıra Kutusu/Memory Box bu yıl Berlin Film Festivali’nde yarışmadaydı. Küçük Anne/Petit Maman yine Céline Sciamma’nın özellikle Alev Almış Bir Genç Kızın Portresi filminden sonra çok büyük merakla beklenen yeni filmi olarak bu bölümde yer alıyor. Yine Berlin Film Festivali ana yarışmasında yer alan Maria Schrader’in Tam Sana Göreyim/I’m Your Man de Kadınların Hafızası bölümünde göstereceğimiz filmlerimiz arasında. Belgesellerimizin yer aldığı bölüme Kadınların Tarihi adını verdik. Beyaz İsyan/White Riot bu bölümde gösterdiğimiz filmlerden. Rubika Shah’ın yönetmenliğini yaptığı Black Lives Matter” (SiyahlarınHayatıDeğerlidir) hareketininkarşılıkbulduğuLondra’da 1970’lerdeki punk estetiğiyleyürütülenantifaşistmücadeleninanlatıldığı bir belgeseli. Onun dışında geçtiğimiz günlerde VisionsduReel’de En İyi Film Ödülü’nü kazanan Zordur Gitmek/Faya Dayi programımızdaki belgesellerden. Jessica Beshir’in yönetmenliğini yaptığı ve Etiyopya‘dan memleket hikayelerini anlattığı bir belgesel. Hakikaten estetik açıdan da oldukça çarpıcı siyah beyaz bir film.Geniş bir yelpaze sunmaya çalışıyoruz seyircilere program hazırlarken o nedenle çocukları da özellikle unutmadık ve Rocca Dünyayı Değiştiriyor/Rocca Changes The World adlı filmimizi göstereceğiz 9 Haziran saat 17.00’de Gençlik Parkı’ndaki Kent Konseyi etkinlik alanında. Çocukluğumuzun bildiğimiz romanı Pipi Uzun Çorap’ın bir nevi uyarlaması olan bu film kız çocuklarının isterlerse her şeyi başarabileceklerini gösteriyor. YALNIZ OLMADIĞIMIZI VURGULUYORUZ İstanbul Sözleşmesi’nin bir gecede fesh edildiği zaman diliminde kadın meselelerine değinen bir festival düzenlemenin bugün nasıl bir anlamı var? Bir kadın filmleri festivali düzenlemenin zannediyorum en önemli tarafı dayanışma duygusunu ve yalnız olmadığımız duygusunu vurgulamak. Dediğim gibi dünyanın 33 farklı ülkesinden filmler gösteriyoruz ve ağırlıklı olarak kadın hikayelerini anlatıyor filmler. Dünyanın çok çok farklı yerlerinde kadınların çok benzer dertler içerisinde olduğunu görüyoruz. Bu hem birbirimiz arasındaki iletişim hem de birbirimiz arasındaki dayanışmayı artırmaya aslında ne kadar ihtiyacımız olduğunu gösteriyor. O anlamda bu festivalin yapılmasını çok önemli buluyorum. Seyirciler gelecekler, hem çevrimiçi olarak hem de fiziksel mekanlarımızda film izleyecekler, düşünecekler ve hep birlikte tartışacağız, konuşacağız, yönetmenlerle, yapımcılarla, filmleri yapanlarla. Yaşadığımız toplum içerisinde kadının yeri, kadın olmak ne demek, bu verilen mücadeleler boşuna mıydı ya da biz tekrar nasıl haklarımıza sahip çıkacağız bunları konuşmak için de önemli bir platform oluşturduğunu düşünüyorum. Geçtiğimiz yıllara göre nasıl farklılıklar var programda? Geçtiğimizyıl festival pandemiye ilk reaksiyon veren festivallerden bir tanesiydi. Festivali iptal etmeyip online da olsa yapmaya karar verdi Uçan Süpürge Uluslararası Kadın Filmleri Festivali. Orada daha ziyade bir ayaktayız, hayattayız, evde kaldık ama yine de festivalimizi yapıyoruz dürtüsüyle harekete geçildi ve henüz daha çevrimiçi gösterimler bu kadar yaygınlaşmamışken bulunan çözümlerle son derece başarılı ve seyircileri de memnun eden gösterimler gerçekleştirildi. Ama söylediğim gibi bu yıl biz biraz daha Uçan Süpürge’nin eski yıllarındaki programlarını hatırlatan bir programla geri dönüyoruz. Dünya üzerindeki nitelikli film festivallerinde gösterilmiş filmlere yer veriyoruz. Türkiye’den de aynı şekilde, az önce de bazılarının isimleri saydım. Biraz da merak edilen, beklenen filmlerin pek çoğunun Türkiye prömiyerini festivalimiz kapsamında gerçekleştirme imkanı bulacağız. Örneğin Bir Nefes Daha filminin yönetmenin Nisan Dağ da Ankaralı. Tallinn Film Festivali’nde filmi ile en iyi yönetmenödülünü kazandı veBir Nefes Daha filminin Türkiye prömiyerini biz Ankara’da, Nisan’ın kendi memleketinde yapacağız. Bu bizi çok mutlu ediyor, bunun gibi pek çok ismin Türkiye’deki ilk gösterimleri yine Uçan Süpürge programında gerçekleştirecek. O bakımdan da biraz belki geçtiğimiz yıllara göre bir parça daha dikkat çeken bir program olduğunu söyleyebiliriz. Festivalde bu yıl da birbirinden değerli isimler ödüllendirildi. Sanatta yarışma fikrine nasıl bakıyorsunuz? Evet, festivalde bu yıl birinden değerli isimlere ödüller veriyoruz. NurSürer ve Zuhal Olcay’a Onur Ödülü takdim edeceğiz. Bilge Olgaç anısına verdiğimiz başarı ödüllerimizi Demet Evgar, Ayta Sözeri, Ekin Fil ve Gülin Üstün’e takdim ediyoruz. 30 yaş altı kadın oyunculara verdiğimiz Genç Cadı Ödülü’müzü de AhsenEroğlu’na vereceğiz. Sanatta yarışma fikrine gelirsek; bizim verdiğimiz ödüller bir yarışma sonucunda verilen ödüller değil. Bunlar birer teşekkür. Zaten festivalimizin en temel amaçlarından bir tanesi sinemamızdaki kadınların emeğini görünür kılmak. Bu yukarıda ismini saydığım çok değerli kadınların her biri sinemamıza çok büyük emekler vermiş ya da Ahsen Eroğlu gibi kariyerinin başında uzun yola adım atmış insanlar. Ya onları cesaretlendirmek için veriyoruz bu ödülü ya da teşekkür etmek için, emeklerine tarihte bir not düşmek için veriyoruz. O nedenle bu ödüllerin anlamı bence hem bizim için hem onlar için daha farklı bir yerde duruyor. Ama sanatta yarışma fikrine şahsi bakışımı söylemem gerekirse; ben yarışmaların aslında dikkat çekmek amacıyla yapıldığını, filmleri vurgulamak, onlarıön plana çıkartmak, sinemaya dair biraz daha konuşturmak için yapıldığını düşünüyorum. Fakat kanaatimce son dönemlerde bu yarışmalar bir parça artık sadece neredeyse filmleri seyretmemizin tek sebebi haline geldi. İşte orada ödül aldı burada ödül aldı vs gibi bir durum var, yarışmanın amacı bu değildir. Filmler de yarışmalarda ödül kazanmak için çekilmezler sadece. Filmlerin tek başarı kriterinin yarışmalarda kazanılan ödüller olmasına karşıyım, zaten başarı kriterinden bahsedebilir miyiz ondan da hiç emin değilim. Cehennem başkalarıdır
Kötülük dediğimiz şeyin ne olduğunun cevapları, nereden kaynaklandığına dair verilebilecek cevaplar, ontoloji, siyaset, etik vb. birçok alanların da katkılarıyla çok geniş yer tutmakta. Amerika’nın güney eyaletlerindeki kölelikten kaçmaya çalışan insanların, gizli yollar ve güvenli evlerden oluşan bir ağı kullanarak özgürlüklerine kaçmalarını anlatan Amazon Prime yeni mini dizisi Yeraltı Demiryolu da (The Underground Railroad) bu geniş çerçevenin içinden bizlere ulaşmakta. Kötünün, sanatçı tarafından bir eserle ifşa edilmesinin yolları da keza çok geniş. Seyircide bu ifşanın travma yaratma etkisi ise büyük ölçüde şiddetin cazip temsilleriyle sağlanabilmekte. 10 bölümden oluşan ve oldukça sert olan bu mini dizi, Georgia’da köle olan Cora’nın yeraltı trenine binerek çıktığı epik kaçış yolculuğu ile büyülü dehşet verici bir evrenin kapılarını izleyiciye açmakta. Yeraltı Demiryolu hakkında, metinlerarasılık ile illaki bir şeyler söylenebilir ama sinemasal deneyimi ile hissettirdiklerini ve derinliğinin devasalığını anlamanız için diziyi izlemeniz şart. Dizi son derece ağır ve şiirsel. Sinematografisi her ne kadar seyirciyi kendisine kilitlemede başarılı olsa da bölümler arası zamana ihtiyaç duyabilirsiniz. Açıkcası ben duydum ve hatta ‘Keşke Amazon bunu haftalık olarak yayınlasaydı’ dedim. FANTASTİK KURMACA Kendi tarihine eşgüdümlü gelişen Amerika sinemasının, ağırlık merkezi olarak ele aldığı konulardan biri hiç kuşkusuz, Amerika’da siyahların maruz kaldığı kötülükler. Amazon Prime’ın bir nevi prestij için yaptığına inandığım, bu arşivlik yapımın yönetmeni Barry Jenkins. Kendisi biliyorsunuz Ay Işığı (Moonlight) ve Sokağın Dili Olsa (If Beale Street Could Talk) filmlerinin yönetmeni. Jenkins, Yeraltı Demiryolu ile Amerikan tarihinin insan formundaki kötülüğünün anıtını dikerek adeta onu anıtsallaştırmış. Amerikalı siyah yazar Colson Whitehead’in 2016 yılında yayımlanmış olan Yeraltı Demiryolu adlı romanından uyarlanan dizi çok sert bir kölelik, kötülük hikâyesi sunmakta. Dizi dönemin Amerikan siyasi atmosferini, toplumun ideolojilerini, çarpık teoloji felsefesini edebi bir şekilde aktarırken bunu fantastik kurgular kullanarak güçlendirmiş. Elbette şunun altını çizeyim; kaçak kölelerin kuzeye doğru ilerlediği yeraltı demiryolu diye bir ağ gerçekten de var ama dizideki gibi gerçek bir demiryolu olarak değil.  KÖTÜLÜK KAVRAMI Yaşanmışı başarıyla görünür kılan Yeraltı Demiryolu’nu izlerken bir yandan sadece “kötülük” ile ilgili düşündüm. Kötülük kavramının her zaman özne temelli olmadığının sağlamasını bir kez daha yapmış oldum. Biliyorsunuz, özellikle Nietzsche’nin, kötü kavramını toplumsal bir boyuta taşımasıyla, ahlaki bir değer olarak ele alınması gereken kötülük kavramının, çağdaş iktidarlar üzerinden düşünülmesinin kaçınılmaz olduğu sonucuna bir kez daha vardım. Bu sağlamayı yaparken, eyaletlere göre ilerleyen episodik şeması ile Yeraltı Demiryolu mini dizisinde öznel kötülüğü görmekle birlikte aslında adil olmayan sosyal düzen içinde insanları kötülüğe teşvik eden devlet şiddetini çok net bir şekilde görmekteyiz. 1800’lerin şimdiye, bugünün ahlaksızlık ve kötülüğüne, aradan yüzlerce yıl geçmememişçesine, vurduyduymazca bağlanması, cehennemin tasvirinin hâlâ tamamlanmadığını göstermiyor mu sizce de? Beyaz insanların gölgesinde yaşanan vahşetin bende yarattığı travma ile, ‘cehennem başkalarıdır’ diyor ve Sartre'ın Gizli Oturum oyununu bir kez daha okumaya başlıyorum. Ebedi Uykusuz filmine Romanya’dan destek
Kültür Sanat Servisi Behzat Ç. ve Anne gibi dizilerde senaristlik yapan İlke Yeşilay, aynı zamanda yönetmenliğini de üstlendiği, Kültür Bakanlığı destekli ilk uzun metrajlı filmi Ebedi Uykusuz için Romanya’dan post prodüksiyon desteği buldu. Pandemi koşullarında film yapmanın ve finansör bulmanın zorlaştığı bugünlerde, Andu Radu tarafından kurulan Bükreş'teki post prodüksiyon stüdyosu Abator, renk düzenlemesi ve çevrimiçi işlemler için, İlke Yeşilay’ın yönettiği Ebedi Uykusuz adlı filme sponsor oldu. Daha önce Köprüde Buluşmalar, Selanik Film Festivali gibi platformlarda senaryo desteği kazanan ve Torino Film Lab’de geliştirilen film, Kültür Bakanlığı Sinema Genel Müdürlüğünce desteklendi ve ana yapımcılığını Zafer Yeşilay’a ait Greenmoon film üstlendi. Oyuncu kadrosunda Lila Gürmen, Ali İpin, Can Şıkyıldız ve henüz konservatuvar eğitimlerine devam eden genç oyuncular rol alıyor. Türk sinemasında eşine rastlanmayan konusu ve özgün stiliyle, öte dünya ve deliliğe dair bir aile dramasını işleyen anlatan film önümüzdeki aylarda festivallerde izleyiciyle buluşacak. Adanalı ‘Conolar’ belgesel film oluyor
Tarih boyunca ve günümüzde sosyokültürel farklılıklarıyla öne çıkan kadim kent Adana, yepyeni bir projeyle tanışıyor. Geçmişten bu yana kültür-sanat, edebiyat ve yazın dünyasına önemli isimler ve eserler kazandıran, içinde bulunduğumuz dönemde de tiyatro, sinema ve dizi filmlere ev sahipliği yapan Adana’da dünyanın dikkatini çekecek önemli bir belgesel film hazırlığına başlandı. Adana adliyelerinde çıkardıkları kavgalarla hafızalara kazınan Conolar’ın hayatı, beyaz perdeye taşınıyor. Dünyanın en prestijli ödüllerinden Berlin Film Festivali Kitaplığı’na seçilen 11 romandan birinin yazarı, Adana’nın bereketli topraklarında doğup büyüyen Meltem Yılmaz ile “Koku’nun Serüveni” belgeseliyle Los Angeles Film Festivali dahil 60 festivalden ödülle dönen yönetmen Şahin Yiğit, Adana’nın Cono Aşireti’ni izleyici ile buluşturmak üzere bir araya geldi. Docudrama (yarı belgesel film, yarı belgesel oyun) tarzındaki belgesel filmin çekimleri, geçtiğimiz günlerde Adana’da başladı. Yazar Meltem Yılmaz’ın “Bütün Mümkünlerin Kıyısında” adlı kitabındaki bir hikâyeden uyarlanan film, Cono Aşireti’ni yalnızca ilişkilendirildikleri suç dünyası ile değil, günlük hayatlarından alışkanlıklarına, hayallerinden hayata tutunma çabalarına, yaşanmışlıklarından aşklarına, ayrılıklarına ve hüzünlerine kadar her yönüyle izleyici ile buluşturacak. “Bütün Mümkünlerin Kıyısında” projesi, Berlin ve Venedik Film Festivalleri başta olmak üzere dünyanın birçok festivalinde yarışmaya hazırlanıyor. Başkentli müzisyenlerden pandemi yalnızlığına karşı ortak albüm: "Ankara'da Hava Kapalı"
Ankaralı alternatif müzik ekiplerinin ortak çalışması “Ankara’da Hava Kapalı” isimli mini albüm, 28 Mayıs 2021 itibariyle dinleyiciyle buluştu. Beş şarkıdan oluşan albümde Deniz Perhan, Boyalı Kuş, Sercan İke, Oğulcan Sönmez ve Sinağrit Baba’nın birer şarkısı bulunuyor. ORTAK DERTLERİN ANLATISI Spotify ve Youtube'den ulaşılabilen albüme şarkılarıyla katkı sağlayan müzisyenler solo çalışmalarının yanı sıra, bu birlikteliği bir gelenek haline getirmeyi de planlıyor. Pandemi döneminin verdiği yalnız bırakılmışlık hissiyle mücadele etme biçimi olarak bir araya gelen müzisyenler; "Ankara’ya ve Ankara’daki yaşantılarına dair minör bir anlatı" hedefiyle bu albümü ortaya çıkardıklarını ifade ettiler. Böylelikle, benzer sokaklarda benzer dertlerle benzer hayatlar yaşayan müzisyenlerin albümü “Ankara’da Hava Kapalı”, 23 kişinin emeğiyle ortaya çıktı. Albümde yer alan şarkılar ise şu şekilde: 1) Deniz Perhan - Filizkıran 2) Boyalı Kuş - Resim 3) Sercan İke - Düşümden Öte 4) Oğulcan Sönmez - Benim Güzel Kızım 5) Sinağrit Baba - Fufu   Ne vergisi hocam?
Dün akşam yeni neslin üç önemli temsilcisi, üç müzisyen genç kadın ve birlikte çalıştıkları gitaristlerle beraber uzun ama çok zevkli bir prova yaptık. Hepsi pırıl pırıl, müziğin ışığıyla yoğrulmuş, sevgi dolu, ustalarına saygıda kusur etmeyen, ama düşüncelerini söylemekten çekinmeyen Z kuşağı diye adlandırılan gençlerle. Nilipek, Eda Baba ve kızım Dilhan Şeşen ile. Hepsinin farklı farklı özellikleri var yorumcu ve besteci olarak. Hepsi güler yüzlü, yaptığı işe tutkuyla bağlı ve de arkadaşlıkları rekabetin o soğuk ve yapay atmosferinden uzak, sıcacık insanlar. Birbirlerinin şarkılarını dinleyen, sahnedeyken birbirlerinin fotoğraflarını çeken, birbirlerinin ufak tefek hatalarını söylerken kırıcı olmayan, o acımasız ve vahşi rekabet ortamından uzak üç genç kadın ile. Özlemişim böyle bir atmosferi. Zira uzun zamandır kendimi bir müzisyen olarak görmüyorum. Türkiye’de hakları sürekli çiğnenen, devlet tarafından önemsenmeyen, telif hakları ödenmeyen, metrodaki bir sokak çalgıcısı, sıra gecesinde bir bağlamacı, bir türkü barda sabahlara kadar eşlik eden bir darbukacı, bir sosyete düğününde insanları eğlendiren bir solistim. Ama müzisyen değilim. Zira bir müzisyen olmanın karşılığı sadece aldığımız alkışlar ve üç kuruşluk bir yevmiye değildir. Müzisyen olmak bir defa farklı olmak demektir, şu üç kuruşluk dünyaya bir güzellik katabilmek demektir. Siz işinizden evinize gelirken işe gitmek demektir müzisyenlik. Siz hafta sonu ailenizle piknik yaparken, güneş altında sound check (prova) yapmaktır müzisyenlik. Yılbaşı için arkadaşlarınızla beraber beş yıldızlı oteller için programlar yaparken biraz daha fazla bir yevmiye için sevdiklerinizden uzak yeni bir seneyi burukça karşılamaktır müzisyenlik. Çocuklarınızın ya da eşlerinizin özel günlerini kaçırmak demektir müzisyenlik. Çok sevdiğiniz birini toprağa verdiğinizin akşamı konukları halaya davet etmektir. Ev kiralarken, bir arkadaşınıza kefil olurken, çocuklarınızı okula yazdırırken, “Asıl işiniz ne?” sorusuyla muhatap olmaktır müzisyenlik…  NEREDEYSE CEZALANDIRILIYORUZ  Zor iştir vesselam müzisyenlik. Bir enstrüman çalabilmek, iyi şarkı söyleyebilmek, sözlerle bestelerle hislere tercüman olabilmek. Haksızlığın, kötülüğün, hukuksuzluğun, şiddetin ve savaşın karşısında olabilmek zor iştir. Özellikle bizim gibi ülkelerde... Bakınız. Bu sayfada özellikle pandemi döneminde müzisyenlerin yaşadığı sorunları, müzik sektörünün içinde bulunduğu çıkmazı defalarca yazdım. Yurtdışında sanatçılara devlet tarafından yapılan destekleri, performans ve konser salonlarına ödenen paraları rakamlar vererek, örnekler göstererek açıkladım. Dünyada tüm gelişmiş ülkelerin “kültür endüstrisi”nin farkında olduğunu ve de bu sektörü ayakta tutabilmek için her türlü çabayı gösterdiğini de. Bizde ise durum tam tersi. Sanatla uğraşan insanlar neredeyse cezalandırılıyor Türkiye’de. Alın size son genelge. Cumhurbaşkanı geçtiğimiz günlerde bir açıklama yaptı ve müzisyenlerin de içinde bulunduğu bir destek paketinden söz etti.  BU YANLIŞTAN BİR AN ÖNCE DÖNÜLMELİ  “Esnaf ve Sanatkarlar ile Gerçek Kişi Tacirlere Koronavirüs Salgını Nedeniyle Verilecek Hibe Desteği”nde hepimiz ilk kez Cumhurbaşkanı’nın ağzından müzisyenlere verilecek bu desteği duyunca çok mutlu olduk ama bir de baktık ki durum hiç de öyle değil. Bu destekten faydalanabilmek için “vergi mükellefi” olmak gerekiyor. Zaten sektörün bir numaralı sorunu müzisyenlerin “kayıt dışı” olması. Yani bırakın vergi mükellefi olmalarını, ne sigortaları ne de emeklilik hakları var müzisyenlerin.  Kültür Bakanlığı’nın girişimiyle başlatılan “Müzik Susmasın” destek projesinde yaklaşık 30 bin kayıt dışı müzisyen kayıt altına alındı. Ve de 5 ay boyunca yaklaşık 50 bin müzisyen bu destekten faydalandı. Şimdi yetkililerden isteğimiz bu olağanüstü pandemi döneminde en azından kayıt altındaki müzisyenlere bu desteğin verilmesi ve de normalleşme sonrasında da bu sorunun masaya yatırılması. Ama birçok müzisyen açlık sınırını çoktan aşmışken enstrümanını satarken daha da vahimi hayatına kıyarken her şey normalmiş gibi vergi yükümlülüğü şartı aranması hiç ama hiç doğru değil. Bir an evvel bu yanlış karardan dönülmesi en büyük beklentimizdir. Distopik nesneler düzeni
Bir mekân içine eşyaları biz mi yerleştiriyoruz yoksa eşyalar mı bizi? Özne-nesne ilişkisinin tersine çevrildiği, nesnelerin etkin, öznelerin ise edilgin olduğu, nesnelerin özneleri yakalayıp biçimlendirdiği bir kozmosta, nesnelerdir bizim üzerimizde tahakküm kuran. Nesneler öznelerin zihinlerini ve bedenlerini biçimlendirmekle kalmıyor, mekânı haritalandırarak mekân içinde izleyecekleri yolları, hareketlerini de belirliyor. Bir mekândaki eşyaların yerleşimine bakarak öznelerin o mekânda nasıl bir hayat sürdürdüklerini kestirebilirsiniz. Nesneler, hayatlarımızın aynası. Eşyaları yerleştirenlerin siz olduğunuzu düşünüyorsanız, yanılırsınız; bizler, nesneler tarafından mekâna yerleştiriliyoruz. Mekân içindeki nesnelerin dağılımını düzenleyerek, özneleri de biçimlendirebilirsiniz. Enstalasyon sanatını sanatçılar icat etmedi. Mekâna nesneleri belirli bir düzene göre yerleştiren ve nesnelerinin mekân içindeki dağılımlarına göre öznelerini ilk biçimlendiren iktidardır. İktidarın mekân ve dolayısıyla özneler üzerindeki hakimiyeti nesnelerin düzenine dayanıyor. Ev içindeki eşyaların düzeninden tutun da kamusal mekânlardaki anıt ve heykelleri de içeren her türlü nesne düzeni, bedenlerin tıpkı atomlar gibi boşlukta rastgele hareket ederek birbirleriyle çarpışmalarını ve yeni kozmoslar yaratmalarını engellemek üzere, iktidarın planına göre tasarlanmıştır. Nesnelerin biçimlendirdiği bedenler, yeni bir mekâna yerleşecekleri zaman inşa edildikleri nesneler düzenini, yani iktidarın kozmosunu, nesnelerin hiyerarşik, yasalı evrenini mikro ölçekte yeniden üretirler. Eşyaların yerleştirme tarzı, zamanın egemen anlayışı tarafından belirleniyor. Her özne, iktidar adına uzamı fetheden ve iktidarın kozmosunu genişleten bir fatih gibidir. Baudrillard ‘Nesneler Sistemi’ kitabında, bir mekândaki eşyaların düzeninin belli bir dönemin aile ve toplum yapılarını olduğu gibi yansıtabildiğini belirtiyor: “Eşyalar, davranışların düzenli bir şekilde ve sırasıyla yinelenmesini sağlayacak şekilde belli bir eksen etrafına yerleştirilmiş olup ailenin ev içindeki simgesel varlığını anımsatmaya çalışır gibidirler”. Eşyaların yerleştirildiği eksen, özel ya da kamusal, tüm mekânların içinden geçen iktidarın eksenidir ve bedenler eşyalarla birlikte aynı eksene yerleştiklerinde düşüncelerini ve davranışlarını da bu eksen belirliyor. *** Eşyalar düzenine yeni nesneler ekleyebilir, nesneleri çıkarıp atabilirsiniz. Bazen bir duvardan bir tuğlayı çekip duvarın çökmesini de sağlayabilirsiniz. Çok geçmeden, eksenin üzerindeki kolonların arasında yeni tuğlalarla başka duvarlar yükselecek. Eksen asla yerinden oynamamalı. Sakın eksene dokunmayın, yanarsınız. Meselenin duvar olmadığını, eksen olduğunu anlamamız gerekiyor; eksenin üzerine yerleştirilen nesneler ve bu nesnelere göre biçimlenmiş bedenler. Duvarları örenlerle tuğlalar aynı nesneler düzeninin ürünleridir. Ufkumuz bile eksene kadar uzanıyor; dediklerine göre ötesinde korkunç bir kaos varmış, eksen bizi kaostan koruyor. Kozmosumuz, eksenin etrafında açılıp kapanan bir yelpaze şeklinde tasarlanmıştır. Bazen açılan bazen kapanan politik yelpazenin hangi ucunda yer alırsanız alın, telaşla kapılmayın, hâlâ nesneler düzeni içindesiniz. *** Sovyetler’in ilk yıllarında konstrüktivistler nesneler düzenine savaş açmışlardı. Mayakovski de “kahrolsun ev ıvır zıvırları” diyerek bu savaşa katılır, eksenden kurtulmak için havalanmak gerekiyordu: “Kanatlarla tekerlekleri takıp evle beraber cümbür cemaat havalanabilirsiniz.” Eksene göre yerleştirilmiş, bedenleri mevcut iktidar ilişkilerine bağlayan nesneler düzenini değiştirmek için, tek tek nesneleri tasarlamaya koyuldular. Mesela Tatlin, ‘letatlin’ adını verdiği kanatlı bisiklet icat etmişti. Hareket halindeki bireye gündelik yolculuğunda eşlik eden ve bireyle birlikte sürekli biçim değiştiren nesnelere konstrüktivistler ‘yoldaş nesne’ adını verdiler. Sanat tarihçisi Hubertus Gassner'in dediği gibi, “konstrüktivist evrende nesneler sadece insan faaliyetlerinin organları olarak vardırlar… Ütopyacı potansiyelleri buradan gelir.” Bizim distopik potansiyelimiz ise organları olduğumuz nesneler ve nesnelerin yerleştirildiği eksenden geliyor. Yordam’dan çıkan ‘Paris Komünü 150’, 28 Mayıs günü internette herkesin erişimine açık olacak
Türkiye’den Yordam Kitap’ın da bir parçası olduğu “Uluslararası Sol Yayıncılar Birliği”, Paris Komünü’nü 150’nci yıldönümünde 18 dilde yayımlanan bir kitapla selamlıyor. Paris Komünü 150 adını taşıyan kitapta Karl Marx ve Vladimir İlyiç Lenin’in Komün’e dair metinleri, Bertolt Brecht’in “Sonuç Bildirgesi” adlı şiiri, Vijay Prashad’ın “Ütopyaya Kapı Açmak” ve Tings Chak’ın “Parlayan Bir Çiçek” başlıklı makaleleri, “Paris Komünü Sanatçılar Federasyonu’nun Manifestosu” adlı metin, Enternasyonal Marşı’nın Cumhuriyet dönemi ve Osmanlı dönemi sözleri ile notaları ve son olarak bu kitap için hazırlanan afiş çalışmalarından örnek bir kolaj yer alıyor. Kitabın ön ve arka kapaklarındaki görselleri ise bu afişler arasında birinci ve ikinci seçilen çalışmalar oluşturuyor. Yordam Kitap’ın internet sitesinde konuyla ilgili olarak kaleme alınan yazıda şunlar kaydedildi: “DEMOKRASİ PRATİĞİNİ İLERİ BİR AŞAMAYA TAŞIDILAR” “Parisli işçiler, Paris Komünü’yle 18 Mart’tan 28 Mayıs 1871’e kadar yetmiş iki gün boyunca ütopyaya bir kapı açtılar, yeni ortaklaşmacı/katılımcı kurumlar inşa ettiler ve demokrasi pratiğini ileri bir aşamaya taşıdılar. Ancak karşı-devrim güçleri toparlandı, şehre hücum etti ve 28 Mayıs’ta Komün’ü yenilgiye uğrattı. Paris Komünü’nün kanlı yenilgisinin 150. yıldönümünde, tüm dünyadan yayıncılar Komün’ün mirasını ve bu mirasın dünyanın emekçi halkları için hâlâ süregelen önemini selamlıyor. İşçi sınıfının uluslararası birliğini ve çeşitliliğini yansıtır bir biçimde, Hintçeden İspanyolcaya, Türkçeden Slovenceye kadar bir dizi farklı dilde basılan Paris Komünü 150, tarihî metinleri güncel metinlerle bir araya getiriyor.  YENİLGİ OKULUNDAN ÖĞRENMEK Marx ve Lenin’in tarihî metinlerini Vijay Prashad ve Tings Chak gibi teorisyenlerin önemli yazılarıyla bir araya getiren bu özlü kitap, Komün’ün geçmiş imparatorlukların yıkıntılarından yeni bir dünya yaratırken sanatı kullanmadaki kararlılığını yansıtan planlar ve kültürel materyaller de içeriyor. Bu metin, Lenin’in tavsiyesine kulak vererek, Paris Komünü’nün doğum günü olan 18 Mart’ta değil, yenilgiye uğradığı 28 Mayıs’ta yayınlanıyor. Lenin, emekçi halkın her yenilgisinin bir okul olduğunu savunuyordu. Sosyalizmi kurmaya yönelik her yeni çaba, geçmiş deneyimlerden dersler çıkarır. Paris Komünü, işçilerin kendi devletlerini kurmasına yönelik tarihsel bir girişimdi. Onları selamlıyor ve onların deneyiminden çıkarılan dersleri dünyanın dört bir yanındaki okurlarla paylaşıyoruz. 28 MAYIS’TA BÜTÜN OKURLARA AÇIK Basılı hâli çok yakında çıkacak olan kitap için 28 Mayıs’ta yirmi dört saat boyunca özel bir paylaşım da gerçekleşecek ve kitap gün boyu Yordam Kitap’ın www.yordamkitap.com adresinden ücretsiz erişime açılacak. Yine kitabın basılı hâli beklenmeden Google Play’de e-kitap olarak satışa da sunulacak.” KİTAPLA BİRLİKTE BİR DE SERGİ Kitabın hazırlanmasında “Uluslararası Sol Yayıncılar Birliği” üyesi 27 yayınevi bir araya gelirken, Paris Komünü 150’nin kapak görselleri için bir de yarışma düzenlendi. Elli kadar sanatçının Komün’e dair afiş çalışmalarıyla katıldığı yarışmanın birincileri ve ikincilerinin hazırladığı afişler, kitabın ön ve arka kapak görsellerini oluşturdu. Ön kapakta birinci gelen Kübalı sanatçı Jorge Luis Rodrigez Aguilar’ın afiş çalışması, arka kapakta ise ikinci gelen Hindistanlı Junaina Muhammed’in afiş çalışması yer alıyor. Yarışmaya katılan bütün afişleri, “Tricontinental” adlı Toplumsal Araştırmalar Enstitüsü’nün internet adresinde ya da Instagram hesabındaki “online sergi”de görmek mümkün. Sergi internette tam olarak şu adresten izlenebilir: https://thetricontinental.org/paris-commune-150-cover-exhibition/ Almanya, salgından etkilenen kültür sektörüne 2,5 milyar avro yardım yapılacak
Alman hükümeti, Covid-19 kısıtlamaları nedeniyle zor günler geçiren kültür sektörüne 2,5 milyar avro tutarında yardım yapılmasını öneren teklifi onayladı. Salgın yüzünden, belirli sayıda seyircinin alınacağı etkinliklerde, boş kalan koltukları parası, hükümetin oluşturacağı bu özel fondan ödenecek. Yardımlar, 1 Temmuz’dan itibaren ödenecek. euronews'in haberine göre yine iki binden fazla seyircinin katılması beklenen kültürel etkinliklerde iptal sigortası yine bu fondan ödenecek. Alman ekonomisinin, Covid-19 salgınının neden olduğu sağlık ve ekonomi krizi sonucu 300 milyar avro zarar gördüğü tahmini yapılıyor. Alman ekonomisi, salgının yayılmasını önlemek amacıyla uygulanan daha katı ve uzun kısıtlamaların özel tüketimi yavaşlatması nedeniyle bu yılın ilk çeyreğinde bir önceki çeyreğe göre yüzde 1,7'lik küçülme kaydetmişti. Analistler, Alman ekonomisinin ilkbahardan sonra büyümeye geri dönmesini bekliyor. Alman hükümeti, GSYH'nin bu yıl yüzde 3,5 genişleyeceğini tahmin ediyor. Salgının neden olduğu sağlık ve ekonomi krizi sonucu 2020'de yüzde 4,9 küçülen Alman ekonomisi, 10 yıldır devam eden büyüme trendine son vermişti. Orhan Pamuk: Siyasi laf edenleri sokakta dövüyorlar, mafya karışıyor işin içine
Kısa Dalga Podcast’te Ahmet Orhan’ın sorularını yanıtlayan Nobel Ödüllü yazar Orhan Pamuk, son romanı Veba Geceleri’ne ve Türkiye’de siyaset üzerine düşüncelerini anlattı. 'Veba Geceleri’ kitabına gelen eleştirileri değerlendiren Pamuk, “Bu kitabım daha çok siyasetin salçasına, çorbasına bulaşarak etrafa saçıldı. Hükümeti eleştiremiyorlar, ‘Ne yapalım Orhan Pamuk’u eleştirelim’ diyorlar. Saldırıların nedeni, kitaplarımın sevilmesine duyulan haset, kıskançlık ve siyasi öfke” diye konuştu. Türkiye'de demokrasinin yalnızca sandığa oy atma kısmının kaldığını ifade eden Pamuk şöyle konuştu: "Zenginle fakir çok farklı, birbirinden ayrılmış ve fena bir gelir dağılımı eşitsizliği var. Bundan daha önemlisi bizde artık demokrasinin yalnızca sandıkta oy atma kısmı kaldı. Demokrasinin kuvvetler ayrılığı kalmadı. Mahkemelerin bağımsızlığı kalmadı ve en önemlisi fikir özgürlüğü düşünce özgürlüğü kalmadı. Azınlıklara saygı kalmadı. Türkiye bir demokrasi değil. Şu anlamda bir demokrasi, sandığa gidiliyor ve oylar veriliyor. Ama unutmayın sandıktan istenilen sonuç çıkmayınca Doğu illerinde olduğu gibi İstanbul'un belediye seçiminde birinci seçimde olduğu gibi o sandıklar da kaçırılıyor. Türkiye'de eğer iktidar partisine oy veriyorsanız demokrasiye benzeyen bir şey olur. Çünkü o oyları sayıyorlar. Fikir özgürlüğü yok, bir kuvvetler ayrımı yani mahkemelerin bağımsızlığı yok. Denetleyen kurumların bağımsızlığı yok. Merkez Bankası’nın bile bağımsızlığı kalmadı. O demokrasiyle o kadar ilgili de değil. Ama bu demokrasiyi demokrasi yapan bütün unsurlardan yalnızca sandığa oy atmak. Eğer hükümete gidiyorsa sayılır gitmezse de şüphelidir. Konuşulacak asıl konu budur." Diğer konular Türkiye'nin sosyolojik yapısı bilmem bunları eleştiremiyorsan bunların kabahatlisini söyleyemiyorsan, söylemek süs oluyor… Her akşam televizyonda tartışıp duruyorlar. Ama düşünce özgürlüğü olmadığını, bu fikirlere karşı gereken fikirlerin temsil edilmediği, Kürt görüşünün daha da değişik görüşlerin -hepsine de katılmak zorunda değiliz- temsil edilmediği bir uydurma bir dünyada yaşıyoruz. Antropolojik tahlil yapalım da sonra eleştiremiyorsak bunu yapmak da bir şey söylemek olmuyor, oyalamaca oluyor. Söylenecek bence tek şey ne yazık ki düşünce özgürlüğü yok. Hapishanelerinde en çok gazeteci olan, hükümeti eleştirenlerin en çok hapishaneye tıkıldığı yer dünyada Türkiye. "SİYASET SORANA 'DÜŞÜNCE ÖZGÜRLÜĞÜ YOK' DİYORUM" Bundan sonrasında konuşamayacaksan konuşmayacaksın. Kardeşim bu sefer süs oluyor konuşma. Böyle düşünüyorum. Akşam televizyonlarda, akşam tartışmalarının hepsi süs. Asıl sorunları gizlemek için yapılmış. Tamam bazen oraya çok değerli insanlar çıkıyor, bazılarını takdir ediyorum ama o adam da doğruyu söyleyemiyor ki. O zaman o adamın kabahati değil. Düşünce özgürlüğü olmayan bir yerde hiç kimse en sonunda hakiki olamaz. Tek konu budur. Düşünce özgürlüğü istiyoruz önce sonra konuşalım, memleketin sorunlarını. Düşünce özgürlüğü yoksa gene çaresiz kalıyorsun ona dokunma, buna dokunma, onun adını anma, bunun adını anma. Reis'in adını anma. Ama bir şeyler söylemeye çalışıyoruz ama sınırlı bir söyleme. Gazeteciler sorduğu için konuşuyorum, Ben siyasi konuşmaya yapmaya meraklı değilim. Siyaset sorana düşünce özgürlüğü yok diyorum. Artık düşünce özgürlüğü yok dedikten sonra akrobatik hareketlerle bir iki siyasi laf da ediyoruz ama ondan sonra da saldırıları bekliyoruz. Siyasi laf edenleri sokakta dövüyorlar, parmaklarını kırıyorlar, tehditler ediyorlar, mafya karışıyor işin içine." 82 yıl sonra ilk kez sergilenecek
KÜLTÜR SANAT SERVİSİ Ressam Eric William Ravilious’un kayıp olduğu sanılan ‘Mackerel Sky’ adını taşıyan eseri 82 yıl sonra ilk kez sanatseverlerle buluşuyor.  Britanyalı ressam Eric William Ravilious’un, 2’nci Dünya Savaşı yıllarından beri kayıp olduğu düşünüldükten sonra 2018’de satılan tablosu ‘Mackerel Sky’, yeniden sanatseverlerle buluşuyor. BBC’nin haberine göre, ilk sahibinin 1939’da satın aldığı ‘Mackerel Sky’ tablosundan 2018’e kadar ‘haber alınamamış’, kayıp olarak değerlendirilmişti. 2018’de ortaya çıkan tablo, şimdiki sahibi tarafından satın alınmıştı. Sahibi, Hastings’teki sanat galerisine tabloyu yeni sergileri ‘Seaside Modern’da sergilenmek üzere ödünç vermişti. 250 BİN STERLİN DEĞERİNDE  Küratör ve sanat tarihçisi James Russell, “Tablonun sergide yer alması Ravillious hayranları için heyecanlandırıcı ve müthiş bir haber. 82 yıl sonra (1939’dan beri) ilk kez kamuoyu görme şansı bulacak. 1938 tarihli tablo sadece ilk olarak bizim sergide yer alacak” dedi. Rusell, tablonun 250 bin sterlin (2.97 milyon lira) değerinde olduğunun da altını çizdi. Sergi 27 Mayıs Perşembe günü açılacak. Yeniden Yeşilçam
Murat TIRPAN Cumhuriyet sonrasında Muhsin Ertugrul'un projeleriyle ivmelenen sinemamızın -en azından- nicelik olarak 1960'lar ve 70'lerde ulaştığı zirvedir Yeşilçam. Bu kendine özgü dünya, BluTV'de yayımlanan ve senaryo yazarları Levent Cantek, Volkan Sümbül ile yönetmen Çağan Irmak'ın eseri olan Yeşilçam adlı diziyle yeniden gündemde. Yeşilçam hiç gözden düşmedi ki diyebilirsiniz. Haklısınız da. Kim hâlâ televizyonda bir Yeşilçam filmi gördüğünde bitirmeden başından kalkabiliyor ki? Ama bu kez yepyeni bir şeyle karşı karşıyayız, Yeşilçam'a ve özellikle melodramlarına düşkün olduğunu iyi bildiğimiz Çağan Irmak bu dünyayı yeniden yaratmaya kalkıyor. Yeşilçam sahne tasarımıyla, kostümleriyle, müzikleri ve oyunculuklarıyla ciddi emek verilmiş bir iş, senaryonun Yeşilçam kodlarına bağlılığı da gayet iyi. Hep okuduğumuz ya da dinlediğimiz bir dönemi, çalışma koşullarını ve o dünyanın insanlarını kanlı canlı görmek sinemaseverler için elbette çekici. Bir Yeşilçam nostaljisi ile karşı karşıyayız. Nostalji eve, yurda dönmekle ilgili bir kavramdır. Irmak da kariyerinin bu noktasında hep arzuladığı yere evine dönüyor sonunda ve bu evi bize başarıyla deneyimletiyor. Hatırlarsınız yönetmen, Prensesin Uykusu filminde Genco Erkal'ın canlandırdığı, artık gözden düştüğü ve yaşlandığı için ölmek isteyen bir Yeşilçam yönetmenini anlatıyordu. Filmin ana hikâyelerinden biri kahramanlarımızın bu yönetmenin ölmemesi için uğraşmalarıydı. Bir tür Yeşilçam'ı kurtarmak olarak okuyabileceğimiz bu bir yanıyla fazla duygusal bağ sonunda Yeşilçam'ın gösterişli bir şekilde karşımıza çıkarılması noktasına vardı. Irmak bu diziyle, birçok nedenden dolayı minimalist Türkiye sinemasının filmlerinin cazibesini kaybetmeye başladığı çok doğru bir tarihsel anda Yeşilçam'ın bozulmaz büyüsünü tekrar hatırlattı bize.  OLAYLAR GERÇEK REFERANSA BAĞLI  Aslında Yeşilçam'ı yakın zamanda bir başka film kahramanı da ziyaret etmişti, hatta iki. Arif V 216. Ama Cem Yılmaz'ın ve Irmak'ın Yeşilçam'ları arasında ciddi bir fark var. Yılmaz'ın kahramanları buradan, günümüzden geriye doğru bir yolculuk yapıyorlardı. Dolayısıyla Yılmaz ve arkadaşları tıpkı filmin yapım belgesellerinden birinde İskender Paydaş'ın dediği gibi “Günümüzden geriye bakarak neler yapabiliriz?” diye düşünmüşlerdi. O Yeşilçam buradan bakan birilerinin gördüğü, iki dönemin temas ettiği fantastik bir anın Yeşilçam’ıydı. Oysa Çağan Irmak buradan bakmıyor, onu nasılsa öyle, orada bozulmadan durduğu haliyle göstermeye kalkıyor. Dizinin gerçeğe olan tüm referansları bu yeniden kurma çabasının temellerini sağlam tutmak için. Kurgu, karakterler ve olaylar bile gerçek referanslara sahipler ya da fazlasıyla bir şeyleri çağrıştırıyorlar. Ama aradaki farka gelin şuradan bakalım; Yeşilçam dizisinde ve Arif V 216 filminde, her ikisinde de birer Ayhan Işık var. Filmde tıpkı günümüzden oraya düşmüş bir robot gibi, o kadar yabancı ama o kadar tanıdık bir şekilde karşılaşıyoruz ki Ayhan Işık ve Sadri Alışık ile; oraya geri dönmüş olma duygusu, bu nostalji sulandırıveriyor gözlerimizi. Çünkü biz de buradan öyle bakıyoruz geçmişe, Yeşilçam'a. Öte yandan dizi bize her şeyi o kadar gerçek o kadar aslına sadık bir yeniden yaratımla sunmaya çalışıyor ki orada olmamızı istiyor, karakterlerle birlikte o havayı solumamızı. Bu ne kadar olası bilemiyorum, nostalji eve dönmekle, yolculukla ilgilidir dedik ya, Yeşilçam'a bir yolculuk yapmak daha içten geliyor bana. İki Ayhan Işık arasındaki fark, yeniden kurmakla oraya yolculuk etmeye çalışmak arasındaki fark.  1964 yılında geçen Yeşilçam dizisi dönemin birçok ünlü mekânına, simasına ve olayına yer veriyor. Gelin detayları inceleyelim… BÜYÜK ROMANCI VEDAT TÜRKALİ Dizideki hapisten çıkmış solcu senaryo yazarı Turgut karakteri Yeşilçam’ın ünlü isimlerinden, büyük romancı Vedat Türkali’yi getiriyor akla. Irmak dizide asla bu bağlantıyı zikretmese de hikâyesi Türkali’ninkine benziyor. Asıl adı Abdülkadir Pirhasan olan Türkali cezaevinden çıktıktan sonra yazdığı senaryoların sansürden geçmesi için adını değiştiriyor. Türkali’nin yazdığı Ertem Göreç’in yönettiği Otobüs Yolcuları’nda Belgin Doruk oynayacakken onun yerine henüz on altı yaşındaki Türkan Şoray’ın geçmesi de dizideki hikâyeye benzeyen bir durum. Türkali’nin 1986’da “Yeşilçam Dedikleri Türkiye” adıyla yazdığı kitabın Yeşilçam’ın vurguncu, dejenere olmuş sisteminin de ciddi bir eleştirisini yaptığını da ekleyelim. YEŞİLÇAM’IN KADINLARI VE JÖNLERİ Dizide hem gerçek Yeşilçam oyuncularını hem de kurgusal karakterleri iç içe görüyoruz. Elbette sinemamızın ilk gerçek jönü Ayhan Işık benzerliği tartışılır olsa da sık sık karşımıza çıkıyor. Elbette Yılmaz Güney de bir sahnede girip çıkıyor diziye, finalde nasıl bir rolünün olacağını da elbette merakla bekliyoruz. Türkan (Şoray) Sultan ortalıkta olmasa da adı bol bol geçiyor. Diğer yandan da Afra Saraçoğlu’nun karakteri ile onun gençlik haline referans veriliyor. Dönemin dertleriyle dolu dizi; genç artistlerin şöhret merakları, onları bekleyen tuzaklar, ticari hesaplar ve dumanlı gazinolarda yapılan anlaşmalar… Zalimi yeniden keşfeden mazlum
Kalbimize yerleşen sıkıntıyı bir karabasan gibi ömrümüz boyunca taşıdık. Yorulduk, bunaldık ama hayatın acemisi olmaya devam ettik. Başımıza örülen onca çoraba rağmen özgürlük düşlerimizden vazgeçmedik. Her defasında duvarlara toslarken sunulan sahicilik yitimini ezber etttik. Çünkü biz bu kadar kötülüğü hak etmedik. Öldürülen yakınlarımızın, tanıdıklarımızın mezarlarının başındayken birbirimize verdiğimiz sözler havada asılı kaldı, aşındı. Yine de sorular sormaya devam ettik. Farklı sorularımıza rağmen, cevap alamadığımız için, sorular biriktirme konusunda hüner sahibi olduk. Bir kere daha “çok güzel yenilmemek adına” inatla yeni başlangıç kapılarını çalmak için seferber ettik kendimizi. Ama her yeni girişim edindiğimiz onca tecrübeye rağmen iflas etti. “Yenilenler”dik şüphesiz. En azından kimi iktidar odaklarınca öyle tanımlandık yıllarca. Belki de arkamızdan güldüler, dalga geçtiler, alay ettiler. Onlar bizim çokluğunu bile telaffuz edemeyeceğimiz yeşil banknotların üstünde oturuyorlardı. Çeklerini, senetlerini tahvil ederlerken, kirli ilişkilerini olanca sarihliğiyle yaşarlarken, yatlarında zenginliklerini magazincilere sunarlarken çıkarları asla ve kat’a çatışmıyordu. Her şey paraydı, para… Bizse hakikatin ne olduğunu öğrenmek adına hep aynı yerde duruyor, bir şeyleri ortaya çıkartmak için tanık arıyorduk. Zihnimiz sağlıklıydı, berraktı, öğrenmeye hevesliydi. Ama onlara göre sağlıklı değil aciz insanlardık aslında. Acizliğimiz verecek tek bir canımız olmasından kaynaklanıyordu. Başka da bir şeyciğimiz yoktu. Bir şeyleri oraya koymak adına yazmaya karar verdik. “Buradayız” dedik. Ölülerimiz yaşasın istiyorduk. Muazzam savaşçı olan sözcüklerin geleneğini sürdürmeye adadık ömrümüzü. Yakılan şairlerin, öldürülen gazetecilerin, aydınların çocuklarıydık. Onların yolunda giden, vicdanını tapu senetlerine mahkum etmemiş olanları da ablamız, abimiz, kardeşimiz belledik. Bir kan bağına gerek yoktu. Her biri kavramsal ve siyasi ustalık taslayanlar değil, “gerçek” adına ömür tüketenlerdi. *** El ele verip onların gittiği yolu bir parça da olsa genişletmek gibi masumane bir çabamız vardı yalnızca. İktidar değil özgürlük odaklı, “ben”i tapu kılmadan, yeni bir başlangıç yolu aradık. Bu kapkaranlığı yırtacak çıkış kapısına nasıl ulaşılır, diye gece gündüz düşündük. Önümüze dikenler konuldu, kaldırmaya çalışırken ellerimiz kanadı. Adalet adına büyük setlerle karşılaştık, davalarımız düşürüldü. Her defasında “cezasızlık” olgusuyla yeniden karşılaştık. Bir tek mezarlarımızı korumaya mahkum edildik. Onu bile sağlayabilmek özel bir çaba gerektiriyordu. Tarlalarda hiçbir şeyden habersiz çiftçiler, fabrikalarda çalışan emekçiler, saat sekiz ile akşam beş mesaisi arasına hayatları sıkışan memurlar, iki satır için yargılanan gazeteciler… bir zerre de olsa, size ulaşabilmek adına konuştuk, yazdık, çizdik. Acıda değil hayatta ortaklığı kuralım dedik. Şükrü Erbaş’ın işaret ettiği, “Bunalıyoruz çocuk bunalıyoruz,/biçim veremediğimiz şeylerin biçimini alıyoruz”un alanından çıkmak için aklımızı dinledik. Ama yine de sıkıştık bir köşeye. Vicdanlarımıza çekildiğimiz şu günlerde içimiz sızım sızım sızladı. Yıllardır, açığa çıkarılması için haykırdığımız kirli ilişkilerin bir mafya liderinin ağzından ifşa edilerek gün yüzüne çıkmasından utanç duyduk. Tarihe tanıklığımız bir kere daha böğrümüze oturdu. *** Yıllar yıllar önceydi. Yine siyasi cinayetlerdi konumuz. Bir panelde konuşmacılardık. Muammer Aksoy ailesi adına oğlu Işık Aksoy, Musa Anter ailesi adına Dicle Anter, Turan Dursun ailesi adına Abit Dursun, Uğur Mumcu ailesi adına Beyhan Mumcu... Ben de babamla ilgili olarak konuşmacıyım. Yanıbaşıma İlkay Hanım oturdu. İlkay Adalı... Kutlu Adalı’nın eşi. Henüz eşinin ölümü yeniydi. Sesi titreyerek yaşadıklarını anlattı. Çok etkilenmiştim ondan. Sonra uzun uzun konuştuk. Kutlu Adalı’nın “Yaseminlerimi Geri Verin” kitabını hediye etti. Adada bu kitap, yasemin hareketinin başlangıcı olmuştu. Şimdi aklımla kalbim arasında gidip gelirken, bunca yaşadıklarımız ortadayken, sığlaştık, tüketildik, azaldık. Önceki gün bir TV programında dört gazeteci, üç saat boyunca Uğur Mumcu’nun adını yalnızca bir kere geçirirken Doğan Öz’ü neden öldürdüklerini bir kere daha anladım mesela. Bir savcı aranıyor, deniliyor. Oysa bu işlere bakacak savcı mezarda yatıyor! Açık değil mi her şey? Zalimi keşfeden mazlumdur. Amazon, medya şirketi MGM'yi 8,45 milyar dolara satın aldı
Melek Mosso: Yarım akıllılara taviz vermem
Gizem ERTÜRK Kendine has tarzı ve vokaliyle son dönemde müzik dünyasının popüler kadın yorumcularından biri olan Melek Mosso, bir ayrılık hikâyesini anlattığı EP “Sonrası Kalır”ı dinleyiciyle buluşturdu. Mosso ayrıca Haluk Levent’in “Vasiyet” isimli türkü albümünde sanatçıyla birlikte Neşet Ertaş türküsü “Zülüf”ü seslendirdi. Müzik kariyerinin yanı sıra toplumdaki haksızlık ve adaletsizliklere de ses yükseltmesiyle adından söz ettiren Mosso, “Aklı olmayanın fikri olduğu bu dönemde kabuğuma asla çekilmem” diyor. Mosso ile konuştuk. Nasıl geçiyor günler? Giderek ağırlaşıyor mu yoksa alıştık mı bu hayata? Baştan sona zorluklarla dolu bir süreç geçiriyoruz. Hemen hemen herkesle aynı dertlerim var. Sosyal yaşantımı ve konserlerimi çok özledim. Sürekli kendimi bir şeyler yapmaya ve üretmeye zorluyorum. Boşluğa düştüğüm anlarım da olmuyor değil. Beslendiğim şey hayatın ta kendisi fakat hayatın bu türlüsünü halen kabullenebilmiş değilim.  HİKÂYENİN HÜZÜNLÜ BİTMESİNİ İSTEMEDİK  Son aylarda arka arkaya üretimlerinizi yayımlandığınız bir dönem oldu. Öncelikle “Sonrası Kalır” isimli üçlemenin hikâyesini soralım… En son çıkan üçleme bu süreçte beni en mutlu eden işim oldu. Bir ayrılık hikâyesini kısa film tadında birbirine bağlı üç kliple dinleyicilerimle buluşturmak istedim. Her insanın yaşadığı ya da yaşamasının mümkün olduğu duyguları ele aldık. Hikâyenin hüzünlü bitmesini istemedik. Bu sebeple sondan başa doğru ilerleyen bir kurgu yaptık. Geçtiğimiz günlerde Haluk Levent’in albümüne konuk oldunuz. Tanışma hikâyeniz nedir? Haluk abiyle pandemi öncesinde beraber bir konser yapmıştık. İlk tanışıklığımız orada başladı. İlk günden beri bana hep “Kızım” der, ben de onu abim belledim. Kanatları olmayan bir melek Haluk Levent. Sizin toplum için en büyük hayaliniz nedir? İleride yapmayı düşündüğünüz bir farkındalık hareketi var mı? Benim bu toplum için en büyük hayalim herkesin özgür yaşayabilmesi, cinsiyet farkı gözetmeksizin her bireyin eşit haklara sahip olabilmesidir. Eskiden kafamdan geçen projeler vardı ama bugünün Türkiye’sinde artık fikirlerimizi özgürce paylaşamıyoruz. Umarım ilerinin Türkiye’si fikri hür bireyleri destekleyen bir yönetime sahip olur.  BEN DE MÜZİKLE YAŞLANMAK İSTİYORUM  Müzik tarihinde duruşu ve sesiyle kendinize yakın bulduğunuz, örnek aldığınız bir müzisyen var mı? Ben Ella Fitzgerald ve Nina Simone’a âşığım. Yıllarca bu iki kadının hem müziğinden hem karakterinden beslendim. Onlar gibi müzikle yaşlanmak istiyorum. Kadın olmanın giderek zorlaştığı coğrafyamızda geleceğe dair öngörüleriniz neler? Gelecek pek de aydınlık görünmüyor. Haklarımızın giderek kısıtlandığı, tecavüz, taciz ve şiddet olaylarının en sık olduğu zamanda yaşamaya çalışıyoruz. Yapılan değişiklikler, yasalar hiçbir caydırıcı niteliği barındırmıyor. İstanbul Sözleşmesi’nden çıkmamız da cabası. Çok doluyum ama artık laf anlatamıyorum bu zihniyete. Nato kafa nato mermer. Sözünüzü sakınmayan, güçlü bir duruşunuz var. Bu yüzden zaman zaman hedef gösteriliyorsunuz. İstanbul Sözleşmesi Yaşatır dediğiniz için sahneden indirilmeniz hâlâ hafızalarda… Bir de Babayı Alırsın şarkısından dolayı yaşadığınız dava takipsizlikle sonuçlandı. Tüm bunları yaşamak sizi daha da güçlendiriyor mu? Yoksa kırılganlaştırıp kabuğunuza mı çekilmenize yol açıyor? Ben güçlü bir kadınım artık bu gücü daha dikkatli kullanmaya karar verdim. Doğru yerlere enerjimi verip, bir şeyleri zamanı gelince kökten değiştirebileceğimi düşünüyorum. Aklı olmayanın fikri olduğu bu dönemde kabuğuma asla çekilmem. Annemin dediği gibi “yarım akıllılara” papuç bırakmam.  ONLARIN TIRNAĞINA TAŞ DEĞSE İÇİMİZ SIZLAR  Geçtiğimiz günlerde Genco Erkal’ın ifade vermeye çağrılması ve ifadesinde söyledikleri hepimizin kalbine dokundu. Daha önce de Müjdat Gezen ve Metin Akpınar’da benzer duyguları hissetmiştik. Toplum gözünde bu denli kıymetli olan sanatçıların bu durumlara düşürülmesi size neler hissettiriyor? Bence toplumun aydınlık yüzlerinin itibarsızlaştırılmaya çalışılması, o toplumun ne kadar yozlaşmış bir zihniyetle yönetildiğinin simgesidir. Genco Erkal ifade vermeye gittiği için küçülmedi tam tersine arkasından gelen gençlere bir kere daha cesur ve çok sesli olmayı gösterdi. Sanatçı özgürdür, anarşisttir ve her zaman haklıdan, köylüden, zayıftan yanadır. Sanatçı bir milletin sözlüğüdür. Kim olduğumuzu yansıtır. Müjdat Gezen, Genco Erkal, Metin Akpınar ve nice değerli sanatçımız bu ülkenin kimliğinin en önemli parçalarını bize sunan insanlardır. Onların tırnağına taş değse bizim içimiz sızlıyor. Ayıp, ne diyeyim ki başka! 2021 yılında ne gibi projeleri dinleyiciler ile buluşturmayı planlıyorsunuz? Aralık ayına yetiştirmeyi planladığım bir türkü albümüm var. Ayrıca Haziran ayında Ersay Üner’in aranjörlüğünü yaptığı bir single yayınlayacağım. Olursa konserlerimiz olur, olmazsa da baş aşağı düşmeye devam. Gelecek için plan yapabiliyor musunuz? Daha pozitif mi yoksa karamsar mı bakıyorsunuz yarınlara? Şu an planlardan çok hayaller var diyelim. Henüz o kadar pozitif değilim gelecekle ilgili. Tüm imkânlarımız tükendiğinde yolculuğun bizi nereye götüreceğini hep birlikte göreceğiz. Hevesle anlama…
Ülkenin ve dünyanın hali ortada. Eskiden de durum pek parlak değildi, ama bir şeylerin değişeceğine dair umut daha fazlaydı. Başucu kitaplarımdan biri olan 'Etika'da Spinoza, 'umut' kavramını 'korku' ile birlikte ele alır ve şöyle der: "Umut, gerçekten, olması bize kesin değil diye görünen gelecek veya geçmiş bir şeyin hayalinden meydana gelmiş kararsız bir sevinçten başka bir şey değildir. Korku, tersine olarak, yine kesin olmayan bir şeyin hayali ile meydana gelen kararsız bir kederdir. Şimdi bu iki duygulanıştan şüpheyi kaldırırsanız, umut güvene, korku umutsuzluk haline düşer..." Başka bir çeviride de umutsuzluk yerine çaresizlik sözcüğü tercih edilmiş. ÇARESİZLİK Bugün ağırlıklı duygu çaresizlik. Geçmişten günümüze tekrarlayan başarısızlıklar, çaresizlikle birlikte aynı kökenden beslenen alaycılığı da hâkim kıldı. Bloch, ütopik alaycılıkla, kayıtsızlığa neden olan alaycılığı birbirinden ayırır. Hatta bu kayıtsızlığa neden alaycılığa 'dalgacılık' der bir yerde. Ancak dalgacılık ve çaresizlikten kaynaklı kayıtsızlık, insanın kendini koruması amacıyla geri çekilmesine neden olarak o korkulan 'yenilgi'nin kesinleşmesine yarar sadece. Zaten bu yirmi yıllık iktidar döneminin yaptığı en büyük tahribat, daha fazla demokrasi vaadiyle demokrasinin bütün araç ve imkânlarını yok etmesi, siyaseti zayıflatması oldu. Sabahleyin gazetesini okuyan, akşamları haberleri ya da açık oturumları izleyen biri, sahip olduğu bu bilgiyle ne yapabilir? Sanki yapacak bir şey yok gibi hissederek yaşadığı bu zamanda o kişi ya çaresizliğe ve umutsuzluğa düşecek ya da o ağır duyguyla baş edebilmek için dalga geçecek, inkâr edecek, okumayı ve izlemeyi bırakacak. Çaresizlik duygusuyla baş edebilmek için sinirbilimci Antonio Damasio'nun 'Spinoza'yı Ararken'de yazdığı gibi, Spinoza'nın bir yöntem olarak kitabında gösterdiği, hevesle kavramaya ihtiyaç duyan ruhun hayatını ve mücadelesini, bilimsel bilgi ve estetik deneyimler aracılığıyla güçlendirmek. Onun görüşüne göre, bilimsel bilgi ve insancıl gelenekler birleştirildiğinde, hevesle kavrama ve harekete geçme de anlamlı bir hale gelir. GERÇEKDIŞI UMUTLAR Aslında Winnicott da, benzer biçimde çaresizliğin bilme arzusunu kışkırttığını yazmıştı. Hevesle kavrama isteği olmaksızın zihnin kendisini canlı hissedemeyeceği ortada. Damasio, inançla anlamak yerine bilimsel bilgiyle anlamayı koymasının nedeni de, umudun doğasından kaynaklanıyor. Bir şeyi arzulamakla, umut etmek aynı şey değil. Umut etmek, umudun gerçekleşemeyeceğini kabul etmek anlamına da geliyor, eğer Spinoza'nın yazdığı gibi umudun gerçekleşmeyeceğine dair kuşku ortadan kalkarsa umut 'güven'e dönüşür. Bilimsel bilgi, gerçekliğin bize neler getirebileceğinin muhakemesini yapmamıza ve sınayabilmemize olanak verdiği için değerli Damasio için. Gerçekdışı umutlar kadar umuda zarar veren başka bir şey yok. Psikanalitik açıdan idealler ile umutsuzluk ya da çaresizlik arasında güçlü bir ilişki var. İdealler, dünyanın nasıl bir yer olmasını ve kendimizin bu dünyada nasıl biri olarak yaşamak istediğimizi gösterir. Eğer ideallerimiz yoksa hiçbir şey zahmete değmez gibi görünür. Ama ideallerimizin bütünüyle gerçekleşeceğini sanmak da bir yanılgı olur, idealler biz ilerledikçe uzaklaşan ufka benzer; bu sayede hareket ederiz, yaşamımız ve yaptıklarımız bir anlama kavuşur. İdeallerin, toplumsal simgelerin sarsıldığı bir zamanda, bu ideallerden vazgeçmek yerine, onları gerçekçi amaç ve beklentilerle güçlendirmek en doğrusu. Hevesle anlamaya çalıştıkça… Cinsel tacizle suçlanıyordu: David Ellefson, kurucusu olduğu Megadeth grubundan atıldı
Dünyaca ünlü heavy metal grubu Megadeth, kurucu üyesi ve bas gitaristi David Ellefson’ı, cinsel taciz suçlamaları nedeniyle gruptan attı. Grubun Twitter hesabından dün yapılan açıklamada, “David Ellefson’ın artık Megadeth’le çalmayacağını hayranlarımıza duyuruyoruz. Bu kararı kolay almadık” denildi. Açıklamada ayrıca, “Neler olduğunu tüm detaylarıyla bilirken ve ilişkimiz zaten gerginken artık bundan sonra birlikte çalışmamız imkansız” ifadesine yer verildi. Paylaşım, grubun 59 yaşındaki baş gitaristi ve grubu 1983’te Ellefson ile birlikte kuran Dave Mustaine imzasıyla yayımlandı. Megadeth’in açıklamasında ayrıca, grubun hayranlarına, yeni müzik çalışmalarının bitmek üzere olduğu haberi de verildi. 56 yaşındaki David Ellefson hakkındaki iddialar, mayı ayı başında ortaya çıktı. Ünlü müzisyenin reşit olmayan bir kızla yazışma görüntüleri ve fotoğrafları “reşit olmayan bir kadına cinsel taciz” başlığıyla internette yayınlandı. Megadeth grububundan 2002’de ayrılan ve 2010’da yeniden gruba dönen Ellefson, görüştüğü kişinin 18 yaşından küçük olduğu iddiasını reddederek, aralarındaki etkileşimin rızaya dayalı olduğunu iddia etti. Başına gelen olaydan sonra Ellefson, Instagram hesabını kilitledi, video ve fotoğraflarına paylaşım engeli koydu. Variety’ye konuşan müzisyen, “özel ve yetişkinler arası etkileşimi bağlamından koparıp itibarıma, kariyerime ve aileme zarar vermek için manipüle ettiler” dedi. NTV'nin haberine göre Ellefson, görüştüğü kadının da herhangi bir suistimale uğramadığını, reşit olduğunu ve etkileşimin rızasıyla olduğunu söylediği videolu açıklamasını sayfasında paylaştı. Çıkan iddiaların ardından Megadeth grubu, 10 Mayıs’ta yaptığı Twitter paylaşımında, “David Ellefson’a ilişkin açıklamaların farkındayız ve gelişmeleri yakından takip ediyoruz. Söz konusu olan yaratıcılık ve iş ise hepimiz birbirimizin yakınıyız. Net bir şekilde David’in kendine sakladığı özel hayatıyla ilgili bir durum var. Bu durumun ortaya çıkmasıyla tüm seslerin net bir şekilde ve saygıyla dinlenmesi önemli. Doğrunun açığa çıkmasını dört gözle bekliyoruz” demişti. Festival çok güzel, gelsene!
Uçan Süpürge 24’üncü yılına erişti. Seneye çeyrek asrı tamamlıyoruz demektir. Bu sefer malum nedenlerle ‘yüz yüze’ kutlayamayacak gibiyim. On beş ay evde oturmaktan kaslar gevşiyor mu ne? Onlara yürümeyi hatırlatmak gerek. Ama 25 yıl dolarken mutlaka orada olmak isterim. Azize ile Halime’ye de söz verdim. Ne de olsa, kurucu ablalardan sayılırız. Bana ilk ödülümü veren de Uçan Süpürge’dir. Emek ödülünü Jeyan Hanımla paylaşmıştık.  Halime Güner bu festivali başlatan, bugüne kadar getiren kişi. Bu yıl Azize Tan olduğu için artık keyfini çıkaracağını söylüyor. Akşam telefonda eski yılları andık. Yazının başlığını da o zaman hatırladık. Ben çok sevmiştim, önüme gelene söylüyordum. Her yıl böyle oturulur, içimize sinen sloganlar bulunurdu. Bir aile festivaliydi sanki. Yerlisi-yabancısıyla, konuk yönetmenlerle de arkadaş olmuştuk. Festival arkadaşlarını, organizasyona el verenleri andık. Ve her yıl çıkan çeşit çeşit zorluğu da. Uçan Süpürge’nin bu güne kadar gelmiş olması bile gücümüzü, yaratıcılığımızı kanıtlıyor. ***  Açılışıyla, ödül dağılımı, çevrimiçi ve yüz yüze gösterimleri ile 27 Mayıs-11 Haziran tarihleri arasında seyirci karşısına çıkacak festivalin programı ise heyecan verici. Yerimiz gördüğünüz kadar, editörüm de elbet daha ayrıntılı bilgiler verecektir. Filmleri saymak zaten mümkün değil. Gönlümü çalanları söyleyeyim en iyisi: Chloé Zhao’nun üç büyük Oscar’lı “Nomadland”i, Elizabeth Moss’lu kısmi Shirley Jackson biyografisi ”Shirley”, belgesellerin neredeyse hepsi (çok iyi bir seçki, mümkünse kaçırmayın). Bu arada, yıllar önce Hüseyin Karabey’in “Gitmek: Benim Marlon ve Brandom”unda Batı’dan Doğu’ya bir aşk/yol filminde oynayan Ayça Damgacıoğlu, bu sefer Tümay Göktepe ile çektiği “Patrida”da Balkan göçmeni babasının mecburen terk ettiği topraklara yönetmen sıfatıyla dönüyor.  Sofía Rocha’nın Arjantin’deki seks işçilerinin yollarının feminizmle kesişmesini ve hakları için verdikleri mücadeleyi anlattığı “Sokaklara/Street Out”u ve Kadınların Hafızası bölümünü de es geçmeyin. FİPRESCİ Ödülü için 12 filmin yarışacağı festivalde Azra Deniz Okyay’ın Venedik’te Geleceğin Aslanı Ödülü’nü alan ve Antalya Film Festivali’nde En İyi Film seçilen “Hayaletler”i de Uçan Süpürge’de uçacak.  ***  Yılın ödülleri pek güzel dağılmış: Onur Ödülleri oyuncu Nur Sürer (bir yılda üç tane oldu, değil mi Nur?) ve oyuncu-şarkıcı Zuhal Olcay’a, Bilge Olgaç Başarı Ödülleri oyuncu-şarkıcı Ayta Sözeri, oyuncu Demet Evgar, müzisyen Ekin Fil ile Köprüde Buluşmalar Yöneticisi Gülin Üstün’e, Genç Cadı Ödülü ise oyuncu Ahsen Eroğlu’ya veriliyor.  Biz ise dostları, eski festivallerle filmleri yâd ediyoruz. Sadece festivallerde kapısından girebildiğimiz Sheraton’ı (eski halini pek severdim), Tunalı Hilmi’yi, Kuğulu Park’ı, kıymetli kafelerimizi, ama ille de Kızılırmak Sineması’nı anıyor, anekdot naklediyoruz. Hani ben her zamanki gibi davetiyelerimi unutmuş, kapıdaki çocukları ikna edemeyince (aksi gibi tanıdığım da yoktu o anda), “Ben Sevna’nın teyzesinin kızıyım,” diye korkutup içeri girmiştim.  Ankara benim için çeşitli film festivallerinden (Ankara, Uçan Süpürge, Gezici Festival), oralarda edinilen ahbaplardan, sık sık konuk ya da görevli olanlardan (Oktay’la başlayan altyazı muhabbetleri, o sıralarda Ankara’da olan Uğur Yüksel, sinemaya gönül vermişlere senaryo ve yönetmenlik konusunda el veren Işıl Özgentürk), bize nefis yemekler pişiren ve nasihat veren Müzeyyen, elbette Güzel Cadı Aydan ve evlâd-ı manevimiz Ürün kızımız, biraz da bizler… Bir yıl Sevna Somuncuoğlu sorumlu olmuştu festivalden. Işıl’ı, Şükran Yücel’i (o da kıdemli festivalcidir) ve beni görünce arka odaya doğru “F Klavye bulun!” diye bağırmıştı. “Eski kadınlar geldi!” Eski meski, bu sayede çeyrek asrı deviriyoruz ya, Sevnacığım! Kendi devrimimi gerçekleştirdim
Işıl ÇALIŞKAN “Dokuz Altı Yollarında”, “Gün Ağarırken”, “Gölgeler Şehri” gibi kariyerinde pek çok albüme imza atan Efkan Şeşen, şimdi 15’inci albümü "ID" (Kimlik) ile dinleyici karşısında. Sanatçının sanat yaşamının 35’inci yılında çıkardığı albümü Türkçe, Hollandaca, İngilizce, Kürtçe, Ermenice, Arapça, Zazaca, Pontosca ve Lazca olmak üzere 9 coğrafyadan 9 ayrı hikâyeyi konu alıyor. 1980'li yıllarda Grup Yorum'da solist olarak yer alan sanatçı Şeşen, albümünü kendi yapım şirketi Muziekproductie etiketiyle çıkardı. Müzisyenle müzik serüvenini konuştuk. Son albümünüz “ID” yani “Kimlik” neyi temsil ediyor? Hikâyesini sizden dinleyelim… ID yani kimlik… Yaşanmış öykülerin ait olduğu coğrafyayı ve dilleri ifade eden evrensel bir isim. Seslenmek istediğiniz kesimi de düşünerek (yani dünyanın birçok bölgesinde yaşayan ve bu dilleri konuşan veya bu dillerle temaslı olanlar dâhil) tüm dünyaca anlaşılır bir isim. Bizim ülkemiz de dâhil bu diller dünyanın birçok yerinde konuşuluyor. Hikâyeler ise duyarlı ve önyargısı olmayan bilinçli bir kesim tarafından bilinebilecek, anlaşılabilecek ve olgunlukla karşılanabilecek kadar gerçek. Yani bizi, hepimizi anlatıyor. Ve benim gibi bir müzisyenin; farklı coğrafyalarda, dillerde, inanışlarda olan ve dünyanın neresinde olursa olsun zulme uğramış, yurdundan olmuş, evinden barkından koparılmış katledilmiş insanları hassasiyetle ve duyarlılıkla anlatması kadar doğal bir davranış olamaz. Tüm zorluklara rağmen vermek istediğim mesaj: Bu dünyada bir tek kendi sorununuz, bir tek kendi kaybınız, bir tek kendi ekonominiz veya bir tek kendi işiniz yok. Binlerce acı yaşanıyor. Buna tahammüllü olmayı, acıyı paylaşmayı ve empati kurmayı öğrenmemiz lazım. “Ama onlar da…” ile başlayan cümleler tamamen yanlış. Halklar birbirine düşman olmaz. Birileri tarafından oyunlarla düşman edilir. Bunu unutmamak gerek. Konu bazen bir dil, bazen bir coğrafya, bazen etnik kökeniniz, inanışlarınız, bazen de fikirleriniz olabilir. İnkâr sizin de tutsaklığınızdır… Ve ikrar insanlık görevidir. Şarkılarınızda anlattığınız 9 farklı öyküyü bu albümde buluşturan özellik neydi? Öncelikle bendeki izleri önemliydi bu dokuz öykünün. Çoğu bir şarkıya konu olan hikâye, büyük toplumsal acı ve travmalarının atmosferinde benzeri nice yaşanmışlıklardandır. Bende müzikal ağıda dönüşen bu hikâyelerde aranje eden ve şarkıyı yorumlayan olarak ilerlerken de yüreğimde sızı duydum hep. Ama ilk kendi dilleriyle buluştukları sürece gelirsek, doğru insanlarla yan yana olma konusunda şanslıydım diyebiliriz. Çünkü çevirilerde, seslendirmelerde güvendiğiniz insanlar yanınızda olmalı. Başkaca öykülerde var yüreğimde ancak bunların bilgisini alacağım insanlar olmadığı için şimdilik bende saklılar. MÜZİĞİME SINIR KOYMUYORUM 9 öyküyü 9 farklı dilde anlatma fikri nasıl doğdu peki? Müziği evrenselliğine işaret etmeyi amaçladığınız söylenebilir mi? Evet, müzik evrenseldir ve her dilde anlatılır... Acılar da, hüzünler de evrenseldir. Çünkü öznesi insandır. Bir tek benim veya bizim ya da bizim ülkemizin diye bir şey yok. Hal böyle olunca kafanızda bir sınır da olmuyor. Hiçbir halka ön yargınız da yok. Ve bir de bu konuda altından kalkacak kadar donanımınız ve gücünüz varsa, çalışmanızın dinleyiciye ulaşmaması için hiçbir nedeniz de yok demektir. Müziğime sınır koymuyorum. Örneğin bir şarkım popüler oldu diye hayatım boyu benzer şarkılar yapmaya çalışmam. Tahammül de edemem bu düşünce biçimine. Ve şu dönem bu çok revaçta hadi ben de bunu yapayım kopyacılığına da girmem. Değişik tarzlar, türler ve etnik müzikler dinlemekten çok hoşlanırım. Yani benim müziğim kendi deneylerimi ve kendimce buluşlarımı yaptığım bir müzik. Çeşitlilik olması çok normal. Üreten benim, yaratan benim ve seslendiren benim ve yapım olarak da insanlara sunan da benim. Alışıla gelmiş olarak herkesin Mersin’e gittiği bir yerde benim tersine gitmiş olmam şaşırtıcı olmaz yani. Anlayacağınız ben akıntıya kürek çekmeyi seviyorum. Öyküleri kendi dillerinde anlatmanın hissini nasıl tarif edersiniz? Evet, çok güzel bir duygu öncelikle. Ben herkes için empati kurmayı seviyorum. Bizim devrimci geleneğimizde bu yatar. Gittiğiniz, yaşadığınız yerdeki çevreyi algılamak, orada hayata katılmak, dilini öğrenmek, kültürünü tanımak ve saygı göstermek önemlidir. Bu sefer kendi devrimimi de gerçekleştirme fırsatım oldu tam da altmışıma merdiven dayamışken. İstedim ki çocuklarım, gençler ve yaşıtlarım hayatın her evresinde değişiklik yapılabileceğini, yeni insanlar tanıyıp dil öğrenebileceğini düşünsün, görsün. Hatta başka bir ülkeye gidebilirsiniz ve üretebilirsiniz… Şimdi bazıları diyecek ki Hollanda’ya gitti oradan konuşuyor... Hayır, bu böyle değil… Buradaki hayata katılmaya çalıştığınız süreçte yalnız kalabilirsiniz. İşinizi yapmak istiyorsunuz ama bu teknik bilgileri size sunacak birileri olmayabilir, hatta insanlar sizi sessizce izleyebilir... Öyle bir başınıza dünyanın neresinde olursanız olun hayat kolay olmuyor. Hele hele günlük işlerden ve kendi sorunlarından kafasını kaldıramayan bir insan topluluğunun içinde sanat yapmak çok daha zor. Gerçi benim için sanat ve müzik üretimi 36 yıldır hep zordu. Nerede yaşarsam yaşayayım. Bu zorluk beni bastırıp bitiremediğine göre galiba güçlendiriyor. 4 yıl bir albümün hazırlık süreci için uzun bir süre sanırım. Nasıl bir çalışma sistemi yürüttünüz? Önce öyküler vardı. Anlatılan veya okuduğum ve de zamanla ezgilerle buluşan bu öyküleri kendi dillerinde anlatmanın o dilleri konuşan insanlara karşı da güzel bir el uzatma (dostluk) olacağını biliyordum. Çeviriler genel olarak uzun sürdü. Farklı dil karakterleriyle ahengi korumak ve de sonlandırmak için ayrı zamanlarda bir araya gelişleri de zorunlu kılıyordu. Ve bu hikâyeleri tekst olarak kendi dilleri dışında genel bir dünya dili olan İngilizceye de çevirmek gerekti. Farklı coğrafyalarda neler oluyor bir fikirleri olsun istedim bütün insanların. Bildiğiniz gibi, müzik edinme, paylaşma ve dinleme alanı dijital ortam ve cihazlar aracılığı ile gerçekleştirildiğinden ötürü CD devri kapandı neredeyse. Bir dönem CD yaygınlaşırken on yıllara damgasını vurmuş kaset teknolojisinin yavaş yavaş yok olmasını hatırlayın, aynı durum… Ve Youtube gibi platformlar hem albüm kapaklarını hem de şarkıların altında onunla ilgili içerik bilgilerini sunma yerine döndüler. Konumuza dönersek, “Sesen Muziek Youtube” kanalında şarkıların altında bu bilgileri bulabilirsiniz. Tabi bu arada albümün kapak ve kartonet görsellerini çizen sevgili Güler Akdemir’i de anmadan geçmeyelim. Çünkü sadece bu çalışmayla sınırlı kalmadı emeği. Kapak görselinden ürettiği animasyon tarzı hareketli çizimlerinden de yararlandım ve her şarkıya özgü videolar ürettim. Çok anlamlı ve hoş oldular. Başlarken ve ulaştırırken şarkılarımı insanlara, onun çizgileriyle de bütünleşti yani bu süreç.  Bu albüm 35 yıllık müzik kariyerinizin neresinde duruyor? Benim açımdan yeniden kendimi ürettiğim, değiştirdiğim, öğrendiğim tepe bir noktada duruyor. Bana ait olmayan başka bakış açıları da var elbette. Ama yaygın olan bir tane var ki. Müzik yapma isteğinizi neredeyse buruyor. Şunu iyi biliyorum; insanlar yeni bir üretimi, onun aslında kendisinde olmayan abartılı ışıltıyı, yetmedi bir diziyle veya popüler bir güdümle karşılarında bulmuyorsa… Şarkınızı dinlemekte zorlanıyorlar. Elleri, yürekleri, kulakları bir türlü varmıyor şarkıyla buluşmaya. Onları motive edecek başka düzen algıları var çünkü. Kötü de olsa popüler bir şeyin yanında, içinde haber olmanızı istiyorlar. Var olan durum bu. Ben albümümün kendi gücüyle yol alışından memnunum. Beni belki de çocukluğundan beri dinleyenleri tam mutlu etmiş olmasam da emeğime ve içtenliğime saygı duyduklarını biliyorum. Ve yeni şarkıların devamı gelecektir. Ayrıca varsın onunla tanışan kişi, öncesi beni hiç tanımamış olsun. İşte ne güzel… Yeni ve iradi bir keşfin unsuru olmak sahici bir şey. Özellikle gençler, hele genç müzisyenler öyle güzel yorum ve mesajlar gönderiyor ki, çok mutlu oluyorum. Bu anlamda yeni ve nitelikli bir dinleyici kitlesiyle buluşmak. Hani zamane deyimiyle az-öz ama “organik” büyümek daha sağlıklı ve keyifli galiba. Islığı bir enstrüman hatta vokal olarak değerlendiren bir müzisyensiniz. Islığın müziğinizde nasıl konumlandırdığınızı sizden dinlemek isteriz… Islık benim arkadaşım. Arkadaşınızla kurduğunuz ilişkide onu bir değerlendireyim derseniz kırılır. Islık benimle hep vardı ve bizim hüznümüzün gizli tanıklığını yapan masum bir eşlikçiydi. Zor zamanlarımızın sıkı bir yoldaşıydı. 1980’li yılların Metris ve Sağmalcılar zindanlarında bir çamaşır yıkama anında başlayan ve zaman zaman cezaevi duvarlarında yankılanan serüveni hâlâ devam ediyor… Bir albüme dönüşen yolculuğu sessiz sakindi… Ta ki bir hırsız, benim bir sahne ortamında çaldığım ıslığımı bütün dünyada satmaya başlayana kadar. Bu olmasaydı ben büyük olasılık onu yine özel yerinde bırakacaktım. Ama benim çeşitli ortamlarda çaldığım ıslıklarım bir pazarlama aracına dönünce ve de her seferinde mahkemelerle uğraşmak istemediğime karar verince “dur” dedim. Ve bir ıslık albümü yapma kararı aldım. “Efsane Islık”, “Nehir” vb. adlarla hırsızlığı yapılan “Dillirga” (Kıbrıs Halk Türküsü) 35 saniyelik performansım da dâhil dinleyiciyle buluşturdum, “Renkler ve Islıklar” adlı albümümü. Dünya ve çeşitli halkların ezgileri bir araya geldi bu albümde. Ardından ikincisini de yayınladım. Dünyanın her tarafından güzel tepkiler alıyorum. Çok seviliyor. “Renkler ve Islıklar”ın 3’üncüsü yolda. Önümüzdeki yıl çıkar. Özetle ıslığımın çıkış hikâyesi bu… Birçok müzisyen arkadaşımın albümünde de şarkılarına eşlik etti ıslığım. Onur Akın ve Mazlum Çimen gibi… Birçok grubun müziklerinde yine ıslığım insani dayanışmasını göstermiş oldu. İSYANI İÇİNDE SAKLI DURAN BİR ŞARKIYDI Hepsinin yeri farklı elbette ama yaptığınız şarkılar arasında Dokuz Altı Yolları’nın farklı bir tılsımı olduğunu düşünüyor musunuz? Neden bu kadar sevildi sizce? Aslında bu soruya cevap vermek benim için zor. Çünkü ürettiği her şarkısına ayrımsız çocukları gibi bakan ve onları insanlara sevgiyle taşıyan bir müzisyen olarak ben de anlamaya çalışıyorum. Kişiden kişiye değişen bir konudur bu. Zevk, beğeni, estetik algı. Öte yandan şarkılarım benim tarihim gibidir. Bu eser ilk bestelerimden. Ve çalışan emekçi arkadaşlarımın ortamında filizlenmişti. Ve tüm emekçiler sevdiler onu. İsyanı içinde saklı duran bir şarkıdır. Tıpkı insanımız gibi. Belki bu yüzdendir. Onların iki dünya arasındaki, yani tutsak, bastırılmış ve umut dolu kişisel hayatlarıyla... Bu hayatı daha nitelikli bir yarına taşımak için geçilemeyen kolektif tecrübe arasında kalmışlığı müzikleştirmiş olmamdandır belki de. Türkiye’deki müzisyenlerin salgın sürecinde yaşadıklarını nasıl değerlendiriyorsunuz? On binlerce müzisyen iyi kötü sahneden geçiniyordu. Fakat bu tamamen durdu. Çok içler acısı ama halkın da durumu aynı. İşsizlik, yetersiz ücret, açlık, hastalık, doğa katliamları, kadınların cinayetleri, kayıplar, SMA hastası bebeklerin ve ailelerinin çaresizliği, pahalılık, korkular, bir de üstüne pandemi. Müzisyenler kendi aralarında örgütlenemeyecek kadar çaresizler. Temsil eden kurumlar da keza öyle sahip çıkamayacak kadar çaresiz. Örgütlenmeden bir gelişme olmaz. Bu çok açık ortada duran bir konu. Hollanda’da süreç farklı olarak nasıl işledi? Son süreci kastediyorsanız, herkes gibi Avrupa halkları da yoksullaşma, pandemi gerekçeli hak gasplarıyla “demokrasi fakirliği” ve ırkçılığın kendini daha da hissettirdiği bir süreçte buldu kendini. Hani 90’+ dakikalarda yerde yatarak maçı kaynatan bir havadalar. Zaten birbirine zor sarılan toplumun selam bile vermekten geri kalmaya başlaması gelecek için kötü ipuçları veriyor. Fakat yine de en altta kalana zamanında düşünüldüğü için tariflenmiş haklar var ve bir nebze ayakta tutuyor. Kendini dünyanın efendileri sananlar her zaman kazançlılar ve bahçede yaşanan yangının içerde de devam edeceğini bildiklerinden bir adım önde gözüküyorlar. Ve insanları örgütlenme ve sosyal-siyasal konularda modern tüketim araçlarıyla ne kadar felç edip bencilleştirirlerse o kadar ömürlerini uzatacaklarını bildiklerinden, “yeni normal” adıyla hastalıklı bir düzen kurmaya başladılar. Sınıfsal örgütlenme, göçmenlik ve entegrasyon vb. konularda geri(leyen)den gelen yanımızla bu son tablo birleşince dünyanın bu yerinde olmak pek bir şey değiştirmez bence. Pandemi, problemleri de çözümleri de bir tık küreselleştirdi. Bu benim görüşüm. Bana gelirsek, Hollanda’ya geliş sebebim, burada konservatuvarda (Codarts) okuyan oğlumdur. 2015 yılı sonunda bana ihtiyacı olduğunu belirtmesi ile başlayan bir süreç. Yani baba-evlat duyarlılığı. Ama bildiğiniz gibi oğlum da bir müzisyen ve biz burada önceden yaptığımız işlerimiz olan müziğe de birlikte devam ederek yol alıyoruz. Ve inatla bu işimizle hayatta kalmanın mücadelesini de veriyoruz. Onun dışında dili iyi konuşabilmeniz, meramınızı anlatabilmeniz ve yeni duygu ve düşüncelerinizi estetize edebildiğiniz şiirlere, şarkılara dönüştürmeniz ve de tabii ki işinizin gerekliliği olan kurumlarla ilişkilerinizi düzenleyebilir, yönetebilir hale gelmeniz süreci... Neredeyse 6 yılı buluyor bu öğrenme süreci. Tabii ki dil eğitimi için uzun ve zorlu bir yol kat etmiş oldum ve bu süreç hala da devam ediyor. Ama dünyanın farklı bir yerinin kültürünü, yaşayışlarını, inançlarını, dillerini öğrenmiş olmak çok mutluluk verici benim için. Oyuncu Burak Sergen taburcu oldu
Zamanın ve hızın izleri: Lego Kent
İbrahim Karaoğlu “Günleri değil, anları anımsarız” der Cesare Pavese. Ona göre “Yaşanan zaman değil, anlardır”. Göz açıp kapayıncaya değin geçen zaman ve bölünmeyecek denli kısa zaman parçası olarak tanımlanan an kavramı nasıl da önemliydi geçmişte. Anlar, anıların belleğe kodlanma zamanlarıdır. Dün daha bir yavaş akıyordu zaman ve anlar tadında yaşanıyordu sanki, güzel anılara dönüşüyordu. Oysa günümüzde hızla ifade ediliyor artık anlar. Ve zamanın hızı duyumlarımızın hızını aşınca, yitiyor duyumsayabileceğimiz şeyler; renkler, sesler, nüanslar... Sürekli bir akış içinde olan zamanı, değişimleri, devinimleri büyük bir hızın etkisiyle algılıyoruz. En hızlı bakışımızla yakalamaya çalışıyoruz her şeyi. Her eylemimiz çabukluk üzerinden, bir bilinmez hızın yörüngesinde şekilleniyor ve olanı, değişeni yitiriyoruz çoğu zaman. Sıradan yolculuklarda bile izlenimlerimizi değiştiriyor hız, zamanın izlerini siliyor sanki. Öylesine bir hız içinde yaşanıyor çoğu anlarımız; gördüklerimiz, duyumsadıklarımız flulaşıyor. Anımsama değil, unutma süreci etkinleşiyor yaşantımızda. Her şey hızla şekilleniyor, hızla belirsizleşmiş biçimlere dönüşüyor. Öyle bir hız çağında yaşıyoruz ki makinalar hızla çalışıyor, hızlı dönüyor; rotorlar, çarklar, rotatifler... Uçakların, gemilerin, otomobillerin, raylı sistemlerin ve insanların çalışma hızı durmadan artıyor. Hızla tanımlıyoruz zamanı. Ne çok hız kavramı var artık yaşantımızda; mil hızı, gerilme hızı, tepkime hızı, ses hızı, iletişim hızı, sapma hızı, açısal hız vb. İşte bu kavramların etkinleştiği bir dünyada yaşamı çoğu kez hızın şekillendirdiği bir sanat yapıtının devinimsel görüngüleri gibi algılıyoruz.  FÜTÜRİZM, ESKİ ANLAMINI YİTİRDİ  Dünyanın geleceğini modernlik üzerinden, makinalaşma ve hız kavramlarıyla yansıtmaya çalışan fütürizm akımı da hem sanatı, hem de toplumsal devinimi belirlemeye çalışmıştı. Kısa sürede büyük bir İtalyan fenomeni olmaktan çıkıp dünyaya yayılmıştı. Edebiyattan resme, grafiksel ve mimari tasarımdan endüstriyel tasarıma, müzikten tiyatroya, gastronomiden modaya kadar geniş bir alanı kapsamıştı. Günümüze çok boyutlu bir sanatsal bellek bırakan fütürizm, eski hızını ve anlamını yitirdi artık. Bugün ilerici, yenilikçi ve olumlu bir geleceğin tasarımcısı olmaya dönüştü. Yeni bir bilinç oluşturmaya çalışıyor.  Hız kavramının etki gücü yaşantımızın her alanında etkinliğini sürdürüyor yine. Ressam Ayhan Çetin’in Galeri Soyut’ta açılan “Lego Kent” adlı sergisinde yer alan yapıtları izlerken hız kavramının sanatsal boyutları içinde dolanıp durdum. Hızın, zaman ve mekân üzerindeki etkisini yücelten değil, sorgulayan bir sanatçının; kent yaşantısının döngüsü içinde hızın şekillendirdiği etkilerle hesaplaşan ve zamanın ruhunun hızı kutsayan boyutuna eleştirel bir bakış sunan resimleri çok etkiliyor izleyicisini. Sanatçının sergi manifestosunda sunduğu bildirim de sanatının dilini çözümleyecek kadar etkili.  GEÇMİŞTEN GELECEĞE GELECEKTEN GEÇMİŞE  Ressam Ayhan Çetin, yaşama tanıklığının resmindeki yansıma sürecini şöyle açıklıyor: “Bir toplu taşıma aracı içerisine kendisini gizlemiş bir flanör (kent gözlemcisi) olarak... Dünyaya bir aracın cam kenarına oturmuşçasına pencere kenarından yaşam kadrajının sol yanından sağ yanına doğru akıp gitmesini izlediğini hissederiz. Kentle ilgili uzun metrajlı bir video kaydının hızlandırılıp izlenmesi de tren ya da otobüs camının kadrajındaki deneyim gibidir. Sabit duran binaların ışıklarının yanıp sönmesi, önünden kuşların gelip geçmesi, boğazda gemilerin sağa sola olan geçişleri, arabalar, rüzgârın savurduğu ağaçlar, kalabalık insan topluluklarının sağlı sollu hareketleri... Hayata dair her şey hareket halindeyken yatan, yıkılan ve tekrar dikilen binalar yaşayan bir yapıyı temsil etmektedir.   Geniş bir zaman dilimine ait kent görüntülerini adeta ‘bir an’a hapsederek imgeleri üst üste bindiren ve bunun sonucunda izleğimizde kimi zaman flu kimi zaman titrek bir görüntü yaratan... Resimsel yüzeyde akıp giden zamanın yoğun bir çizgi örüntüsüyle ele alındığını görürüz. Yapboz tahtasına dönen kentin dokusunu dokumaktan ziyade kent ruhunun dokusuna fırça darbeleri ve renkler aracılığıyla dokunarak zamansal bir süreci nasıl dönüştürdüğünün öyküsü...” Hızın, yaşam ve nesneler üzerindeki görüngüsüyle bağlamlı bir sanat diliyle ve kendi biçemiyle eşsiz bir görsel şölen sunuyor Ayhan Çetin. Yaşamın karmaşasının dinomosu olan hızın sorgulandığı her resminde zamanı; geçmişten geleceğe, gelecekten geçmişe doğru bir akışla sezdiriyor izleyicisine. Yolunuz Galeri Soyut’tan geçerse, hızla kodlanmış anların heyecanıyla dolanın resimlerin içinde. Dördüncü okumaya ne kalacak?
Libya’nın 2011’de halkı tarafından linç edilerek öldürülen diktatörü Muammer Kaddafi, ‘90ların ortasında bazı öykü ve denemelerinden oluşan bir kitap yayımladı. Önce Arapça sonra Fransızca basılan kitap, 1998’de Escape to Hell and Other Stories (Cehenneme Kaçış ve Diğer Öyküler) adıyla ABD kökenli bir yayınevi tarafından İngilizce yayımlandı.  Bendeki bu son versiyondan özellikle aklımda kalan bir öykü var. “Astronotun İntiharı” başlıklı bu kısa öyküde Kaddafi, uzay araştırmaları iptal edilince işsiz kalan bir astronotun hikâyesini anlatır: “İnsanlığın uzaya baş dönmesinden mustarip olacak kadar çok gitmesinden, hükümetin uzay programlarının maliyetini artık karşılayamaz hale gelmesinden, insanlığın Ay’a gidip hiçbir şey bulamamasından, iki astronotun bilim insanlarının Ay yüzeyinde deniz ve okyanusların varlığına dair yaptığı spekülasyonları boşa çıkarmasından ve ‘Süper Güç’ denilen kibirli ülkelerin bu kaynakları sahiplenip adlandırma yarışından, Ay’daki kaynakları -özellikle deniz kaynaklarını- ve Güneş Sistemi’ndeki diğer gezegenlerin zenginliklerini paylaşma konusunda neredeyse çatışmaya girmesinden, çekilen onca fotoğraftan ve yaşam arayışlarının umutsuzca sönmesinden sonra, insanlık baş dönmesi, mide bulantısı ve kıyamet korkusuyla yeryüzüne döndü. Aslında mesele basitti; bilinen tek yaşam kaynağı Dünya’ydı. Yaşam su ve yiyecek demekti, bize bunu sağlayan tek yer Dünya’ydı. İnsanın gerçek ihtiyacı ekmek, hurma, süt, et ve suydu. Gerekli oksijen de Dünya’yı kuşatıyordu. Böylece insanlık, uzaydaki macerasını bitirip yeryüzüne döndü.” ***  Hikâye böyle başlar ve artık işsiz olan Astronot’un iş arayışıyla devam eder. Adam önce bir marangozun yanında çalışmaya başlar ama ‘kendi uzmanlık alanından uzak’ bu alanda en basit işleri bile yapamaz. Sonra bir tornacının yanında, ardından bir demircinin dükkânında, sonra inşaat ve tesisat işlerinde çalışmayı dener ama hiçbirini beceremez. Boya badana işlerini de dener ama yine ‘kendi uzmanlık alanında eğitimini görmediği’ -Kaddafi Astronot’un eğitimini sürekli küçümseyerek vurgular-, hatta çizim, müzik, örgü işlerini bile bilmediği için hep başarısız olur. Sonunda kenti geride bırakıp çiftçilik yapma umuduyla taşraya gider.  Bir köylü sorar: “Yeryüzü hakkında ne biliyorsun evlat?” Köylü ‘yeryüzü’ (earth) derken gezegeni değil toprağı kastetmektedir. Astronot şöyle cevaplar: “Yeryüzü’nden uzaklaştıkça yerçekiminin etkisi azalır, sonunda tamamen ağırlıksız olacağımız noktaya kadar yavaş yavaş ağırlığımızı kaybederiz. Yeryüzü’nün çekim etkisinden kurtulduktan sonra başka bir gezegene ulaşınca yeniden ağırlığımızı kazanırız. Ve böyle devam edip gider işte…” Köylünün bakışlarındaki “Ne diyor bu adam be?!” ifadesini gören Astronot, daha fazla bilgi vermesi gerektiğini düşünür: “Yeryüzü Jüpiter’den bin 322 kez daha küçüktür, bu yüzden 12 Yeryüzü yılı 1 Jüpiter yılına denk gelir. Jüpiter’in üzerindeki kırmızı leke bile Yeryüzü’nü içine alabilecek kadar genişken, Satürn Yeryüzü’nden 744 kat büyüktür. Yeryüzü’nün kütlesi…”  Köylü hiçbir şey anlamadan dinler. Onu ilgilendiren Yeryüzü ile Jüpiter arasındaki mesafe değil, bu ağaçtan şu ağaca kadar olan mesafedir; derdi Merkür’ün kütlesi değil, o yıl alacağı hasadın ağırlığıdır. Öykü şöyle biter: “Köylü Astronot’u bir başına bırakıp uzaklaştı, büyük olasılıkla adam için üzülmüştü. Sonra Astronot, yeryüzünde yaşamını sürdürebileceği bir iş aramaktan vazgeçip kendini öldürdü.”  ***  İlk okuyuşumda öykünün ana fikrinden ve bilimsel gelişmelere karşı kullandığı dilden hiç hoşlanmamıştım; güvenlik nedeniyle oradan oraya göçerek Bedevi çadırında yaşayan bir diktatörden başka ne beklenirdi ki?! On yıl kadar sonra tekrar okuduğumda, büyük olasılıkla çevre sorunlarının ayyuka çıktığı bir dönem olduğu için, biraz daha makul geldiğini, başka gezegenlere kaçmak için girişilen çabanın Dünya’daki yaşam için kullanılmasının önemini düşündüğümü anımsıyorum.  Bugün öyküyü bir kez daha okuduğumda, bu iki hissiyatın arasında kaldığımı fark ettim. Uzay çalışmaları insanlığın gelişimi açısından son derece önemli, ama Türkiye Uzay Ajansı adlı kuruluş lüks VIP minibüs kiralamayla gündeme gelirken, doğru düzgün tarım üretimi bile yapamaz hale gelmiş bir toplumun “İnşallah Ay’a çıkacağız!” sözleriyle kandırılmaya çalışıldığı, insanlar nereye ve neye bakmaları gerektiğini bile bilmeden gökyüzünü izlerken altlarındaki toprak ve yanı başlarındaki ormanın betona dönüştürüldüğü, insana kendini ‘işsiz Astronot çaresizliği yaşayan köylü’ gibi hissettiren bir ülkede yaşıyoruz artık.  Ve gitgide Kaddafi’nin ülkesinden bile daha kötü bir noktaya doğru ilerliyoruz. Einstein’ın meşhur sözünü anımsayarak -”Üçüncü Dünya Savaşı’nda hangi silahlar kullanılacak bilmiyorum, ama dördüncüye sadece taşlar kalacak.”- merak ediyorum, bakalım dördüncü okumada neler hissedeceğim... Artkaraca "Ustalardan Fotoğraf Sergisi" ile açıldı
39. Uluslararası İzmir Tiyatro Günleri başlıyor
BirGün EGE İzmir Büyükşehir Belediyesi tarafından bu yıl 39’uncusu düzenlenen İzmir Tiyatro Günleri 25 Mayıs–25 Haziran tarihlerinde internet üzerinden evlere konuk olacak. Pandemi koşulları sebebiyle ertelenen tiyatro günleri kapsamındaki oyunların tamamı İzmirTube üzerinden yayınlanacak. İzmir Büyükşehir Belediye Başkanı Tunç Soyer, “Pandemi koşullarından dolayı salonlarda perde açamıyorsak evlerde perde açarız. Her şartta tiyatro, diyoruz” diye konuştu. Uluslararası Tiyatro Günleri’nde 3 Almanya, 2 İtalya, 1 İspanya, 1 Yunanistan ve 1 Polonya’dan olmak üzere 8’i yabancı toplam 67 tiyatro gösterimi yer alıyor. İzmirTube üzerinden yayınlanacak Tiyatro Günlerinde 57 yetişkin oyunu, 6 çocuk oyunu, 3 performans ve 1 kukla gösterisi gerçekleştirilecek. Tüm yetişkin oyunları 19.00 ve 21.00 saatlerinde, hafta sonları gerçekleştirilecek çocuk oyunları ile performanslar ise 14.00’te izlenebilecek. Tiyatro Günleri, tiyatroların perde açamadığı bugünlerde tiyatrolara destek olmak, tiyatro izleyicisine online da olsa ulaşabilmek için geçen yıl olduğu gibi bu yıl da online gerçekleştirilecek. İzmir’in ikinci dijital festivali, 25 Mayıs’ta “Shirley” ve “Sevdadır” oyunları ile başlayacak. İzleyiciler 30 gün boyunca oyunları İzmirTube kanalından ücretsiz izleyebilecek. ÇOCUKLAR UNUTULMADI Tiyatro Günleri kapsamında çocuklar da unutulmadı. Etkinlik kapsamında festival boyunca hafta sonları çocuk oyunu sahnelenecek. Kanatlı Ağaç’tan Renkli Düşler Kumpanyası’na kadar 25 Haziran’a kadar her gün saat 14.00’te İzmirTube’da yayınlanacak. Festival programı hakkında detaylı bilgiye http://kultursanat.izmir.bel.tr adresinden ulaşılabilir.  Karşılıksız bir aşkın hikâyesi
Sinema ile edebiyatın ilişkisini karşılıksız bir aşk olarak nitelendirmem boşuna değil. Edebiyat, sinemanın ilk yıllarından bu yana filmlere kaynaklık etmiştir. Aralarında büyük hasılatlar elde eden, Oscar’lar kazananlar olmuştur, ama yazarlarını mutlu edenlerin sayısı pek azdır. Çoğu kez, yazarların kitaplarını filme aktaran senarist ve yönetmenlerden yakındığına tanık oluruz. Hatta senaryo yazımına katılmış olmalarına karşın, ortaya çıkan sonuçtan memnun olmayan yazarlar vardır. Sinema konusundaki bilgisi tutkusundan geri kalmayan yazarlarımızdan Enis Batur bir söyleşisinde, edebiyat yapıtlarından sinemaya aktarılan örneklerin çoğunda düşkırıklığı yaşadığını belirterek, Orson Welles’in “Dava”sını, André Delvaux’nun “Bray’de Randevu”sunu, Truffaut’nun bazı filmlerini istisnalar arasında sayıyor ve daha çok ‘ikincil’ kitaplardan yapılan uyarlamaları başarılı bulduğunu söylüyor. ‘Şiraze’ dergisindeki söyleşisinde yazar Ayfer Tunç da benzer görüşler paylaşıyor ve bir yapıtı sinemaya aktarırken, sadakatin önemli olmadığını, iyi bir uyarlamada eserin ruhuna ihanet etmemenin esas olması gerektiğini belirtiyor. Enis Batur, esas ‘marifet’in senaristlerde olduğunu belirterek, (geçenlerde yitirdiğimiz usta senarist) Jean-Claude Carriere ve Lillian Hellman’in isimlerini sıralıyor… Ayfer Tunç da, “Fransız Teğmen’in Kadını” ile Karel Reisz’ı ve ‘kötü’ romanlardan muhteşem filmler çıkaran Alfred Hitchcock’u örnek veriyor. Bu istisnaların sayısını çoğaltmak mümkün, ama ben iki filmden söz etmekle yetineceğim. DURAS VE COCTEAU’DAN 2021 İstanbul Uluslararası Film Festivali’nin ‘Dünya Festivallerinden’ bölümünde izlediğim filmlerden biri, “Suzanne Adler”. Fransız sinemasının usta yönetmenlerinden (“Bir Oda Hizmetçisinin Günlüğü”, “Eva”, “Sade”) Benoit Jacquot’nun imzasını taşıyan film, Marguerite Duras‘nın bir oyunundan uyarlama. Son derece yalın bir anlatım, etkileyici bir müzik ve inandırıcı oyunculuklar. Kamera, filmin yüzde 95’inde kadın ve erkeğin çevresinde devinim halinde. Tutku, bağlılık, ihanet, çıkarcılık ve yalanlar üstüne bir düet bu. Bir de görmediğimiz karakter var, yalnızca telefondaki sesini duyduğumuz ‘koca’… Oyunculuğunu her zaman takdir ettiğim Charlotte Gainsbourg, karakterin çelişkilerle dolu dünyasını abartıya kaçmadan, bakışlar ve duruşlarla anlatıyor. Alain Resnais’nin “Hiroşima Sevgilim”in yazarı, “Hindistan Şarkısı”nın yönetmeni Marguerite Duras, bu filmi izleyebilse mutlu olurdu diye düşünüyorum. İstanbul Festivali’nde izlediğim diğer bir film, İspanyol Sinemasının en popüler ‘usta’sı Pedro Almodovar’ın “İnsan Sesi” de bir büyük yazarın oyunundan yapılmış bir uyarlama. Bu kez iki değil, tek bir oyuncunun performansını izliyoruz hayranlıkla. Tllda Swinton’un yaratıcı oyunculuğunu, Almodovar estetiğinin içinde değerlendiren özgün bir Jean Cocteau uyarlaması... Almodovar cesur bir işe kalkışmış, çünkü Jean Cocteau’nun “İnsan Sesi” oyununu 1948 yılında İtalyan usta Roberto Rossellini beyazperdeye aktarmıştı. Bana sorarsanız, Rossellini’nin “Aşk” filminin ilk bölümü “Bir İnsan Sesi”ni ve filmin oyuncusu Anna Magnanni’nin gerçekçi yorumunu yeğlerim. Cocteau’nun, sevdiği erkek tarafından terk edilen kadını, Rossellini’de acı çeken kadın, Almodovar’da acısını kısa sürede yenerek yaşamını sürdürebilen güçlü kadına dönüşüyor… Duras’ın kadını ise, yaşadığı ‘aşk üçgeni’ içindeki tutsaklığından kurtulmaya niyetli değil, çünkü zengin kocasının sunduğu imkânları terk edecek cesareti yok. Telefondaki bir konuşmanın belkemiğini oluşturduğu bu üç film, bir tiyatro oyununu çağrıştırdı bende; Bertolt Brecht’in “III. Reich’ın Korku ve Sefaleti” oyunundaki ‘Yahudi Kadın’ epizodunu… Orada da tek bir oyuncu ve bir telefon vardır, ülkesini terk etmek zorunda kalan bir kadının sevgilisi ile yaptığı son konuşma, kadının iç dünyasındaki çalkantıları, çelişkileri, dönemin toplumsal bağlamı içinde yansıtır. Kadınlardan söz açılmışken, Hindistan’da kadınların kurduğu ilk haber ajansının öyküsünü anlatan, Rintu Thomas ve Sushmit Kosh’un yaptığı “Ateşle Yazmak” adlı belgeseli nasıl unuturum. Sözün gücünü, basının toplumsal yaşam üzerindeki etkisini gösteren bu başarılı belgesel, İstanbul Film Festivali programına yakışan yapımlardan biriydi. FİLMLERDEN KİTAPLARA Kitaplar üstüne filmlerden, filmler üstüne kitaplara geçiş yapmaya ne dersiniz? Pandemi nedeniyle, her zamankinden daha fazla ekran başında vakit geçirdiğimiz, daha çok film izlediğimiz bir gerçek, ama kitaplar da ihmal edilmeye gelmez… Birkaç kitap önererek bitirmek istiyorum bugünkü yazımı. Öncelikle, mesleğimizin duayeni, sevgili Atilla Dorsay’ın son iki kitabı: “Hayatımızı Değiştiren Filmler 2015-2020”in hemen ardından gelen “Hayatımızı Aydınlatan Muhteşem Kadın Dostlarım”. Hafta başında yayınlanan kitapta, Dorsay’ın yakından tanıma şansı bulduğu ve birlikte anılar paylaştığı 30 özel kadının portreleri var. Tiyatrodan sinemaya, müzikten müzeciliğe, yazarlıktan gazeteciliğe uzanan bir anılar demeti… Sevgili Atilla’nın epeyce kitabı var kütüphanemde, ama hepsi olmadığı için kaçıncı kitap olduğunu bilemiyorum. Bildiğim 50. Kitabı geçmiş olduğu… Kim bilir daha kaç kitap bekliyordur tezgâhta… Fatoş Güney’in “Camları Kırın Kuşlar Kurtulsun” anı-romanı, son zamanlarda keyifle okuduğum kitaplar arasında. Yılmaz Güney’in kendisine bıraktığı vasiyeti (“Yazmalısın, mutlaka yazmalısın! Yazacaksın değil mi? Anlatacaksın, beni, kendini, yaşadıklarımızı, direncimizi, zor günleri…”) en güzel biçimiyle yerine getirmiş Fatoş. Yeşilçam filmlerindeki zengin kız-fakir oğlan hikâyeleri gibi başlayan, hapishane kapılarından festival saraylarına uzanan bir serüven… Fazla söze gerek yok, okumalısınız… Bir başka Yılmaz Güney kitabı da onun yaşamını yakından izlemiş bir dostunun imzasını taşıyor: Tahir Yüksel’in “Karanlıktaki Işık: Yılmaz Güney” adlı kapsamlı kitabını Adana Büyükşehir Belediyesi basmış. İçerdiği bilgi ve belgeler sinema tarihimiz açısından çok değerli… Uğur Kavas’ın “Ankara’dan Sahneler ve Kaderin Mahkûmları” adlı kitabı da bir başka yerel yönetim, Ankara Büyükşehir Belediyesi tarafından yayınlanmış. Kitapta, tamamı ya da bir bölümü Ankara’da geçen veya adını Ankara’dan alan filmlerin dökümü var. Sinemaseverlerin duyarsız kalamayacağı bir çalışma. Sinema yazarı-yönetmen dostum Mesut Kara’nın artıları ve eksileri ile sinemamızı irdeleyen “Artizler Kahvesi”, “Yeşilçam Hatırası”, “Devlet, Toplum ve Sinema” gibi kitaplarının yeni baskılarının yapıldığını görmek de sevindirici. Mehmet Soyarslan’ın “Sinemacı Gözüyle” adlı anı kitabı elime yeni geçti. Müzisyenlikten, film dağıtımcılığına, yapımcılığa uzanan bu anılar demeti, sinemamızın sorunlarını gündeme getiriyor, öneriler sunuyor. Aile şirketi Özen Film’i devraldıktan sonra ithalatçı olmakla yetinmemiş, sinemamızın gişe rekortmeni pek çok filminin ortak yapımcısı olmuştur Soyarslan. Pandemi nedeniyle yeni bir krize giren sinema sektörünün parlak yıllarına Soyarslan’ın kalemi aracılığı ile tanıklık etmeye ne dersiniz? Ya da, sinemamıza ilişkin kuramsal çalışmalara bir göz atmaya… Kendi payıma, yeni çıkan iki kitabı okumak istiyorum ilk fırsatta, Beril Ekşioğlu Sarılar’ın editörlüğünü yaptığı “Toplumsal Hareketler ve Sinema” ile Janet Barış ve Doruk Can Koçak’ın “Yeni Türkiye Sinemasında Sınıfsal Görünümler”… Sinema sanatı, beyazperdenin yanı sıra kitaplarda yaşıyor. Kitapları ihmal etmeyin… Eurovision Şarkı Yarışması'nı İtalya kazandı
Hollanda'da bu yıl 65'incisi düzenlenen Eurovision Şarkı Yarışması'nı, "Zitti E Buoni" adlı şarkısıyla İtalya'yı temsil eden Maneskin rock grubu kazandı. Rotterdam kentindeki Ahoy salonunda gerçekleştirilen "Kucaklama" temalı yarışmanın finalinde 26 ülkenin temsilcileri mücadele etti. Yeni tip koronavirüs (Kovid-19) nedeniyle 2020'de yapılamayan ve bu yıla ertelenen yarışmaya, Kovid-19 kısıtlamalarından dolayı 24 saat içinde alınmış negatif test sertifikası olan 3 bin 500 seyirci katıldı. Bu sayı yarışmanın yapıldığı salonun yüzde yirmisini kapsıyor. Yarışmanın finalinde İtalya'yı temsil eden rock grubu Maneskin'in, "Zitti E Buoni" adlı şarkısı 524 puanla birinci seçildi. Yarışmada Fransa'nın temsilcisi Barbara Pravi'nin seslendirdiği "Voila" adlı şarkı 499 puanla ikinciliği, İsviçre temsilcisi Gjon's Tears'in "Tout l'Univers" adlı şarkısı da 432 puanla üçüncülüğü elde etti. Yarışmada Azerbaycan'ı "Mata Hari" adlı eserle temsil eden Efendi de 65 puanla 20'nci oldu. Yarışma, 45 ülkede canlı izlendi.  İşte Eurovision 2021 sonuçları: 1. İtalya 524 2. Fransa 499 3. İsviçre 432 4. İzlanda 378 5. Ukrayna 364 6. Finlandiya 301 7. Malta 255 8. Litvanya 220 9. Rusya 204 10. Yunanistan 170 11. Bulgaristan 170 12. Portekiz 153 13. Moldova 115 14. İsveç 109 15. Sırbistan 102 16. Güney Kıbrıs 94 17. İsrail 93 18. Norveç 75 19. Belçika 74 20. Azerbaycan 65 21. Arnavutluk 57 22. San Marino 50 23. Hollanda 11 24. İspanya 6 25. Almanya 3 26. Britanya 0 Şairin Bavulu ustaları ağırlıyor
Şerif Mehmet UĞURLU Şairleri yazdıkları şiirler dışında tanıma isteği çoğumuzun aklından geçmiştir. Nasıl yaşar? Neyi sever? Neyi sevmezler? Haydar Ergülen’in geçtiğimiz nisan ayında Edebi Şeyler etiketiyle yayımlanan Şairin Bavulu isimli kitabı bize sevdiğimiz şairlerin kendi tarihçeleriyle ilgili çok güzel ipuçları veriyor. Yanlış anlaşılmasın Şairin Bavulu; bir edebiyat magazini değil. Sadece hepsiyle manen yoğun paylaşımlarda bulunmuş başka bir şair dostlarının onları hatırlayışı, dile döküşü. Dile döküşü diyorum zira bu kitap Ergülen ile okuru arasında hayli tatlı bir sohbet havasında ilerliyor. Bir büyüğümüzün artık günümüzde pek rastlanmayan o fotoğraf albümlerine bakarken yaşanması muhtemel tatlı bir heyecan kaplıyor insanın içini. Kitapta toplamda otuz yedi yazı yer alıyor. Bu yazılar; edebiyata damgasını vurmuş otuz dört portre hakkında bir bavul imgesi üzerinden kaleme alınmış. Yunus Emre ile açılan Didem Madak ile biten geniş bir liste. Haydar Ergülen’in kitabında kimler yok ki! Yahya Kemal, Lorca, Orhan Veli, Nazım Hikmet, Turgut Uyar, Edip Cansever, Nilgün Marmara, Ülkü Tamer, Arkadaş Z. Özger ve daha niceleri. Garip akımından İkinci Yeni’ye ve 80’ler, 90’lar şiirinde söz sahibi isimlerin Ergülen ile yakın ilişkilerinden gücünü, sahiciliğini alan yazılar, bir nevi hatırat… Bu kitabın meydana geliş hikâyesi Cemal Süreya’nın 99 Yüz kitabından hareketle başlamış. Haydar Ergülen, buna Oktay Rıfat için açtığı başlıkta şöyle yer veriyor: “Şairin bavulu, valizi, heybesi çantası diye yazıp duruyorum. Nereden icap etti diye sual edeniniz olursa, anlamışsınızdır ya, ben yine de yazayım. Cemal Süreya’nın 99 Yüz’ünden ve ondaki şemsiyeden! (…) Cemal Süreya’nın şemsiyesinin yerine ben de bavul metaforuyla şairleri yazmaya başladım. Hangi şairleri derseniz, daha çok da gidenleri. Gidenler, kalanlardan çoktur çünkü her zaman. Sayıya vurunca değil kuşkusuz, ağırlığa, yoğunluğa göre” [s.36]  AHMED ARİF DE BURADA METİN ALTIOK DA Ergülen; çoğuyla yarenlik ettiği bu şairlerin soyut ve somut düzlemde bir bavulla nasıl yan yana gelebileceklerini, neyi kullanacaklarını düşlüyor. Bu düşlerde örneğin Yahya Kemal iki bavulla karşımıza çıkıyor. Biri, resmî işleri için yanında taşıdığı… Yunus’a heybe düşüyor doğal olarak... Necatigil bavulunda gömlek, pantolon mu bulundurur sanıyorsunuz! Onun bavuluna gurbet doluyor Ergülen’in satırlarında. Ahmed Arif; kurşun yemiş anılarla, sepya fotoğraflarla karşımızda beliriyor. Bir de halkının talana gitmiş gençliğiyle. Ece Ayhan; tahta bir valiz almış eline. Refik Durbaş da keza öyle. Ergülen’in yakın dostu Madak, bir çanta kullanıyor oysa. Böyle sürüp gidiyor yazılar. Haydar Ergülen’in geniş network’ünde bulunan bu isimlerin anılarda kalan gülüşleri, tavırları, yaşayışları aslında bu bavullardan saçıp dökülen… Ancak kitabın kimi yerinde yüreğimiz elvermiyor satırlar sürüp gitmeye. Metin Altıok mesela… Behçet Aysan, Nilgün Marmara sonra… Hele Arkadaş… Neyse bir de bond çanta kullanan bir gizemli bir şair var. Adı gizli saklı kalmış zamanın çarkında. Ergülen’in daha önce bir dergide yer alan bu yazısını okumadıysanız eğer bu güzel bir fırsat olabilir. Bavul herkes gibi bana da yolculuğu hatırlatıyor. İnsan ömrünün bu yolculuğun duraklarında neler görüp, eylediği hep merak konusu. Hele de mevzubahis şairler olunca. Haydar Ergülen’in bu çalışması adeta bir dostlar meclisinin yarenleri arasında kısa süreli bir yolculuğa olanak tanıyor. Kitap gerek kapak tasarımı ile gerek formasıyla da şık bir bütün oluşturmuş. Gözüme takılan birkaç redaksiyon hatası dışında sorunsuz çıkmış. Kanımca okurların severek okuyacağı bir bütün olmuş Şairin Bavulu. Tavsiye edilebilir bir çalışma… Yaşamak için Oksijen değil amaç gerek
Oksijen (Oxygène) Alexandre Aja‘nın yönetmenliği ve Mélanie Laurent'in performansı ile seyirciyi gayet keyifli bir yolculuğa çıkaran, bilim kurgu alanında dolanan, klostrofobik bir yerde geçen hayatta kalma temalı Netflix yapımı Fransız gerilim filmi. Kim olduğunu, oraya nasıl geldiğini hatırlamayan Liz’in kriyojenik bir kapsülde uyanmasıyla başlayan filmde, içinde bulunduğu kapsüldeki oksijenin hızla tükendiğini de anlamasıyla bir kâbus başlıyor. Bu kâbustan kurtulmak için de hafızasını geri kazanması gerekiyor. Görüldüğü gibi senaryo her anlamda gerilimi arttırmak üzerine kurulmuş. DÜNYADA NELER OLUYOR? Birisini sonradan hayata döndürmek için kullanılan teknoloji ister kriyojenik olsun ister başka bir teknoloji olsun, benzer akslarla ilerleyen bu filmlere ben, ‘zamanda donma filmleri’ diyorum. İnsanlığı, Dünya’yı tehlikeye sokmuş virüs, iklim krizi gibi kıyametler sonrası hiper uykuya yatmış olanın erkenden uyanması ve ne olup bittiğini anlamaya çalışması aslında orijinal bir fikir değil. Sinemada akla gelen son örneklerini Uzay Yolcuları (Passengers, 2016), Uzayda Dehşet (Pandorum, 2009) ve bence en başarılarından olan Ay (Moon, 2009) olarak sıralayabilirim. Bu tür filmlerin genelde üç ark dönümleri olmakta, yani hikâyeyi veya karakteri bir durumdan diğerine taşıyan olay örgüleri. Bu olay örgüleri, bilmece bulmacalı veya kandırmacalı ilk kısım, karakterin gerçekleri ortaya çıkarmaya yaklaştığı veya çözdüğü ikinci kısım ve bulmacanın tamamen çözülerek amacın/felsefenin ortaya çıktığı üçüncü yani final kısım olarak genelleştirilebilir. Finale ulaşana kadar yaratılan tansiyon seyirci için zevkli sinema sunar. Ancak final esasen sonuçtur, seyirciye mesajdır, filmin felsefe taşının bulunduğu yerdir. Yani filmi esas unutulmaz kılan yer kaçınılmaz olarak burasıdır. Oksijen filminin, benzerlerinde olduğu gibi, ilk iki arkı çok başarılı işliyor ancak finali niteliksel olarak tatmin etmiyor. Amaçlanan ve bu amaca giden yol biraz fazla sıradan. Bu yüzdendir filmi tanımlamak için ‘Yaşamak için Oksijen değil amaç gerek’ başlığını atmam. İnsanlığın neden bu hale geldiği, insanlığın neye rağmen ve neden bu kadar kurtarılması gerektiği ve kurtuluşunun nasıl olacağı meselesi gerçek hayatta da sinema filmlerinde de üstünkörü geçiştirilebilecek noktayı çoktan geçti. KENDİNİ ONUN YERİNE KOY Filmin yarattığı tansiyona hiçbir lafım yok. Zaten işin arkasında bu konunun bir numaralı uzmanlarından Alexandre Aja yer almakta. Kendisi tezgâhını nereye kurarsa kursun ‘kendini onun yerine koymak’ formülünü hakkıyla yapıyor. Bir kasırga sırasında evin bodrum katında sizi bir timsahla mücadelede bıraktığı Ölümcül Sular (Crawl), New Mexico’da çölde insan eti yiyenleri baltayla deştiğiniz Tepenin Gözleri (The Hills Have Eyes), katilden saklanırken nefesiniz duyulmasın diye elinizi ağzınızla kapattığınız Yüksek Tansiyon (High Tension) filmlerinde yaptığı gibi, yönetmen bu sefer de seyirciyi kriyojenik bir kapsülde uyandırıyor. OYUNCULAR VE FARELER Oksijen filmini tek oyunculu film diye değerlendirebiliriz. Soysuzlar Çetesi filmindeki karakteri ile akıllarda yer eden, ne yazık ki fiyasko aksiyon filmi 6 Underground’da Michael Bay'in azizliğine uğrayan aktris Mélanie Laurent bu filmde harika ve ikna ediciydi. Görüntü yönetmeninin daracık alan hissini vererek oyuncunun duygu durumlarını yakalamasını ise göz ardı etmemek gerekir. Filmin sanatsal dizaynı iyiydi, görsel efektleri makul bir seviyedeydi. Laboratuvar fareleri ve gökten düşen tohum kabukları gibi semboller kolay anlaşılır ve hikâye ile entegreydi. Ki yeri gelmişken bir kez daha söyleyelim bilim alanında kullanılan ‘denek hayvanları’nın yani hayvan şiddetinin tamamen bitmesi gerektiğini film belki ima etmiyor ama bizim bunu her fırsatta vurgulamamız şart. İzmir’de Uluslararası Film ve Müzik Festivali başlıyor
İzmir Büyükşehir Belediyesi, festivaller takvimine tematik bir festivalle katılmak, ihmal edilmiş bir alan olan sinema-müzik ilişkisini gündeme getirmek, İzmir’i bir sinema kenti yapma hedefi doğrultusunda sinema ve müzik sektörlerini İzmir’de buluşturmak amacı ile “İzmir Uluslararası Film ve Müzik Festivali” düzenliyor. Dünya Müzik Günü olan 21 Haziran’da başlayacak ve 1 Temmuz’daki ödül töreni ve kapanış konseri ile sonlanacak olan ilk festivale ilişkin bir basın açıklaması yapan İzmir Büyükşehir Belediye Başkanı Tunç Soyer, Haziran ayında sinema salonlarının faaliyete geçeceğini umduklarını, pandemiden bunalan seyirciye ve sinema sektörüne moral desteği sunmak amacıyla gerekleştirecekleri festivalde açık havanın yanı sıra pandemi kurallarına uygun biçimde salonlarda da gösterim yapmayı planladıklarını belirtti. Festivalin yarışmalı bölümünün bu yıl yalnızca Ulusal düzeyde olacağını, yarışmaya seçilen filmlerin akşamları Kültürpark’daki açık hava sinemasında gösterileceğini kaydeden Soyer, açılış töreninde film müziğimizin ustalarının yapıtlarını içeren bir konser gerçekleştirileceğini söyledi. ULUSAL YARIŞMA Yönetmenliğini Vecdi Sayar‘ın üstlendiği festivalde, sinema- müzik ilişkisi bağlamında En İyi Film, Jüri Özel Ödülü, En İyi Kadın ve Erkek Oyuncu, En İyi Özgün Müzik, En İyi Özgün Film Şarkısı ve En İyi Ses Tasarımı ödülleri verilecek. Festival Jürisi, yönetmen Ezel Akay’ın başkanlığında, müzikal oyunlardaki başarısı ile tanınan oyuncu Tülay Günal, müzisyen-akademisyen Prof. Berrak Taranç, besteci Cem İdiz, akademisyen-yazar Prof. Oğuz Makal, söz yazarı Mehmet Teoman ve film müziği alanından bir akademisyen Feyzi Erçin’den oluşuyor. Tunç Soyer, festival ödüllerinin ‘Kristal Flamingo’ adıyla anılacağını, En İyi Film ödülünü kazanacak filmin yapımcısına, bir sonraki filmini İzmir’de çekmesi -çekimlerin en az %40’ını İzmir’de gerçekleştirmesi- koşuluyla, İzmir Sinema Ofisi tarafından 300.000 TL değerinde lojistik destek sağlanacağını, İzelman AŞ’nin de En İyi Film’in ve Jüri özel ödülünü kazanacak filmin yönetmenleri ile En İyi Kadın ve Erkek Oyuncular, En İyi Film Müziği bestecisi, En İyi Film Şarkısı bestecisi ve En İyi Ses Tasarımcısına da 10.000’er TL tutarında akçalı ödül verileceğini açıklayarak, festivalin sinema sektörünün İzmire yönelmesine katkı sağlayacağına inandıklarını belirtti. Festival logosu, usta tasarımcı Bülent Erkmen’in imzasını taşıyor. Festival programının, “Hayatım Müzik”, “Müzik ve Toplum”, “Müzik Belgeselleri”, “Her Yaştan Çocuklar İçin” ve “Ustalardan Kısalar” başlıklı bölümlerinde, müzik ve müzisyenler üstüne yapılmış uzun ve kısa metraj filmlerle birlikte festivalde yaklaşık 90 film gösterilecek. Pandemi koşulları izin verirse, açılış ve kapanış törenlerine, İzmir Fransız Kültür Merkezi katkıları ile Fransız müzisyenler de katılacak. TV DİZİ MÜZİKLERİ DE ÖDÜLLENDİRİLECEK Festival çerçevesinde, televizyon alanında da bir değerlendirme olacak. TV eleştirmenleri Elçin Yahşi, Özlem Özdemir, Sina Koloğlu, Yazgülü Aldoğan, sinema yazarı Burak Göral, sinema ve müzik yazarı Cumhur Canbazoğlu ile besteci Serdar Kalafatoğlu’ndan oluşan Jüri, son bir yıl içinde (Mayıs 2020- Mayıs 2021) açık televizyon kanalları ile dijital platformlarda gösterilmiş dizilerin ana tema müzikleri ve şarkıları arasında bir değerlendirme yaparak, iki kategoride En İyi Özgün Dizi Müziği ve En İyi Özgün Şarkı ödülleri verecek. Bestecilere, Kristal Flamingo ödülleri 1 Temmuz’daki ödül töreninde verilecek. USTALARA SAYGI Festivalin ilk günü, sinemamızın üç usta bestecisi, Yalçın Tura, Arif Erkin ve Cahit Berkay’a ve gerek müzik, gerekse sinema alanda seçkin bir kariyere sahip olan değerli sanatçı Hümeyra’ya Onur Ödülü verilecek. Ustaların müziklerini yaptığı filmlerden bir seçki, ‘Onur Ödülleri’ bölümünde gösterilecek. Artık aramızda olmayan, eserlerinde yaşayan iki büyük usta da yapıtlarıyla ‘Anılarına’ adlı bölümde yer alacak: Atilla Özdemiroğlu ve geçen yıl yitirdiğimiz Timur Selçuk. Ahmet Adnan Saygun Sanat Merkezi’nde yapılacak Festivalin açılış töreninde, Tura, Erkin, Berkay, Özdemiroğlu ve Selçuk’un film müziklerinden oluşan bir dinleti sunulacak. ‘Onur Ödülleri’ ve ‘Anılarına’ bölümlerinde, yabancı ustalar da var. Bunlardan biri, Kieslowski filmlerine yaptığı bestelerle dünya çapında tanınan Zbigniew Preisner. Geçen yıl Temmuz ayında yitirdiğimiz İtalyan besteci Ennio Morricone, önceki yıl yitirdiğimiz Fransız sinemasının film müziği alanındaki ustalarından -Cherbourg Şemsiyeleri ile tüm dünyada ün kazanan- Michel Legrand pek çok filmde birlikte çalıştığı Jacques Demy filmleri, Arjantinli besteci Astor Piazzola yakın dostu -geçen yıl Aralık ayında Coranavirüs nedeniyle hayatını kaybeden- Fernando Solanas’ın iki filmi ile festivalin ‘Anılarına’ bölümünde yer alacak. Bu yıl Oscar’larda, Uluslararası Film dalında kısa listeye girmeyi başaran Bosna – Hersek filmi (TRT’nin de ortak yapımcılarından biri olduğu) “Quo Vadis Aida?”nın müziğinin bestecisi Polonyalı Antoni Lazarkiewicz’e de ‘Kültürlerarası Sanatsal Başarı Ödülü’ verilecek. Açıkhava’da yapılacak Ulusal Yarışma filmleri ve Kapanış filmi dışındaki yapımlar, İzmir Sanat, Karaca Sinema ve Fransız Kültür Merkezi’nde ücretsiz olarak gösterilecek. Hakan Taşıyan taburcu oldu
Müzisyen Hakan Taşıyan, tedavi olduğu Ankara Şehir Hastanesi'nden taburcu edildi. Taşıyan, taburcu olmadan önce, Ankara Şehir Hastanesi'ndeki tedavi sürecine ilişkin bilgi verdi. Geçen yılın ekim ayında karaciğer sirozu ve böbrek yetmezliği tanısıyla hastaneye başvuran Taşıyan, yaklaşık 7 aydır tedavi gördüğünü ve 1,5 ay önce de ameliyat olduğunu söyledi. Böbrek naklinin, dokuları uyumlu olduğu için kız kardeşinden yapıldığını belirten Taşıyan, sağlık durumunun iyi olduğunu ifade etti. Hayranlarına sevgilerini ileten Taşıyan, “Gün geçtikçe iyiye gidiyorum. En kısa zamanda tekrar yeni bir sayfayla sevdiklerimle birlikteyim inşallah. Sürekli kontrole gelip gidiyorum. Birkaç ay sonra, yaza daha iyi olacağım. Arayan soran herkese, bütün sevdiklerime, sanatçı arkadaşlarıma teşekkür ediyorum” dedi. Taşıyan ameliyatını gerçekleştiren doktorlara ve sağlık çalışanlarına da teşekkürlerini iletti. ‘YAVAŞ YAVAŞ TOPARLAYACAK’ Ankara Şehir Hastanesi Koordinatör Başhekimi Dr. Aziz Ahmet Surel ise “Hakan Bey yeni organlarıyla beraber artık diyalize ihtiyaç duymuyor. Vücudun artıklarını böbrek atıyor, karaciğer çok güzel faaliyetlerini yerine getiriyor. Vücut yavaş yavaş toparlayacak ve Hakan Bey yine kendini çok dermanlı, şarkı söyleyecek, keyifte hissettiği günlere gelecek” dedi. Çok yaşasın yerini yadırgayan şiir
Ulaş Tan Yurt Şiirleri 2007’den bu yana sanat-edebiyat dergilerinde yayımlanan Şair Anıl Cihan, İthaki Yayınları etiketiyle çıkardığı ‘Daha Önce Ölmüş müydük?’ isimli ikinci şiir kitabını okurla buluşturdu. Toplumun dayattığı ve değişkenlik gösteren kodları şiir dili ve ironi ile bir araya getiren şair, şiirlerinde çağın en büyük deformasyon silahı olan hızı da çağ eleştirisi olarak yansıtıyor. ‘Daha Önce Ölmüş müydük?’ bir yanıyla yaşadığı coğrafyaya odaklanıp temeline insanı alıyor, diğer yanıyla da sınırların ötesinde yaşanan acıları görmezden gelmiyor. Cihan ile kitabını konuştuk. Altı yıl aradan sonra ikinci kitabınız ‘Daha Önce Ölmüş müydük?’ selamladı bizleri. Kitabın ortaya çıkış serüveninden bahseder misiniz? Yaklaşık olarak üç ile üç buçuk yıl arasına yayılan bir yazma sürecinden bahsedebilirim. Bunun yanında 2019 Yaşar Nabi Nayır Şiir Ödülü kapsamında ‘Dikkate Değer’ görülme safhasından sonra, küçük dokunuşlarla kitap formuna büründü “Daha Önce Ölmüş müydük?”. Her yaratım süreci, elbet kendi deneyimini ve heyecanını beraberinde getiriyor. Çalışma temposu, çalışma disiplini de cabası. Görünen ve şairi tarafından algılanan bireysel oluşlar, toplumsal alanda yaşanan gelişmeler, bu yaratım sürecinin bambaşka boyutu. Fakat son sözü yine şairin yaşamda/ dünyada aldığı konum ve olaylarla iletişime geçme biçimi doğrultusunda şiirine kattıkları söylüyor diyebilirim. Dil ile olan organik bağ şiirin kuvvetini belirliyor böylece.  ‘Daha Önce Ölmüş müydük?” kitabıyla bize neyi göstermek istediniz? Ya da şiir gösterme aracı mıdır? Şiir bir ‘gösterme’ aracı olmaktan öte, bize gösterilen ya da kabul ettirilmeye çalışılan ‘sıradanı’ başka bir boyuta taşıma ve kendi gerçekliğinin sınırlarını yıkma uğraşı/ alanıdır benim için. Veri olanın popülerliği genelde niteliksiz olana kapı aralarken, verili olanı dönüştürme, sınırlarında gedikler açma, argümanları ters yüz ederek, çitin dışına taşma ve yayılma işinin şiirin elindeki yegâne kuvvet olarak görmek sanırım yerinde olacaktır. “Daha Önce Ölmüş müydük?” kitabım ile geçmiş, şimdi ve gelecek arasında sıkıştırılan insana -tabi kendime de- başka türlü bakmak da mümkün düsturunu fısıldamak istedim. Umarım, amacıma ulaşabilmişimdir.  DURDUĞUM YER İNSAN TEMELLİ OLMAK ZORUNDA  Şiirlerinizin tarih ile sıkı bir bağı var, bu açık. Fakat bir o kadar çetrefilli. Tarihe baktığınızda gördüğünüz nedir? İlk olarak, tarihe bir tarihçinin metoduyla eğilme düşüncesinden kendimi uzaklaştırmam gerektiği fikrini benimsedim. Tarih, verili olanın, yeniden yazılmış, şekil verilmiş olanın dışında kalanlardır. Elbette, her iktidar kendi projeleri, tasarladıkları, hedefleri doğrultusunda tarihi yeniden yazmıştır. Yazmaya da devam edecek gibi görünüyor. Bu noktada durduğum yer insan temelli olmak zorunda. İnsanı gözeten, yeri geldiğinde koruyan ve kollayan bir çıkış noktası. Geçmiş, şimdi ya da gelecek durduğum yer, toplumsal ya da bireysel olaylar da dâhil olmak üzere, insan. “Anlasana ölmekten değil yerini yadırgamaktan korkar bir halk daima” dizeniz önemli. Peki, yerini yadırgayan şiir? Sanatsal üretim, en başta yüksek dozda rahatsızlık ve bir o kadar da kabullenmeme ile başlıyor kanımca. Rahatsız olmak, rahatsız olunan şeye odaklanarak, bu bazen kendi ‘benimiz’ de olabilir tabi, onu yeniden ele alacak gücü kendimizde bulmak birinci öneme sahip. Hayatımızda yer eden, zihnimizin algılarına hasar vererek onları yeniden güncelleyen sanat yapıtlarını incelediğimizde, temelinde rahatsız edici yaratma dürtüsünün temel alındığı görülecektir. Çok yaşasın, yerini yadırgayan şiir. Çok yaşasın yerini yadırgayıp, rahatsız olan halklar. Bir elin nesi var
Biliyoruz ki bugünler de geçecek. Ama yeni günleri umutla kucaklayabilmemiz için herkese büyük görevler düşüyor. Özellikle kamuoyunun takip ettiği müzisyenlere, yazarlara, ressamlara, yönetmenlere, oyunculara, tüm sanat emekçilerine. Bu dönemin eleştirisini yaparken sadece bugünkü iktidarı değil, bir türlü sesi gür çıkamayan muhalefeti, günübirlik çözümlerden medet umanları, oturduğu sofraya, iş yaptığı insanlara dikkat etmeyen aklı başında bildiğimiz sanatçıları da eleştirmezsek yine demokrasi yolunda kazaya uğramamız kaçınılmaz. Demokrasinin elverişli ikliminde yetişen özgür düşünceye ve onun eserlerine sahip çıkmak yerine, güce ve iktidara yaranmaya çalışmanın sonuçlarını sanırım hepimiz görmüşüzdür. AKORTSUZ MÜZİSYENLER İÇİN DE BIÇAK KEMİKTE Şimdi bakıyorum da bir dönem iktidarın borazanı olmaya çalışan akortsuz müzisyenler bıçak kemiğe dayanınca seslerini yükseltmeye başladılar. Gönül isterdi ki bu tepki kişisel çıkarların sekteye uğramasından değil de kolektif bilinçten kaynaklansın ama buna da şükür. Zira bu ülkenin geleceği; bir televizyonda program yapmaktan da kabinenin üyeleriyle aynı uçakta seyahat etmekten de, aynı fotoğraf karesine girebilmek için birbirinin üstüne çıkmaktan da daha önemli. Yaşananların çoktandır farkında olan ve sesini yükseltmenin karşılığını hedef gösterilerek işsiz kalarak, mahkemelere düşerek hapislerde yatarak çeken tüm meslek temsilcileri demokrasi adına çok ciddi bir oluşumun hazırlığında. Demokrasi İçin Birlik Oluşumu bu görevi üstlenmiş. Bütün mesleklerin ve her sanat dalından temsilcilerin katkı sağlayacağı ‘Demokrasi Konferansı’ için çalışmalar aralıksız sürüyor. 24 Haziran’da gerçekleştirilmesi planlanan bu önemli toplantıya tüm sanat emekçilerinin de çok önemli katkı sağlayacağını düşünerek onların çağrı metninden satır başlarını paylaşmaktan dolayı mutluluk duyuyorum. “Türkiye, tüm hak taleplerinin bastırıldığı, bu taleplerin ileri sürülebileceği kamusal alanların iyice daraltıldığı otoriter bir rejimle yönetiliyor. Bir yanda; temel hak ve özgürlüklerin kullanılmasına olanak vermeyen bir rejimde demokrasi mücadelesi vermeye çalışan toplumsal kesimlerin, grupların ileri sürdükleri özgürlük, eşitlik, demokrasi talepleri var. Öte yanda; işsizliğin, yoksulluğun görülmemiş boyutlara geldiği, toplumun en az korunan kesimlerinin kırılganlıklarının arttığı, salgına karşı korunmada olsun, çalışma yaşamında olsun, eğitimde olsun, eşitsizliklerin kabul edilemez bir düzeye ulaştığı Türkiye’de ezilen kesimlerin hak talepleri var! Ancak iktidarın gözünde, hak talep etmek, sesini duyurmaya çalışmak ya terör, ya da terörle ‘iltisaklı’. >> Hak talebinde bulunan kişi ya da gruplar, başka hak taleplerine karşı kayıtsız kalamazlar, kendi talepleriyle başka talepler arasındaki ilişkiyi görmezlikten gelemezler. Oysa hak mücadelesini verenler, aynı tehditlerle karşı karşıya olmalarına ve aynı amaçla aynı mücadeleyi vermelerine karşın, güçlerini birleştiremiyorlar. >> Ağır tahribata uğratılan yargı ve hukuk alanında tüm demokrasi güçlerinin ortak çalışma ve müzakeresine duyulan ihtiyaç, her zamankinden fazladır. Haksızlıklar ve ağır adaletsizlikler nasıl giderilmelidir sorusuna, tüm demokratik muhalefetin ortak bir cevap üretmesi zorunluluğu vardır. Ayrıca, din, inanç ve inanmama özgürlüğünün güvencesi olan laiklik saldırı altındadır. >> Demokrasi, özgürlük talepleriyle, iş, ekmek talepleri birbirini tamamlayan bir bütün oluşturur. Biri olmazsa öbürü de olmaz. Ülkenin her yanından itirazlarını ortaya koyan bütün toplum kesimlerini, demokrasiden yana bütün kişi ve kurumları, bu konferansta yer almaya, seslerini ve güçlerini birleştirmeye çağırıyoruz.” Biz, yeryüzünün yerlileri
Tüm bedenler yerlidir; yerin yüzüne aittirler. “Biçimsizsiniz, bir o kadar da çirkin” diye seslendi yukarıdan birisi, “biçime sokulup güzelleştirilmeniz gerekecek; daha ellerinizi nereye koyacağınızı bile bilmiyorsunuz.” Sömürgeci göklerden seslenir; yeryüzüne ait değildir, tanrıların soyundan gelmiştir. Ve gelirken zihninde, biz yerliler için formların en güzellerini getirmiş; biçimsiz olanı biçime sokacak güzel kalıplar. Ama önce çirkin olduğumuza ikna edilmemiz lazım; güzel olan her şeyi bozan, biçimsiz, şer kuvvetleri. O yüzden ilk önce bizleri bilinçlendirmesi gerekecek. “Bilinç genelde bir bütün kendini daha üstün bir bütüne tabi kılmak istediğinde ortaya çıkar... bilinç, bizim uzantısı olabileceğimiz varlığa bağlı olarak doğar, bizi bu varlığa dahil eden araçtır” (Nietzsche). Kendinizden daha üstün bir bütüne tabi olduğunuzda sadece bilinçlenmekle kalmazsınız, aynı zamanda özneleşirseniz de. Öznenin Batı dillerindeki karşılığı ‘subject’in etimolojisine baktığınızda boyun eğdirmek anlamıyla karşılaşmak şaşırtmasın sizi. Sömürgeciye göre yeryüzünün yerlileri irrasyonel, biçimsiz ve ifadesizdir ve sömürgeciye boyun eğip de özneleştiklerinde, ancak o zaman rasyonel bir biçime sahip olabilirler; geometrik bir düzlemdeki güzel ve uyumlu motifler. Sömürgecilik öznellik düzeyinde işler ve yerli öznelliği, sömürgecilik sisteminin bir ürünüdür (Fanon). *** Biz, yeryüzünün yerlileri; ne zaman bilinçlenip özneleşsek, göksel kalıpları zihnimize ve sırtımıza geçirsek sömürgecinin göksel krallığında bir leitmotife dönüşüyoruz; durmadan yineleyen nakaratlara. Göksel krallıklar da nakaratlarla kurulur; nakarata dönüşemeyen yerli bedenlerin hiçbir değeri yoktur. Hâlâ yere ait bir yüzünüz varsa, mahlûkların en değersizi ve çirkinisiniz. Derhal bilinçlenmeniz gerekecek. Rönesans manifestosu, ‘İnsanın Değeri Üzerine’ başlıklı metnin yazarı Della Mirandola’yı dinleyin; derhal yerden uzaklaşıp göğe çıkın ve kendinize göksel, ulvi bir yüz edinin, bir leitmotif. Yeryüzü biçimsiz, çirkin yüzlerden oluşmuş kolektif bir yüzdür. Ve despotların gölgesinde evrenin tarihini yazanlar, yani mitos anlatıcıları biz yerlileri biçimsiz ve irrasyonel olarak tanımlarken aklı göklere yerleştirmişler. Biçimsiz olanı biçime sokan akıl ve hakikat göklerdedir. Yaslanın arkanıza ve bekleyin. Hakikat, her zaman olduğu gibi yukarıdan gelecek ve biçimsizlikten kurtulacağız. Gökyüzü; yeryüzüne karşı söylenmiş yalanlarla örülü. Nedense bu yalanlara sadece yeryüzünün bilinçli özneleri inanıyor. Özne olmayan diğer bedenlere bakın; nehirlere, ormanlara, taşlara, dağlara, bitki ve hayvanlara; bu yalanları taktıkları yok, hepsi bildiklerini okuyor. Mitos anlatıcılarının anlattıkları gibi yeryüzünde hayat hiç de biçimsiz ve akıl dışı değildir. Claude Monet gibi yeryüzüne içeriden bakanlar, “çirkin olan bir şey görmedim hiç” diyecekler. Hayatın güzelliği kendiliğindendir; kendi kendine devinmesi ve kendi kendini biçimlendirmesinden. Anaksagoras maddenin içkin bir aklı olduğunu ve kendi kendini biçimlendirdiğini söylediğinde içeriden konuşuyordu. Yerden yükselip de yukarıdan maddeye biçim giydirmeye hevesli despotlarla birlikte akıl da göklere taşınmış ve yeryüzü aşağılanmıştır. Göksel hakikat, despotların yalanlarıyla inşa edilmiş. Hakikati arıyorsanız, yeryüzünde arayın; maddenin içine gömülü. Kendini açımladıkça durmadan değişen ve bizleri değiştiren hakikat. *** Göksel hakikat çok ikna edici; devlet gibi hiyerarşik şekilde örgütlenmiştir çünkü; yeryüzünün yerlilerini çitlerin içine kapatma ve özneleştirme projesi. Hiyerarşi; Yunanca kutsal anlamına gelen ‘hieros’ ile erk, düzen anlamına gelen ‘arkhe’ sözcüklerinin birleşiminden doğmuştur. İlk önceleri göksel varlıkların, meleklerin seviyelerini göstermek için kullanılmıştı. Çok geçmeden kilise yönetimine özgü otorite aşamalarını gösteren bir sözcüğe dönüşmüştür. Ve ne zaman hakikatten söz etseler hiyerarşi giriyor devreye ve hizaya geçiyoruz. Fakat şimdi, yalanlarla örülmüş gökyüzü lime lime dökülüyor ve biz hala hazır olda duruyoruz. Alışkanlık işte. Aklın göklerde olduğuna ve hakikatin yukarıdan geleceğine alıştırıldık bir kere. Zihnimize ve sırtımıza giydirecekleri yeni kalıpları bekliyoruz. Netflix Türkiye’nin Haziran ayı film ve dizileri duyuruldu
Dijital yayın platformu Netflix, Haziran 2021'de Türkiye'de içerik kütüphanesine ekleyeceği yeni yapımları paylaştı. İkinci Türk orijinal yapımı Atiye’nin final sezon yayın tarihi de belli oldu. İzleyiciler 9 adet dizi, 3 adet de film olmak üzere toplam 12 yapımla karşılaşacaklar. Bunlar, platformun sevilen orijinal yapımlarının yeni sezonlarını da kapsıyor. Feel Good – 2. Sezon (4 Haziran) Stand-up komedyeni Mae Martin, hem ayık kalmanın zorluklarıyla uğraşıyor hem de kız arkadaşı George ile tutku dolu, karmaşık ve yeni bir ilişkide yol alıyor. Sweet Tooth – 1. Sezon (4 Haziran) Kıyamet sonrası dünyada tehlikelerle dolu bir maceraya atılan yarı insan yarı geyik bir çocuk, huysuz koruyucusuyla birlikte yeni bir başlangıç yapmaya çalışır. Atiye – 3. Sezon (17 Haziran) İstanbul’da bir ressam, çıktığı kişisel yolculukta Anadolu’daki arkeolojik bir alana dair evrensel sırları ve bu alanın kendi geçmişiyle ilişkisini ortaya çıkarır. Gezegenimizin Kritik Eşikleri (4 Haziran) David Attenborough ve bilim insanı Johan Rockström, Dünya’nın biyolojik çeşitliliğinin nasıl çöktüğünü ve bu krizin çok geç olmadan nasıl atlatılabileceğini anlatıyor. Headspace: İnteraktif Gevşeme Rehberi (15 Haziran) Rahatlamaya, meditasyona veya derin bir uykuya mı ihtiyacınız var? Bu interaktif Headspace yapımıyla deneyiminizi ruh hâlinize veya düşüncelerinize göre kişiselleştirin. Lupin – 2. Kısım (11 Haziran) Arsen Lüpen’in maceralarından esinlenen kibar hırsız Assane Diop, varlıklı bir aile yüzünden haksızlığa uğrayan babasının intikamını almak için kolları sıvar. Elite – 4. Sezon (18 Haziran) İşçi sınıfından gelen üç genç İspanya’daki seçkin bir özel okula kaydolunca, onlarla zengin öğrenciler arasında başlayan çatışma bir cinayete yol açar. This Is Pop – 1. Sezon (22 Haziran) Pop müzik kültürünün tarihinde anlatılmamış hikayeleri inceleyecek 8 bölümlük bu belgesel dizide, sanatçılarla yapılan röportajlarla birlikte kültürün dönüm noktası niteliğinde olan önemli anlar vurgulanacak. The A List – 2. Sezon (25 Haziran) Bu sürükleyici ve doğaüstü dizide, ücra bir adadaki yatılı kampa katılan bir grup genç kendilerini aşk, rekabet ve gizem dolu bir maceranın içinde buluyor. Trajik Orman (9 Haziran) Görücü usulü evlilikten kaçan bir kadın, Maya ormanının derinliklerine sığınır. Bu el değmemiş doğada insan ile doğaüstü varlıklar iç içe geçmektedir. Bir Eksik (18 Haziran) Bu samimi, eğlenceli ve duygu yüklü gerçek hikâyede dul bir adamı canlandıran Kevin Hart, dünyanın en zorlu işlerinden biri olan babalığı üstleniyor. America: The Motion Picture (30 Haziran) Amerikan Devrimi’ne alaycı bir bakış atan filmde motorlu testere sallayan George Washington, bira düşkünü kankası Sam Adams’la el ele verip Britanyalıları alt ediyor. Beyazperde kararmasın
HAZIRLAYAN: IŞIL ÇALIŞKAN Pandemi koşullarının etkilediği bir sektör de sinema oldu. Uzunca bir süredir kapalı olan sinema salonları bir buçuk yıldır ekonomik yükümlülüklerin altında eziliyor. Süreçten en çok etkilenenler ise bağımsız sinema salonları oldu. Evde daha çok vakit geçiren izleyicinin sinema alışkanlıkları yerini dijital platformlara bıraktı. Senaristler, yönetmenler ve oyuncular dijital platformlar sayesinde daha çok izleyiciye ulaşılabiliyorken yapımcılar ve sinema salonları için zarar büyük. “Kademeli Normalleşme Dönemi” kararları gereği, son genelgede sinema salonlarının açılışı 1 Haziran’a ertelendi. Sinema salonları sahipleri yaz döneminin zaten “ölü sezon” olmasından yakınıyor.  İzmir Karaca Sineması’nın işletmecisi Serdar Arslan, Sinema Eleştirmeni Banu Bozdemir, Oyuncu, senarist, yönetmen Ercan Kesal ve Oyuncu, Yönetmen, Senarist Müfit Can Saçıntı ile sinemaların akıbetini konuştuk.  Salon kavramı hayatımızdan kalkıyor Pandeminin salonların kapanma hızını artırdığını ifade eden Ercan Kesal, zaten değişip dönüşmekte olan seyirciyle filmlerin buluşma mekânlarının eve taşındığını belirtiyor. Kesal, “Yalnızca Türkiye’de değil. Avrupa’da da birçok salon kapandı. Sektörün salonla ilgili tarafında ciddi anlamda işsizlik var. Salon kavramı hayatımızdan kalkıyor” diye konuşuyor. Evde seyretme anlayışının çoğaldığını belirten Kesal, bu durumun beraberinde yaygınlaşan üretimi getirdiğini anlatıyor: “Ben evimde oturup da haftada 3 gün film izlediğimi hatırlamıyorum. Şimdi haftada 10 film tüketiyorum her gün 2 film tüketiyorum. Bu da beraberinde yeni içerik üretmeyi dayatıyor.” Bu süreçte birçok kez oyunculuk için teklif aldığını ekliyor. Nasipse Adayız filminin 21 Ocak’ta Roterdam’da gösterilmesinin ardından birçok festivalde izleyiciyle buluştuğunu anlatan Kesal, filmin 23 Nisan’dan itibaren Netflix’te gösterilmeye başlandığını ve bu sayede çok fazla izleyiciye ulaşabildiğini belirtiyor. Kesal, durumun yapımcı açısından da dezavantajlı olduğunu ancak senarist ve yönetmen için avantajlı olduğunu şu sözlerle vurguluyor: “Sinema salonu yapımcıyı çok mutlu eden bir süreçtir. Oradaki on bin seyirci ciddi bir geri dönüş sağlar. Ama bir yönetmen ve senarist olarak ne kadar çok seyirciye ulaşırsa o kadar iyi. Netflix’e satılınca daha çok seyirciye ulaşabiliyoruz. Belki benim daha önce sinemama şahit olmayan on binlerce insan şimdi filmimi bekliyor.”  100 bine film çektim 3 bin kazandım Yaz aylarının “ölü sezon” olduğuna vurgu yapan oyuncu, yönetmen Müfit Can Saçıntı, “Yazın sinemalar açılsa bile bir canlanma olmayacağı kesin. Bazı belediyeler açık hava sineması veya arabalı sinema uygulaması yapabilir. Ancak bunun da bir canlandırmaya yetmeyip sembolik düzeyde kaldığını geçen yaz gördük” diyor. Saçıntı, büyük sinema zincirlerinin salonların açılmasından yana olmadıklarını da vurguluyor. Süreç bittiğinde sektörde neler yaşanacağını sorduğumuzda ise şöyle yanıtlıyor Saçıntı: “Küçük ve yerli yapımcıların ve sinema işletmecilerinin battığını göreceğiz. Büyük ve yabancı sermayeye dayalı sinema zincirlerinin ve dağıtım şirketlerinin sallansa bile yıkılmadığını göreceğiz. Bunların korona öncesi geldikleri tekel ve hatta kartel konumlarını daha da pekiştirdiklerine şahit olacağız. O devlet yardımıyla film çeken sinemacı arkadaşların, devlete ve Avrupa fonlarına daha çok bağımlı hale geldiğine tanık olacağız.” Saçıntı, küçük ve yerli eser üreticileri ile dayanışma ve destek ağlarının geliştirilmesi gerektiğinin altını çiziyor. Saçıntı YouTube’da gösterime giren filminin masrafını karşılamadığından yakınıyor: “Dijital platformlara satmak isterdik satamadık. Çünkü ister istemez oralara daha bir yığılma oldu. Yaklaşık masraf olarak 100 bin harcadım borçlanarak. Kazandığım para en fazla 3 bin civarında.”  Bize kimse görüşümüzü sormuyor Önünü göremediğini ifade eden İzmir Karaca Sineması’nın işletmecisi Serdar Arslan, yaz aylarının da umut olamayacağını belirtiyor. 1 buçuk yıldır Covid’le mücadelenin sürdüğünü hatırlatan Arslan, “Sinemalar yine en son açılır. Kapalı alan olduğu için yine mağdur olan bizler olacağız. Zaten bizim sezon eylül ekimden sonra başlıyor. Yaz dönemi açılsa bile bizim için sıkıntılı olacak” diyor. Kredilerle ayakta kaldıklarını anlatan Arslan, “Ben bu süreçte evimi sattım ve kiraya çıktım. Evin parasıyla işyerinin kirasını ödüyorum. Bakanlık’tan bir destek aldık ama film oynatma koşulu var. Bu koşullarda filmler nasıl oynatılır bilmiyoruz” diye konuşuyor. Sinemaların ayakta kalması için toplu bilet alımı önerisinde bulunan Arslan, “İzmir’deki sivil toplum örgütlerinden hiçbir destek göremedik. Ticaret Odası’ndan öyle bir talebimiz oldu sadece aidatımızı karşılanıyor” siteminde bulunuyor. Arslan, dijital platformların da sinemayı sinemada izleme alışkanlığını etkilediğini vurgulayarak “Elimizden geldiğince götürebildiğimiz kadar götüreceğiz ama tabii pek umut vadetmiyor” diye konuşuyor. Bu süreçten en zararlı çıkanın bağımsız sinemalar olduğunu vurgulayan Arslan sözlerini şöyle sonlandırıyor: “Tekel sinema salonları AVM’nin içinde ve zaten kira vermediği için onlar bu süreçten etkilenmiyor. Kapalı kalması onların da işine yarıyor. Her sektör açılmak için mücadele verirken sinema sektörü Bakanlığa açılmaması için telkinde bulunuyor. Neden? Açıldıkları vakit kira verecekleri için istemiyorlar. Olan bizim gibi bağımsız sinemalara oluyor. Bize kimse görüşümüzü bile sormuyor.”  Önümüz sis perdesiyle kaplı Bahar ve yaz aylarının umutlu bakma ayları olduğunu ifade eden Sinema Eleştirmeni Banu Bozdemir, “Sinemalar genelde yaz aylarında az kapasite ile çalışır, herkes eylül sezonunu beklerdi, bu kez sinemalar için uygun açılma takvimi yaz olarak görülüyor. Önümüz büyük bir sis perdesi ile kaplı, ne zaman aydınlığa çıkarız bilinmiyor” diyor ve ekliyor: “Normale döndüğümüzde kısa bir şaşkınlık döneminden sonra hayata, işlerimize, sanata dört elle sarılacağımızı düşünüyorum.” Pandemi dönemi ve sonrasında sanat üretimlerinin tavan yapmasını beklediğini ifade eden Bozdemir, düşüncelerini şöyle aktarıyor: “Uzun süre evlerde vakit geçirdiğimiz için belki de sokaklarda, birlikte yapılan sanatsal faaliyetlerin değerinin artacağını ümit ediyorum. Gezi direnişinden sonra insanların parklara bakış açısı değişmişti, parkları daha fazla kullanıp, orada toplantılar, sanatsal faaliyetler yapmaya başlamışlardı. Pandemiden sonra da birlikte hareket etme duygusunun artacağını, hatta kutsaliyet kazanacağını düşünüyorum. Birlikte film izlemek, tiyatro seyretmek, müziğin duygusuna birlikte kapılmak daha anlamlı gelecek. Dünyada birtakım dengeler bozuldu, kapitalizmin kirli yüzü hep etrafımızda, bir bilinmezlik zırhının içinden umarım ki ancak üreterek, sanatın ve doğanın iyileştirici yüzüyle çıkacağız…” İranlı yönetmen Babak Khorramdin, anne ve babası tarafından öldürüldü, cesedi parçalandı
İranlı film yönetmeni Babak Khorramdin anne ve babası tarafından öldürüldü. İran’ın Rokna haber ajansına göre, başkent Tahran’ın Ekbatan bölgesinde parçalanmış halde bulunan cesedin, Babak Khorramdin’e ait olduğu anlaşıldı. Tahran polisi cinayet masası sorumlusu Muhammet Şehriyarı, Babak Khorramdin’in cinayete kurban gittiğini doğruladı. Açılan soruşturmada, maktulün anne ve babası oğullarını öldürdüklerini itiraf etti.  Babak Khorramdin'in gözaltındaki anne ve babası (Fotoğraf: Tasnim Haber Ajansı) Babak Khorramdin’in babası, oğlunu aralarında çıkan anlaşmazlık sonucu, oğluna önce uyuşturucu haplar içirdiğini, bıçakla öldürdükten sonra ise cesedini banyoda parçalara ayırıp çöp bidonuna attığını söyledi. ‘SESSİZ KALMAMAK GEREKİYOR’ Khorramdin’in ölümünün, 20 yaşındaki Ali Fazeli Monfared’in eşcinsel olduğu gerekçesiyle erkek kardeşi tarafından katledilmesinden kısa süre gerçekleşmesi büyük yankı uyandırdı. Iran International TV’de Orta Doğu analisti olarak görev yapan Jason Brodsky, “Babak Khorramdin’in korkunç ölümü, İran’daki aile içi şiddetin yalnızca son örneklerinden biri. Ali Fazeli Monfared ve Romina Ashfrafi kısa süre önce katledildi. Uluslararası toplumun bu konuda sessiz kalmaması gerekiyor” yorumunda bulundu. BABAK KHRORAMDİN KİMDİR? 1974 yılında Tahran'da doğan Babak Khorramdin, 2009 yılında Tahran Üniversitesi Güzel Sanatlar Fakültesi'nden sinema alanında yüksek lisans derecesi ile mezun olmuş, 2010 yılında çalışmalarına devam etmek için Londra'ya gitmişti. Babak Khorramdin 'in filmleri arasında "Renksiz Sarışın Yolsuz", "Salı: Anne", "Rosen (Corso)" ve "Kes" gibi kısa ve uzun metrajlı filmler bulunuyor. Babak Khorramdin’in en ünlü filmi, yurtdışındaki öğrenci yaşamıyla ilgili deneyimlerinden ilham alarak 2013 yılında yaptığı "Yaşar İçin Yemin Mektubu" idi. Kaynak: Tasnim Haber Ajansı, Ajans Bizim, Sözcü Usta sanatçı Erol Keskin son yolculuğuna uğurlandı
Dün yaşamını yitiren 89 yaşındaki usta sanatçı Erol Keskin için Şehir Tiyatroları Harbiye Muhsin Ertuğrul Sahnesi'nde tören düzenlendi. Keskin'in cenazesi, buradaki törenin ardından son yolculuğuna uğurlanmak üzere Teşvikiye Camii'ne getirildi. Teşvikiye Camii'nde yapılan cenaze namazına Erol Keskin'in eşi Suna Keskin, kardeşi Cengiz Keskin ve sanatçı dostları katıldı. Cenaze namazının ardından cenaze aracına konulan Keskin'in tabutu, alkışlar eşliğinde mezarlığa uğurlandı. Usta sanatçı, Zincirlikuyu Mezarlığı'nda toprağa verildi. EROL KESKİN KİMDİR? 1931 yılında İstanbul'da doğan Erol Keskin, çok sayıda tiyatro oyunu ve sinema filminde oyuncu, rejisör, senarist olarak görev almıştır. İstanbul Büyükşehir Belediyesi Şehir Tiyatrolarında genel sanat yönetmenliği de yapmış olan Erol Keskin, 1966 ve 1967 yıllarında Antalya Altın Portakal Film Festivali en iyi senaryo ödüllerinin; 2001'de 20. İstanbul Film Festivali, 12. Orhan Arıburnu Ödülleri ve 23. Siyad Türk Sineması Ödüllerinde en iyi erkek oyuncu ödüllerinin sahibidir. Bunların yanında 2004 yılında 8. Afife Tiyatro Ödüllerinde yılın en başarılı erkek oyuncusu seçilmiştir. 2013'te ise 17. Afife Tiyatro Ödülleri kapsamında Muhsin Ertuğrul Özel Ödülüne layık görülmüştür. Ünlü oyuncu Charles Grodin yaşamını yitirdi
Hakan Altun'dan sağlık durumuna ilişkin açıklama: Sahnelerden uzak kalacağım
Evimiz mecburen sergi salonu oldu
HAZIRLAYAN: IŞIL ÇALIŞKAN Pandemi şüphesiz ki sanatın her alanını vurdu. Ancak bu süreçte devlet nezdinde tamamıyla görmezden gelinen büyük bir kitle var. Plastik sanatlar olarak tanımlanan resim, heykel, seramik ve cam alanlarında üretim yapan sanatçılar tam bir buçuk yıldır hiçbir destekten faydalanamadı. Güvencesiz çalışan sanatçılar, bireysel çabalarıyla ayakta kalma savaşı veriyor. Sanatçısından galeri sahibine büyük mağduriyet yaşayan sanatçılar, önümüzdeki yazdan da umutsuz. Bu süreçte yeterince seslerini duyuramadıklarını ifade eden sanatçılar örgütsüz olmanın onlar için büyük bir engel olduğunu belirtiyor. Üretim malzemelerinin uçuk fiyatlara ulaşmasından yakınan sanatçılar üretimlerini makul koşullarda yapıp sanatseverlere ulaştıracak bir ortamın sağlanmasını talep ediyor. Şimdi söz onlarda…  Aldığım malzeme bir hafta sonra iki katına çıkıyor Pandeminin ilk zamanlarında üniversiteden mezun olduğu gibi kendi atölyesini kurduğunu anlatan Heykeltıraş Zeynel Abidin Koşarca ekonomik yükümlülüklerinin fazla olmasından yakınıyor. Koşarca, yaşadığı zorlukları şöyle anlatıyor: “Şu an ben evdeyim dışarı çıkamıyoruz, atölyeme de gidemiyorum ama kiramı vermek zorundayım. Dükkân sahipleri her zaman anlayışlı olmayabiliyor. ‘Ben karışmam kiramı vereceksin’ diyor. Malzeme fiyatları da sürekli artıyor. Ben metalle çalışıyorum ve metalin de kendi içinde iç dinamikleri var. Bir hafta önce 110 liraya aldığım saç plaka bir hafta sonra gittiğimde ise 220 lira olmuştu.” Sattığı eserlerin giderlerini karşılamadığı gibi zararda olduğunu da belirten sanatçı, “Zaten işin zor yanı da bu. Yaptığım işin en azından kendi masraflarımı karşılayabilmesi lazım ama şu an maalesef bundan söz edemiyorum” diyor. Sponsor desteğinin gerekliliğini vurgulayan Koşarca, “Yaz dönemi bizim piyasa için tatil dönemidir. Sergi sezonu eylülde açılır. Yazın atölyede olursak boş zamandan faydalanıp bol bol iş üretebiliriz ama tabii ki bunun için malzeme olması gerekiyor. Bu da para demek. Bir sponsor lazım işin aslı” ifadelerini kullanıyor.  Eser satamayınca koleksiyoner de sanatçı da mağdur Galerilerin sorunlarının pandemiyle birlikte yoğun şekilde arttığına değinen Tüm Sanat Galerileri Derneği (TÜSGAD) Başkanı Meral Öztürk, Bakanlık düzeyinde yapılan görüşmelerden sonuç alamadıklarını vurguluyor. Öztürk, “Belirli bir yaş üzerinde olan galeri sahipleri galerilerini açamadı. Birçok arkadaşımız da dijital altyapıya hâkim olamadı. Süreç de bir buçuk yıla ulaşınca da bir umutsuzluk yapısı oluştu” diye konuşuyor. İzleyiciyi ve koleksiyoneri galeriye getirmekte sorun yaşadıklarını ifade eden Öztürk, “Koleksiyonere eseri satamadığınız sürece sanatçıyı da galeriyi de ayakta tutamıyorsunuz. Böyle bir manzara var” diye konuşuyor. Sezonluk iş yapan bir yapıya sahip olduklarını söyleyen Öztürk, “Genelde eylül-ekim gibi başlar haziranın sonuna kadar gider. Yaz dönemi durgun geçer bizde. Herkesin umudu sonbahara kaldı” diyor ve ekliyor: “Sanatın sosyalleşmesini canlı tutabilen şey kişilerin eserlerle birebir iletişime geçmesi. Normalleşme sürecine geçtiğimizde izleyicileri kendi yerinde bulabileceğimizi düşünüyorum.” Dijitalleşme yapısının devlet desteği politikası haline getirilmesi gerektiğine vurgu yapan Öztürk, “Sanatçıya, galericiye bir politika izlenip desteklenirse çok güzel yol alırız. Plastik sanatlar sorunlarını ifade etmekte ve birlik olmakta güçlük yaşadı. Ama bu süreç belki bunların sorgulanmasına neden olur” diyerek sözlerini sonlandırıyor.  En azından Sanatçılara destek için ortam sağlanmalı Pandemiden önce Ankara’da yaşamını sürdüren Ressam Mahmut Özdemir, memleketi Elazığ’a deprem vesilesiyle gittiğini ve pandemi başlayınca bir daha dönüş yapamadığını belirtiyor. Özdemir, “Ankara’da hali hazırda bir evim vardı. Durumlar yatışınca tekrar dönerim diye düşünüyordum ama pandeminin uzayınca oradaki evimi boşalttım” diyor. Elazığ’da küçük bir atölye kurduğunu söyleyen sanatçı, yaşadıklarını şöyle anlatıyor: “Ben sanatsal üretime devam ediyorum ama bir buçuk yıldır hiç eser satamadım. Maddi olarak çok büyük problemler içerisinde üretmeye çalışıyorum. Yeri geliyor malzeme alamıyoruz. Bazen üretim devam edemiyor ve o sizin sanatsal yaratıcılığınızdan kaynaklı olmuyor. İki sene önce 50-60’a aldığım malzemeler şu an 150-200’e çıkmış durumda. Bazen bir çalışmada bol malzeme kullanman gerekiyor ama sen onu iki malzemeye yettirmeye çalışıyorsun.” Sanat dünyasını çok umutlu görmediğini ifade eden ressam, “Aslında kimseden para talep etmiyorum. En azından sanatçılara destek olmak anlamında ortam sağlanabilir. Süreklilik arz edecek işler olmalı” diye konuşuyor. Özdemir, sözlerini şöyle sonlandırıyor: “Bizi motive eden eserimizin atölyemizden çıkıp serüvenini devam ettirmesi. Benim eserlerim bir buçuk yıldır odamda sergileniyor. Artık buradan çıkıp başka kişilere ulaşmasını istiyorum. Bu tür destekler önemli.”  Arkadaşlarım kendi yağında kavruluyor Birleşmiş Ressamlar ve Heykeltıraşlar Derneği (BHRD) Başkanı Güzin Arısoy “Bu süreçte tabii ki sıkıntı yaşayan arkadaşlarımız oldu. Çünkü sadece resim yaparak geçinen insanlar var. Ama bu sürecin geçici olacağına dair inanıyorum” diyor. Ne kadar ses çıkarırsanız çıkarın hiçbir faydası olmayacağına inandığını ifade eden Arısoy, “İktidar bu konuda doğru düzgün destek olmadı ki sanatçıyı mı düşünecek ne yapıyor diye! Arkadaşlarım kendi yağında kavruluyor” şeklinde konuşuyor. Malzeme fiyatlarının çok uç noktalarda olmasından yakınan Arısoy, “Malzeme almaya gittiğimizde her seferinde üzerine katlanmış oluyor. Ben diyelim ki vitrinde şık bir kıyafet görüyorum. İçeriye girmeye çekiniyorum. Kendi kendime diyorum ki yok ‘Güzin onu alacağına malzeme alırsın.’ Bir ressamın, heykeltıraş hep malzemeye yatırım yapar” diye konuşuyor. Pandemiden sonra üretimlerde çok büyük bir patlama olacağını ifade eden Arısoy, sözlerini şöyle sonlandırıyor: “İnsanlar ellerindeki eserleri insanlarla paylaşmak isteyecektir. Çünkü sanatçıların elinde birikim oldu. Belki maddi sıkıntılardan dolayı moraller bozuk olabilir ama üretmekten vazgeçmiyoruz.” İyi delilik…
Dostoyevski’nin ‘Suç ve Ceza’ romanında Zosimov, şöyle diyordu Dunya'ya: “Bu anlamda hepimiz bir parça deliyizdir. Şu küçük farkla ki, 'hastalar' bizden biraz daha delidirler.” Hepimizin bir parça deli oluşuna katılmayan yoktur herhalde. Biraz deli olmanın iyi ve kötü tarafları var. Bir parça deli olmasak, bunca deli saçması şeye nasıl uyum sağlardık ki? Aslında bu uyum sağlamayla ilgili de Dostoyevski’nin şu meşhur sözünü anabiliriz: “İnsan, her şeye uyum sağlayan bir hayvandır.”  Hafta sonu, bir mafya liderinin itiraflarını dizi film gibi izleyen milyonlarca insan, koronaya da, kötü yönetilen bu olağanüstü duruma da tuhaf bir biçimde uyum sağlamış gibi görünüyor. Sokağa çıkma yasağına rağmen sokaklarda yapılan şampiyonluk kutlamaları, siyasi protestolar, parti kongreleri, marketlerde satılan ürünlere getirilen tuhaf yasaklar, sürekli sözler verilen ama bir türlü getirilemeyen aşılar, karmakarışık genelgelere göre düzenlenmeye çalışılan gündelik hayat ve daha bir dolu şey... Arno Gruen'e göre, özelikle 'Demokrasi Mücadelesi' kitabındaki yazdıklarına bakınca, bütün bu akıl dışılığın kökeni, çocukların yetiştirilme tarzından kaynaklanıyor. Çocuklar, anne babaların takındıkları pozlar yüzünden, içsellikten yoksun insanlar olarak yetişiyor ve bu insanlar kendilerine özgü bir kimliğe sahip olamadıkları için boyun eğecekleri bir gücün peşinde koşuyorlar. Böyle bir güç arayışına okumuş etmiş, entelektüel kişiler de dâhil olabiliyor. Sırf bu yüzden, geniş yığınların kendi içsel boşluklarından kaçabilmek için peygamber tavırlı veya demagog liderlere neredeyse iradesizce kapılmalarının nedenlerini anlamaya çalışıyor Gruen. Özellikle toplumsal açıdan güvensizlik dönemlerinde bu kapılmanın daha arttığı bilinen bir gerçek.  Ama delilik var, delilik var… İradesizce bir demagog lidere kapılanların deliliğini, ‘normalliğin deliliği’ olarak tanımlıyor Gruen. Deliliğin bu normal görünümlü halinin, dünya savaşları çıkartacak ya da katliamlar yaptıracak kadar tehlikeli sonuçları olabiliyor. Ama insan, her şeye uyum sağlayan bir canlı; bu denli uyum sağlayabiliyor oluşunu sitüasyonist Vaneigem ‘hayatta kalma hastalığı’ olarak tanımlıyordu.  Winnicott’un tespitine de yer veriyor Gruen, demokratik bir toplumun işlerlik kazanabilmesi için olgun bireylere ihtiyaç olduğunun altını çizerek. Duygusal olgunluk, ancak duygudaşlıkla mümkün olacak bir şey ve otoriter eğitim tam da bu duygudaşlığı bastırmayı hedefler. Yaratılan sahte kendilik, gerçek bir duygudaşlık kuramaz, çünkü kişi kendi duygularıyla da temas kuramamaktadır. Böyle kişiler için dünya korkutucu bir yer haline gelir, temel güven duygusunu çocukluğunda öğrendiği gibi dışsal bir otorite aracılığıyla ya da sahip olduğu şeylerle tanımlamaya çalışır. Tam tersine, çocukluğundan itibaren kendi duygu ve ihtiyaçlarını bilen ve ifade edebilenler için dünya sadece tehlikeli bir yer değildir ve kendi değerini başkalarına göre belirlemez; yeniliklerden korkmak yerine sevinçle hayatı ve kendisini keşfetmeye yönelir. Sanırım edebi ve felsefi açıdan iyi delilik ve kötü delilik ayrımı, kişinin kendisini ve dünyayı nasıl algıladığıyla ilişkili olarak ortaya çıkar.  Adam Phillips, korkudan bahsettiği ‘Dehşetler ve Uzmanlar’ kitabında, ilk korkulardan birisinin sevgiyi kaybetme korkusu olduğunu yazmıştı. Kendilerini kurbanlaştıran ve otoritelere boyun eğenler, yetersiz olduklarında sevgiyi kaybedeceklerine inandırılmış olanlardır bir bakıma. Sevgiyi güvence altına alabilmeleri, sanki sahip oldukları ve yaptıkları şeylerle mümkün olabilirmiş gibi.  Sait Faik, bir öyküsünde şöyle yazmıştı: “Yalnızlık dünyayı doldurmuş. Sevmek, bir insanı sevmekle başlar her şey.” İyi delilik… Her şeye rağmen insanı sevmek… Ses sanatçısı Yıldız Ayhan yoğun bakımda
Müziğin sesi soluğu kesildi
HAZIRLAYAN: IŞIL ÇALIŞKAN Salgının ilk günlerinden bu yana canlı müzik yasak. Müzik aletleri ve sesleri ile para kazanan yüz binlerce müzisyen tam bir buçuk yıldır işsiz. Sahne alamadıkları için ekonomik güçlük çeken müzik emekçileri arasında evini kapatıp memleketine dönen de var, müzik aletini satmak zorunda kalan da, yaşamına son veren de... Ancak hâlâ kalıcı bir çözüm bulunmuş değil. Müzisyeniyle, organizasyoncusuyla, ışıkçısıyla, sesçisiyle, rodisiyle, tonmaister’ıyla kocaman bir sektörden söz ediyoruz. Devletin 15 ay boyunca 5 kereye mahsus olmak üzere yaptığı biner TL’lik desteğin yetersizliği bir yana bu destekten faydalanamayan on binlerce emekçi var. Sektörün var olan sorunları pandemiyle birlikte içinden çıkılamaz bir hal aldı. Kayıtsızlık ve örgütsüzlük gibi temel problemler süreci güçleştirdi. Emekçiler pandemide yaşananlardan ders alarak ilerlenmesi gerektiği konusunda hemfikir. Normalleşme için 2022’yi işaret eden emekçiler, acil çözüm getirilmediği durumda canlı müzik sektöründe yüzde 75 azalma olacağı öngörüsünde bulunuyor.  MÜYAP Genel Koordinatörü Bülent Forta, Gnl Entertainment CEO’su Alp Çağrı Günal, Müzisyen Ezgi Aktan ve Salon İKSV Direktörü Deniz Kuzuoğlu ile sektörün akıbetini konuştuk.  BUNDAN SONRA BİR ARADA HAREKET ETMEK ZORUNLU Müzik sektörünün başındaki derdin yalnızca pandemiyle sınırlı olmadığını söyleyen MÜYAP Genel Koordinatörü Bülent Forta, “Bugüne kadar müzik hep ilk vazgeçilen şey oldu. Dolayısıyla müzikten para kazanan insanlar açısından da sıkıntılı bir durum ortaya çıktı” diyor. Önümüzdeki süreçte pandemiden ders alarak hareket etmek gerektiğine vurgu yapan Forta, düşüncelerini şöyle aktarıyor: “Müzik sektörünün ve kültür endistrüsündeki bütün sektörülerin son derece örgütsüz ve kayıt dışı olduğunu anladık. Dolayısıyla bu bir ortak talebi de imkânsız hale getirdi. Önümüzdeki süreçte müzik sektöründe emeğiyle çalışan bütün insanlar bu örgütsüzlük problemini nasıl çözeriz diye düşünmek zorundalar. Sendikalaşmaktan tutun kooperatifleşmekten çıkın bir sosyal güvenlik ve dayanışma perspektifiyle bir araya gelmek zorunlu.” Vergi yüklerinin ağırlığından bahseden Forta, “Bu devletin ağır vergi yükleriyle zaten insanlar üç kuruş para kazanıyorken yüzde 60’ını da devlete vererek kayıt içine girmeleri mümkün değil. Devletin de bu oranları düşürmesi gerekiyor ki bu sektörde bir kayıt içi sosyal güvenlik tarafından garantiye alınmış bir yapı olsun. Ayrıca yeni dijital dönemde canlı müzik için ekonomi yaratacak yeni iş modellerinin geliştirilmesi ve bunların kolaylaştırılması lazım” diye konuşuyor ve ekliyor: “Virüslerin küreselleştiği ve toplumsal felaketlerin bütün ülkeleri etkilediği koşullarda yeniden normale dönmek bir rehavete yol açmamalı. Umuyorum ki bu yaz daha iyi olacak geçtiğimiz yaza oranla.”  SALGINDAN YÜZDE 70 KÜÇÜLMÜŞ OLARAK ÇIKACAĞIZ Canlı müzik sektörünün artık ayakta kalamadığını ifade eden organizasyon şirketi Gnl Entertainment’ın CEO’su Alp Çağrı Günal, düşüncelerini şöyle aktarıyor: “Birçok arkadaşımız bu işi bıraktı. Restoranların, esnafın ne kadar isyan ettiğini görüyorsunuzdur. Onlar bu 14 ayın belki 6 ayını kapalı geçirdiler. Biz 15 aydır kapalıyız. Dolayısıyla bir yıldan fazla bir süre işimizi hiç yapmadan ayakta kalmamız mümkün değil. Bizim başka alanlarda iş imkânımız olduğu için şanslıyız ama sadece canlı müzik işi yapan arkadaşlarımızın çoğu bıraktı bu işi.”  2022 başından önce bir normalleşme beklemediğini aktaran Günal, “2022’nin başı gibi düşünürsek sektörde pandemiden yüzde 70-75 küçülmüş olarak çıkarız. Dünyada bu oran yüzde 40-45’lerde” diye konuşuyor.  Canlı müzik alanında çok uzun zamandır bir ticaret olmadığını vurgulayan Günal, “Başka ülkeler sektöre nakit destek veriyor. Çalışanlarının maaşlarını ödüyor. Konser mekânlarının kirasını ödüyor. Orada mülk sahipleri de bir şekilde anlaşmaya gidiyor. Bizim sektörümüz dondu. Bu durduğumuz dönemi bu işi yapan firmalara yük olmadan geçirmemiz gerekiyor ama Türkiye’de devletin böyle bir uygulaması yok” şeklinde konuşuyor. Bin liralık destekten tüm müzisyenlerin faydalanamadığının altını çizen Günal, “Bin lira da zaten iki yıl iş yapmayan birinin neyine yetsin. Devletten çok bir ümidi olmadığı için herkes kendisine bir yol bulmaya çalışıyor” diyerek sözlerini sonlandırıyor.  MESAFELİ ETKİNLİKLER SÜRDÜRÜLEBİLİR DEĞİL Salon İKSV Direktörü Deniz Kuzuoğlu ise kapanma sonrası etkinlik izinlerine bağlı olarak, mesafeli ve açık hava etkinliklerinin yapılabilmesi yönünde umutlu olduklarını ancak tam kapasitelerde büyük katılımlı festivaller ve konserler için planlamaların 2022’yi gösterdiğini anlatıyor. Kapalı konser mekânları için vaka sayılarının ve aşılanma yüzdelerinin belirleyici olacağını aktaran Kuzuoğlu, “Salon İKSV gibi 450 kişi kapasiteli ve çoğunlukla ayakta düzende programı olan bir mekân için mesafeli ve oturma düzenli etkinlikler yapmak ekonomik açıdan sürdürülebilir değil” diyor.  Kuzuoğlu, 2022’ye kalması durumunda olabilecekleri, “Bu da İstanbul’daki mekânların çok büyük bir kısmının neredeyse iki senedir faaliyet gerçekleştirememiş olması demek - ki bu maddi/manevi kayıp sürecini toparlamak için maalesef yine en az bu kadar hatta daha da fazla zaman gerektiği sonucunu gösteriyor” diye anlatıyor. Kuzuoğlu, önerilerini şöyle sıralıyor: “Özellikle bağımsız konser mekânlarının bu süreci hızlandırabilmeleri için belirli süre ön ödemesiz ve düşük faizli kredi imkânlarından, konser biletlerine uygulanan rüsum ve KDV oranlarının yeniden düzenlenmesine kadar mutlak surette destek paketlerine ihtiyaçları var. Ayrıca bu süreç gösterdi ki meslek birliklerinin yanında mekân ve sektör çalışanları birliklerine de ihtiyaç büyük.” Kuzuoğlu, Avrupa’da sıkça örneklerini duyduğumuz kontrollü pilot konser ve festivallerin yapılmaya başlanmasının da süreç yönetimini ve ihtiyaçların belirlenmesinde çok faydalı olacağını anlatıyor.  ARTIK YOK SAYILMADIĞIMIZ GÜNLERİ GÖRMEK İSTİYORUZ Müzisyen Ezgi Aktan yaz ayları için umut değil de belki umut kırıntısından söz etmenin mümkün olabildiğini anlatıyor. Aktan, “Konserler ufaktan fiziksel mesafeli ve tedbirli de olsa başlarsa sadece bu kadarını bile yapabiliyor olmak yok sayılmadığımızı görmek anlamında bana çok iyi gelecek” diye konuşuyor. Pandeminin gidişatına bağlı durumun değişkenlik gösterebileceğini aktaran Aktan, “Şu an için zor” diyor ve ekliyor: “Öyle sanıyorum ki hepimizin aşılanması dışında bir çözüm gözükmüyor.” 1 yıldan uzun süredir müzisyenlerin işlerini yapamadığını hatırlatan müzisyen, düşüncelerini şöyle aktarıyor: “Bu hem maddi hem manevi çok büyük bir sorun. En azından bugünden sonrası için daha kapsamlı ve gerçek desteklerin sağlanması gerektiğini düşünüyorum. Mesela İBB’nin gerçekleştirdiği İstanbul Bir Sahne projesini çok değerli buluyorum. Müzisyenlere konser verme imkânı tanıdıkları için hem üzerimizdeki ölü toprağı atılıyor hem de bu yaptığımız maddi bir karşılık buluyor. Benzer projelerin çoğalması bize bir nebze olsun moral olacaktır.” *** #Müziksusmaz Aralarında Niyazi Koyuncu, Hüseyin Turan, Selçuk Balcı gibi isimlerin de olduğu birçok müzisyen pandemi sürecinde ekonomik ve psikolojik sıkıntılar yaşayan ancak hiç destek alamayan yüz binlerce sanatçı için “Müzik Susmaz” adlı parçayı seslendirdi. Amaçları müzisyenlerin yaşadığı zorluklara karşı güç olabilmek ve farkındalık yaratmak. Müzik platformu emekçileri çağırıyor Türkiye Müzik Endüstrisi’nin envanterini çıkarmak adına kurulan Müzik Platfomu’nun kayıtları sürüyor. Platformun güncel verileri şöyle:  'Nasipse Adayız', Belgrad Film Festivali'nden ödülle döndü
Dünya prömiyerini Rotterdam Film Festivali'nde gerçekleştiren Ercan Kesal'ın yazıp, yönettiği "Nasipse Adayız", Belgrad Uluslararası Film Festivali'nden "En İyi İlk Film Ödülü"nü aldı. Barbu Balasoiu'nun görüntü yönetmenliğini, Ali Aga'nın kurgusunu, Oya Köseoğlu'nun ise sanat yönetmenliğini yaptığı Türkiye-Sırbistan ortak yapımı "Nasipse Adayız", şu an Netflix'te izlenebiliyor. Pandemi sebebiyle ödül törenine katılamayan Ercan Kesal, duygu ve düşüncelerini festivale katılanlarla paylaştığı videoda, Sırbistan'ın kendisinin hayatında özel bir yeri olduğunu, babasının okuması için aldığı ilk ciddi kitabın Ivo Andric'in "Drina Köprüsü" olması ve yıllar sonrasında "Bir Zamanlar Anadolu" filmiyle Sırbistan'a Emir Kusturica'nın davetlisi olarak gittiklerinde Kustirica'nın kendisine hediye olarak aynı kitabı hediye etmesinin kendisi için büyük anlamı olduğunu ifade etti. Türkiye prömiyerini yaptığı İstanbul Film Festivali’nden de ‘En İyi Yönetmen’, ‘En İyi Kurgu’ ve ‘FIPRESCI En İyi Film’ ödülleriyle dönen ‘Nasipse Adayız’, İstanbul’da bir belediyenin başkan aday adayı olan doktor Kemal Güner’in bir günde geçen trajikomik hikayesini konu alıyor. Film ayrıca Türkiye’de 27. Uluslararası Adana Altın Koza Film Festivali’nin ‘Ulusal Uzun Metraj Film’ yarışmasında ‘En İyi Film’, ‘En İyi Senaryo’ ve ‘Film Yönetmenleri Derneği En İyi Yönetmen’ ödülleri başta olmak üzere toplam 5 dalda ödül almıştı. Son olarak film 53. Sinema Yazarları Derneği (SİYAD) Ödülleri’nde ‘En İyi Film’ ve ‘En İyi Yönetmen’ ödülleri başta olmak üzere toplam 5 ödül kazanmıştı. Yapımcılığını Ay Yapım, Poyraz Film, Thalia Production ve Living Pictures'ın gerçekleştirdiği film Kültür ve Turizm Bakanlığı Sinema Genel Müdürlüğü ve Sırbistan Film Fonu tarafından desteklendi. Bile isteye yok sayılıyoruz
Sanat dünyası pandemi nedeniyle bir buçuk yıldır kan kaybediyor. Sahneler nasıl normale dönecek? Yaz ayları çare olacak mı? Sanatçılar, kültür sanat mekânları ve kooperatif temsilcileri yaşadıklarını anlattı. Dosyanın ilk gününde tiyatro emekçilerine söz verdik. Tiyatro dünyası salgından en çok etkilenen sektörlerden. Özel tiyatrolar birer birer kapanırken tiyatro emekçileri ise yaşama tutunma mücadelesi içinde. Devlet desteğinden hiç faydalanamayan binlerce tiyatro emekçisi ve onlarca sahne var. Tiyatrolar resmiyette kapalı görünmese de sokağa çıkma kısıtlamaları nedeniyle “fiilen yasaklı” durumda. Dolayısıyla hem sahneler hem de tiyatro emekçileri için gelir kapısı kapalı. Emekçilerin anlattıkları da durumun vahametini destekler nitelikte. Daha fazla uzatmadan sözü kendilerine bırakalım… SÖZÜN KENDİNDEN UTANDIĞI YERDEYİZ  Bu süreçte birçok sahne emekçisi yaşamını sürdürmek için alanının dışında mesleklerde çalışmak zorunda kaldı. 15 yıldır oyunculuk yapan Ayça Güngör de onlardan biri. Tiyatroda daha önce de birçok sorunla karşılaştıklarını ancak hiç bu kadar çaresiz hissetmediğini söyleyen Güngör, “Pandemi sürecinin başlamasıyla, elimizden tiyatrolarımız, seyircilerimiz ve en önemlisi umudumuz alındı. Yetmedi! Kültürel mirasa bu denli katkısı olan insanlar yani sanatçılar, bir de devlet tarafından yalnız bırakıldı” diyor ve ekliyor: “Üzerine bir de devlet gereken desteği sağlamıyor. Yasaklara dair açıklamalar yapılıyor, tiyatroların ve sanatçıların -bırakın çözüm odaklı olmayı- durumuna dair tek kelime edilmiyor. Bile isteye yok sayılıyoruz.” Bakanlık ile yapılan görüşmelerden hâlâ kalıcı bir çözüm için adım atılmadığını belirten Güngör, “Kültür sanat alanında üreten sanatçılar olarak, bu süreç bizi toparlanması yıllar alacak bir yıkımın altında bıraktı. Birçoğumuz ikamet ettiği evleri kapatıp ailelerinin yanına, memleketlerine döndü. Göçler başladı. Üreterek para kazanma gayemizi kenara koyduk, sadece günü kurtaracak işler yapmaya giriştik” diye konuşuyor. Güngör kendi yaşadıklarını şu sözlerle anlatıyor: “Ben şu an bir uygulama üzerinden metin düzenlemeleri yaparak sadece evin faturalarına katkı sunabiliyorum. Eşim akademisyen. Bizi ayakta tutan sadece onun maaşı. İstanbul’da yaşıyoruz ve kiralar korkunç. Bir akademisyen ve bir sanatçı olarak bu ülkede insanca yaşayamıyoruz! Sözün bile kendinden utandığı bir yerdeyiz. Bu ülkede insanlar Covid’ten değil, açlıktan ölmekten korkuyor artık. Devletin “önce insan” demesi ve bu vurgunun arkasında durması gerekiyor. Bunu yapmadığı sürece bizi daha da zor zamanlar bekliyor.” BİRÇOK TİYATRO YOK OLMAYA BIRAKILDI  15 yıldır faaliyetini sürdüren Bolu Bölge Tiyatrosu, Bolu’daki tek tiyatro ve devlet desteğinden faydalanamadı. Tiyatronun kurucusu Onur Yamak, Anadolu’daki tiyatroların büyük şehirdekilerden daha büyük zarar gördüğünü ifade ediyor. Yamak, 1 buçuk yıldır kapalı olan tiyatronun tiyatroya gönül verenlerin kendi arasında topladıkları paralarla ayakta kaldığını anlatıyor: “Ek işlerde çalışanlardan oluşan tiyatrocular var bizde. Bu oyuncuların maaşlarından fedakârlık etmeleri sayesinde bu güne geldik. Ben şahsi olarak ayakta tutabilecek durumda değilim” diyor ve kirası faturası ödenmek zorunda olan sahnenin önümüzdeki süreçte salonun akıbetinin belirsizliğinden yakınıyor. Tiyatro ibaresi olmadığı gerekçesiyle destekten faydalanamadığını anlatan Yamak, desteğin adaletsiz olduğunu şu sözlerle belirtiyor: “Miktarları geçtim herkese ulaşmıyor. Ankara’ya ulaşıyor diyelim. Ankara, Kırıkkale’ye ulaşıyor mu? Orada tiyatro yapan tiyatrocu değil mi? Sadece ve sadece bir arada hareket eden çok kalabalık olduğuna inanılan gruplar destek almaya gitti. Bu durumda diğer tiyatro grupları yok olacak demek bu. Ben destek almayan onlarca insan tanıyorum ve birçoğu tiyatrosunu kapatmak ya da tiyatroculuğu bırakmak zorunda kaldı. Bireysel, amatör ve dernek tiyatrosu yapan kurumlar da destek almalı. Sadece şirketler değil.” Yamak, sözlerini şöyle sonlandırıyor: “Eğer biraz esneme olursa kendi aramızda pratikler yapmaya ve seyirciye ulaşmaya çalışmaya devam edeceğiz. Direncimiz yerinde fakat sonrası da pek parlak görünmüyor.” DESTEKLER SÜRECİ ATLATMAK İÇİN YETERLİ DEĞİL  Pandeminin ne zaman sonlanacağını “bir muamma” olarak ifade eden Tiyatro Kooperatifi Yönetim Kurulu Başkanı Iraz Yöntem, sağlık koşulları güvenli hale geldiğinde hemen eskiye dönüşün çok kolay olmayacağını anlatıyor. Yöntem, bu noktada da sanatın iyileştirici gücünün devreye girdiğini hatırlatıyor. Sahnelerin ve tiyatro emekçilerinin ekonomik olarak desteklenmesi gerektiğine vurgu yapan Yöntem, düşüncelerini şöyle aktarıyor: “Kültür-sanat kurumları varlıklarını sürdüremezse, emekçilerini yaşatamazsa hem korkunç bir toplumsal ve ekonomik kayıpla karşı karşıya kalacağız hem de kültürel birikimlerimizi kaybedeceğiz ve çorak bir ortamın içinde bulacağız kendimizi. Bu yüzden özellikle sahnelerin ekonomik olarak desteklenmesi çok önemli. İlgili tüm kamu kurum ve kuruluşlarının, yerel yönetimlerin ve hatta özel sektörün destekleri hayati önem taşıyor. Ne yazık ki şimdiye kadar yapılan destekler bu süreci atlatmak için yeterli değil.” Tiyatroların ülkemizde resmi olarak kapanmadığını ancak geçtiğimiz kıştan bu yana sokağa çıkma kısıtlamaları nedeniyle “fiilen” kapalı olduğunu belirtiyor ve sözlerini şöyle sonlandırıyor: “Bu şartlar altında ekonomik olarak tüm yükümlülükleri devam ediyor ve buna şimdilik dayanabilen tiyatrolar elbette bir an önce seyircileriyle buluşmak için sabırsızlanıyor. Fakat ne yazık ki kapanan sahneler de var ve sayılarının artmasından endişe ediyoruz.” KARA KOMEDİDE ÇOK MALZEME BİRİKTİ  Tiyatroların akıbetinin belirsizliğinin söz konusu bile olmaması gerektiğini savunan Bağımsız Tiyatro Birliği Başkanı Kımız Bozkır, “Tiyatro salonlarından özel tiyatrolarda mülkiyeti olan yok gibidir. Kira salonları; mal sahiplerinin anlayışı ve çoğu destek alabilen (bakanlık ve belediyeler) salon işleten tiyatrocuların kirayı öncelemesine göre değişir. Kurumsalda olan salonların ise sıkı sıkı tutulması ve bugünlere kurban edilmemesi gerekir. Tiyatroların akıbeti söz konusu olmaz, tiyatro insana dairdir ve son iki insan yok olana dek hep olacaktır” diye konuşuyor. “Keşke tüm ülkelerde olduğu gibi ayrımsız olarak tiyatro insanlarına çalışamamanın verdiği zararları, sosyal güvenceyi karşılayan bir sistemde yaşasaydık” dileğinde bulunan Bozkır, sözlerini şöyle sürdürüyor: “Her şey normal olsa da biz yoksulluğu umudu taşıyabildiğimiz kadar varız sokakta, salonlarda, alanlarda. Her şey normale döndüğünde toplumda görülen yıkım ve yapımla birlikte tiyatro da yaşamayı sürdürecek. Ama şu kesin; tiyatro çok malzeme biriktirdi hem de kara komedi türünden ve gerçekten sonuçları çok şeylere gebe bu günlerin!” Tiyatroların hâlâ açık olduğunu ancak kısıtlamalardan kaynaklı olarak saatler ve günler konusunda sıkıntı yaşadıklarını aktaran Bozkır, “Biz yine ‘nerede kalmıştık’ deriz ki seyircimizle bu günlerde bile buluştuk daha da sevinçle buluşuruz” diyor. SADECE YÜZDE 10’U DESTEK ALABİLDİ Tiyatro Kooperatifi’nin yayınladığı raporda salgın sürecinde ek destek alamadıkları takdirde özel tiyatroların yarısının sahnelerini kapatmak zorunda kalacağı belirtildi. Rapor sonuçları yaşananların vahametini bir kez daha gözler önüne sererken emekçiler önümüzdeki sürecin daha kötü olacağından kaygılı. Raporda yer alan bilgilerden bazıları şöyle:  Sınıf ve mafya (2)
1979 tarihli Gazeteciler adlı filmden söz ediyorduk; bir kadın gazetecinin haber yapmak için gizlice yaklaştığı maço mafya babasına âşık oluşunun, bu kabadayının milleti haraca bağlayarak yaşadığı lüks hayatı bırakıp mavi tulumlu bir torna işçisi olmayı tercih edişinin ve nihayet eski çalışma arkadaşları tarafından kurşun yağmuruna tutulup elinde bir somun ekmekle öldürülüşünün hikâyesi. Hastalıklı kentleşmenin hastalıklı kültürel ürünü olan bu Yeşilçam mafya filmlerinin Hollywood gangster filmleriyle erkek-egemen dünya görüşü dışında neredeyse hiç ortak noktası yok gibidir. Mesela Hollywood gangsteri, yaptığı işin feodal nitelikler taşıyan bir kapitalizm ürünü olduğunu kabullenmiştir; onun yaptığı ‘iş’, sistemin çarklarını döndürmesi için köşedeki marketin yaptığından çok da farklı değildir. Yeşilçamlı mafya babasıysa içinde hep bir vicdan azabı, hep bir ‘kendini meşrulaştırma’ çabası taşır. Burada mafyatik oluşumların sistemin ürünü olduğu gerçeği mümkün olduğunca görünmezleştirilir, ‘kaderin oyunu’ kavramı öne çıkarılır. Yoksa bu saf ve temiz kenar mahalle çocukları neden böyle bir iş yapsın ki?! Bu yüzden, örneğin 1972 tarihli başyapıt The Godfather/Baba’da büyük patron Don Corleone uyuşturucu ticaretine vicdani nedenlerle değil de elde edilecek kâr politik güç ilişkilerinin bozulmasına değmeyeceği için bulaşmak istemezken, bu filmden epeyce beslenmiş Yeşilçam anlatılarındaki ‘kader mahkûmu’ mafya babası gelen teklifi ‘bu vatanın çocukları’nın zehirlenmesini istemediği için reddeder, hatta buna karşı savaşacağını belirtir. Uyuşturucu işine ‘hâşâ’ bulaşmayan alaturka film mafyası için haraç kesmek, kumarhane işletmek, içki-sigara kaçakçılığı yapmak, bunları yaparken şiddet uygulamak ve cinayet işlemek sorun değildir. Silah kaçakçılığı ise bu faaliyetler arasında çok özel bir yere sahiptir, çünkü burada doğrudan erkek-egemen toplumsal kodlar devreye girer: Bir erkeğin sahip olması gerekenler ‘at-avrat-silah’tır. Üçü de fallusun etrafında oluşturulmuş bir dünyayı simgeler. Böylece feodal yapılara özgü kültürel kodlar öne çıkarken kapitalist üretim ve mülkiyet ilişkileri tümüyle sisler içine gömülür -Türkiye gibi ülkelerde özellikle milliyetçi-muhafazakâr oluşumların mafya benzeri yapılara dönüşmesi bu yüzden çok kolaydır. Ama ne işse, bu açık feodal-gizli kapitalist zihniyetin ağzından düşürmediği kavramlardan ‘mertlik’ ile ilişkisi sıfıra yakındır. Bir kişinin üstüne sürü halinde saldırabilir, pusu kurabilir, silahsız hedeflerin sırtına namlu doğrultabilirler. Bu sadece filmlerde böyle değildir; örneğin siz ya da ben bir mafya babasıyla -diyelim ki Sedat Peker veya Alaattin Çakıcı ile- teke tek karşılaşabiliriz ama onlar bizimle ‘hesaplaşmak için’ ya adamlarını gönderir ya da fedaileriyle birlikte ve mutlaka silahlı gelirler. Ve nihayet, bu ‘mert kader mahkûmları’nın yıkımı daima kadınlar yüzünden olur: Havva’nın yasak meyveyi yeme konusunda Adem’i kandırması örneğinde olduğu gibi, burada da anne/sevgilinin sitem ve gözyaşlarıyla mafyayı bırakması için yalvardığı kadın, erkeğin silahı bırakmasına -fallustan vaz geçmesine/iğdiş edilmesine- ve ölümüne neden olur. Defalarca canlandırdığı ‘mafya babası anası’ rolleriyle anımsayacağınız Aliye Rona, Gazeteciler’de oğlu Kemal’e şunları söyler: “Ya bu yoldan dönersin evlat, bir kuru ekmekle gelirsin kapıya, baş tacı ederim, ya da silerim seni, ‘Benim oğlum öldü’ derim!”. Finaldeyse, artık mafya babası değil mavi tulumlu bir tornacı olan Kemal elinde bir ekmekle kanlar içinde yatarken, oğlunun başucunda ağlayarak şunu söyler: “Oğlum evine döndü kızım, anasına helalinden ekmek getirdi.” Kadın hedefine ulaşmıştır ama bundan hiç kimse memnun değildir. Bu yüzden seyirci kendini yine o saçma ikilemde bulur; ya ölüm üzerinden nekrofilik bir arınma yaşayacak, ya da şunu diyecektir: “Yav, mafya işlerini hiç bırakmasa mıydı acep?!” Geçmiş özlemlere yakılan bir ağıt
KADİR İNCESU Zafer Doruk öykülerini okurken, gelenek, kültür, yaşam biçimi, yer ve mekân açısından her ne kadar Adana atmosferini yaşıyor olsak da, tanık olduğumuz durumlar, olaylar, karşılaştığımız çarpıcı ayrıntılar bizi insanlığın ortak dertlerine, duygularına, değerlerine açılan evrensel bir kavşakta buluşturuyor. Şehrin modernleşen yüzünden uzaklaşıp ara sokaklara indiğimizde, sıcaklığını hâlâ koruyan insani ilişkilere rastlıyor, yitirdiklerimizi anımsayıp geçmişe doğru bazen düşsel yolculuklar yapıyor, bazen tanık olduğumuz katı gerçeklikler karşısında ne kadar yabancılaştığımızın farkına varıp günümüz değerlerini sorgulamaya başlıyoruz. Zafer Doruk ile Sel Yayıncılık tarafından yayımlanan yeni öykü kitabı ‘Karsambaç’ üzerine konuştuk. ►Öykülerin de bir öyküsü vardır. ‘Karsambaç’taki öykülerden, yazılma sürecinden söz eder misiniz? Bazı öyküler vardır, okuruyla buluşsa da aradan geçen yıllar içinde yazarının yakasını bırakmıyor. Az da olsa böyle öykülerim vardı. Bugün yazsaydım nasıl yazardım, merak ediyordum. Bu öykülere borcumun bitmediğini düşünüyordum. Yazdım, kurtuldum. Kimi karakterlerin bakış açıları, toplumsal kimlikleri değişti, kimi karakterler daha fazla güç kazandı, kiminin sorumluluğu azaldı, kimi öykülere yeni karakterler, yeni mekânlar katıldı; diliyle, kurgusuyla farklı anlatım biçimleri, farklı kurgular ortaya çıktı ama sanırım yazdığıma da değdi. En azından benim içime sindiğini söyleyebilirim. ►Bugüne kadar yayımlanan öykülerinizde hiç de yabancısı olmadığımız Adana’ya özgü şeyler var. Bize biraz Adana kültüründen söz edebilir misiniz? Adana 90’lı yılların başına kadar önemli bir tarım ve sanayi şehriydi, ülke ekonomisinin kalbiydi. Pamuk tarlaları ve fabrikalar kırsal yörelerde işsiz kalan tarım işçilerini Adana’ya çekmişti. Adana’da fabrika çevrelerinde işçi mahalleleri oluşmuştu. Şehirde iç içe yaşayan Arap, Kürt, Türkmen, Yörük, Farsak kültürü, işçilik kültürü ve yerel kültür birbiriyle kaynaşıp Adana’ya has bir kültür oluşturmuştur. Adana sıcak bir şehir. Gece hayatının eski Adana kültüründe önemli bir yeri vardı. Yaz’ın insanlar vakitlerinin çoğunu damlarda, geniş avlularda geçirirlerdi. Pavyonlar, yazlık sinemalar, kuşçular, kabadayılar, Adana kültürünün birer parçası. Çukurova toplumsal ve kültürel çelişkilerin yoğun yaşandığı bir bölge. Öykü açısından oldukça verimli bir coğrafya.  ►Bir yazarın yaşadığı yerlerden etkilenmesi olağan. Adana’nın öykülerinize etkisi ne oldu? Adana, kültürüyle, insanıyla, iklimi ve coğrafyasıyla öykülerimi besleyen bir şehir. Yaşadığım mekânlar, tanıdığım insanlar, tanığı olduğum hayatlar belli bir süre sonra yazarken öykülerime sızıyor. Öykülerin çoğu Adana’da geçiyor ama dertler, meseleler, yaşantılar, hissedilenler insanlığın ortak kaderine işaret ediyor. ►Öykü kahramanlarınız Düztaban Zöhre, Süslü Yakup, Destan, İsmiyel, Arif, Maral biraz da toplumun dışladığı tipler. Hayallerini, istediklerini gerçekleştirememiş, pek de başarılı olamamış kişiler. Ne dersiniz? İstedikleri hayata kavuşsalar belki iyi ve mutlu insanlar olacaklardı ama öyküleri de bulundukları koşullara göre yazılacaktı. Benim baktığım çevrenin yaşama koşulları ağırdır. Şehrin bir yanında parıltılı hayatlar, öte yanında alt kültürün egemen olduğu, yoksul ve orta halli insanların yaşadığı varoşlar. Çelişkiler varoşlarda daha keskin ve sıradışı yaşanıyor. Yaşama uğraşı verirken umudunu yitirmeyen, sağa sola savrulurken bize itici, kaba saba görünen insanların ilişkilerine yakından baktığımızda bazen öyle inceliklere rastlıyoruz ki insanlığımızdan utanıyoruz. ►Öykülerin tamamı geçmişin kapısını aralıyor; bir türlü kapanmayan yaraları, dinmeyen özlemleri, bitmeyen hesaplaşmaları hatırlatıyor. Küresel ölçekte gelişen günümüz teknolojisi karşısında insanlığın giderek çürüyen, yozlaşan ilişkilerine baktığımızda geçmişin henüz bozulmamış, kirlenmemiş değerlerine duyduğumuz bir özlem belki. Dokunmayı, koklamayı, görmeyi, hissetmeyi aradan çıkardığımız sanal bir ilişkiler ağı içinde çırpınırken, her anımsadığımızda geçmişe yakılan bir ağıt da diyebiliriz. ►Berber Kemal’de de bu yitip giden değerlere karşı bir serzeniş görüyoruz. Renkli bir karakter Berber Kemal; ne dersiniz? Bu öykü, anlatıcı öykü kişisinin zihninde canlandırdığı, yaşadığını varsaydığı bir karakter. Günümüzde çok farklı bir konuma bürünmüş berberlik mesleğinin değişim sürecini geçmişten bir berberin yaşantısı üzerinden anlatıyor. Kendini yazan bir öykü de diyebiliriz. Hokkabaz'ın devamı geliyor
Hokkabaz'ın devamı geliyor
İhsan Yüce'siz 30 yıl geçti
Sinema ve tiyatro oyuncusu, senarist, yönetmen ve şair İhsan Yüce, vefatının 30. yıl dönümünde anılıyor. Tam adı Mehmet İhsan Yüce olan oyuncu, 23 Ocak 1929'da Elazığ'da Kafkasya Dağıstan göçmeni 7 çocuklu ailenin 3 oğlundan biri olarak dünyaya geldi. Yüce, ailesinin İzmir'e göç etmesiyle İzmir Atatürk Lisesi ile İzmir İktisadi ve Ticari İlimler Akademisi'nde öğrenim gördü. Bir süre özel şirketlerde muhasebecilik yapan usta oyuncu, sanat hayatına 1952'de İzmir'de Halk ve Çocuk Tiyatrosu'nda başladı. Yüce, kariyeri boyunca 160 filmde rol aldı. SİNEMAYA İLK ADIM Bir sezonluk ömrü olan Bizim Tiyatro'yu kuran Yüce, 1966'da arasında Lale Oraloğlu Tiyatrosu'nda çalıştı. Usta oyuncu, 1968'de ise 3 arkadaşıyla birlikte Ankara Drama Tiyatrosu'nu kurdu. Bu tiyatroda "Suç ve Ceza" ile "Sahne Işıkları" isimli oyunları sahneleyen Yüce, ardından Gen-Ar, Arena ve Direklerarası tiyatrolarında çalışmalarını sürdürdü. Yüce, sinemaya "Altın Yumru" filmiyle ilk adımını attı ve "Güzel Bir Gün İçin", "Senede Bir Gün", "Ah Güzel İstanbul", "Bir Millet Uyanıyor" gibi filmlerle sinema kariyerine devam etti. Haldun Dormen, Atıf Yılmaz, Süreyya Duru, Ertem Eğilmez ve Tunç Başaran gibi Yeşilçam'ın büyük ustalarıyla çalışan Yüce, tiyatrodan hiç kopmadı. Usta oyuncu, 1976 Antalya Film Festivali'nde "İşte Hayat" filmindeki performansıyla "En Başarılı Yardımcı Erkek Oyuncu" ödülüne layık görüldü. SENARİSTLİK KARİYERİ Yüce, 1970 mayısında Zerrin Acuner'le dünya evine girdi ve bu evlilikten Aslı adında bir kız çocuğu dünyaya geldi. Aynı yıllarda senaryo yazarlığına başlayan usta oyuncu, Aslıer Film şirketini kurarak, senaristliğini, yönetmenliğini ve oyunculuğunu yaptığı "Hayat Cehennemi" adlı filmi yaptı. Yüce, Türk sinemasında aralarında "Kibar Feyzo", "Uyanık Gazeteci", "Çarıklı Milyoner", "Şabaniye", "Sosyete Şaban", "İnatçı" ve "Fazilet" gibi filmlerin de olduğu 60'a yakın filmin senaristliğini üstlendi. Usta oyuncu, 1981'deki Antalya Altın Portakal Film Festivali'nde "Derya Gülü" filmindeki rolüyle "En Başarılı Erkek Oyuncu" ödülünü aldı. Oyunculuğunun yanı sıra şiir, resim ve heykel çalışmaları da bulunan Yüce'nin şiirlerinin çoğu yayımlanmadı. Usta oyuncu, kaleme aldığı senaryolarda Anadolu ile insanlarının hikayelerine yer verdi. Yüce, 1991'de Salacak'taki evinde senaryo çalışmalarını sürdürürken geçirdiği kalp krizi sonucunda hayatını kaybetti. Oyuncunun cenazesi Karacaahmet Mezarlığı'na defnedildi. Leyla ile Mecnun'un çekimleri başlıyor
Beyazperdede masallar
Bir kitaptan söz ederek başlayalım bu haftaki sohbetimize; Metin Belgin’in imzasını taşıyan “Renkli-Türkçe Sine’Masal”dan… Değerli oyuncu ve yönetmen arkadaşım, kişisel serüveninden yola çıkarak Yeşilçam’a ilişkin gözlemlerini kağıda dökmüş. Okuması son derece keyifli; keyifli olduğu kadar bilgilendirici bir kitap. Literatür Yayıncılık’ı bu güzel kitap için kutlamak isterim. Sanatseverler Metin Belgin’i daha çok tiyatrocu yönüyle tanır. Devlet Tiyatrosu’nda en uzun süre sergilenen “Kontrbas”, “Çirkin” gibi oyunların yanı sıra Nâzım Hikmet, Haldun Taner, Bilgesu Erenus oyunlarının, Turhan Selçuk’un “Abdülcanbaz”ının yönetmeni ve/ya da oyuncusu olarak ve elbette o etkileyici sesiyle seslendirdiği şiirlerle… Oysa, Metin Belgin’in azımsanmayacak bir sinema yaşamı vardır;“Mavi Gözlü Dev”, “Kayıkçı”, “Ayın Karanlık Yüzü” gibi önemli filmlere senaryo yazarı olarak imza atmıştır. SİNE’MASAL “Sine’Masal”da Belgin’in yaşamından sahneleri bir film izler gibi okuyacaksınız. Bu sürükleyici filmin ilk sahneleri, Metin Belgin’in çocukluk yıllarının Bursası’nda geçiyor. Tayyare Sineması’nın cephesindeki afişleri hayranlıkla seyreden Belgin’in, “Malkoçoğlu” gibi serüven filmlerinden, “Hıçkırık” gibi yerli melodramlardan etkilenmemesi mümkün mü? On yaşındaki Metin, Ahmet Vefik Paşa Tiyatrosu’ndaki çocuk oyunlarını da izlemekten geri durmuyor. Artık iki sevgilisi vardır: sinema ve tiyatro. Bu iki aşktan biri, tiyatro ağır bassa da, sinemaya tutkusunu hiç yitirmedi sevgili dostum. “Renkli-Türkçe Sine’Masal”da, bu tutkunun Yeşilçam filmlerinde figüranlık ve dublaj sanatçılığından dizi oyunculuğuna, fotoromanlardan TRT’de sanat programı sunuculuğuna ve senaristliğe uzanan yolculuğunu izleyeceksiniz. Artık aramızda olmayan Ülkü Erakalın, Kadri Yurdatap, Arda Uskan, Artun Yeres, Bülent Oran, Sadri Alışık, Atıf Yılmaz, Lütfi Akad gibi efsane isimlere ilişkin anılardan, Atilla İlhan’ın “Sokaktaki Adam” romanının beyazperdeye aktarılma serüvenine “Sine’Masal”da sinemaseverlerin ilgisini çekecek o kadar çok şey var ki.  MASALLARDAN FİLMLERE Metin Belgin’in kitabını okuyup, az sonra değineceğim bir filmi izledikten sonra, bu hafta ‘sinemada masal’ teması üzerinde odaklanmaya karar verdim. Elbette, bu alanın nasıl bir derya olduğunun farkındayım. Hollywood, Bollywood, Yeşilçam… Hepsinin de temel işlevi masallar anlatmak değil mi? Bu masallar, genelde seyirciyi uyuşturmak/uyutmak için kullanıldı. Ama, az da olsa, insanlara bir şeyler anlatmaya niyetlenenler de oldu. Çocuk masallarından sinemaya bu doğrultudaki örnekler giderek azalıyor sanki. İyilerin yüceltildiği, iyiler arası dayanışmanın bir değer olarak vurgulandığı bu filmlerin yerini şiddetin başrolde olduğu ‘ürün’ler alıyor. Amerikan sinemasının, bu konuda çok mahir olduğunu belirtmeye gerek yok herhalde. ‘Yeni nesil’ masallarda da ‘iyi’ kahramanlar ‘kötü’lere karşı zafer kazanıyor, eski masallardaki gibi, ama temsil ettikleri değerler tamı tamına ‘sistem’in değerleri. Eleştirilen şeyler olabilir, ama sorunların panzehirinin sistemin içinde olduğu düşüncesi işlenir. Masalların büyük kısmı yerleşik düzenin değerlerinin yenilmezliğini bilinçaltımıza işler. Feodal değerleri mutlaklaştıran eski masalların yerini içinde yaşadığımız tüketim toplumunun değerleri almıştır. “Pamuk Prenses”den Malefiz”e, “Alis Harikalar Diyarında”dan ”Charlie’nin Çikolata Fabrikası”na, “Uyuyan Güzel”den “Şrek”e, “Oz Byücüsü”nden “Narnia Günlükleri”ne, “Harry Potter”dan “Oyuncak Hikâyesi” serilerine sayısız örnek sayabiliriz bu bağlamda.  DÜŞ İLE GERÇEK ARASINDA Ha, sistemi eleştirebilen bağımsız filmler de var elbet. O filmlerde, masalın bir ‘mesel’i vardır. Masalın ardındaki gerçeği çıplak gözle görebilmemize olanak veren, seyirciyi düşünmeye, sorgulamaya yönelten ‘naif’ bir mesel. Edebiyat dünyasından çok sayıda örnek verebiliriz. Boccacio “Decameron”, Nâzım Hikmet “Ferhat ile Şirin”, Bertolt Brecht “Sezuan’ın İyi İnsanı”, Jean Cocteau “Güzel ile Hayvan”, Exupery “Küçük Prens”, Samed Behrengi “Küçük Kara Balık”ta masallar aracılığı ile insanlığı uyarmaya çalışmışlardır. Sinemada, “Dekameron”dan başarılı uyarlamalar gerçekleştiren Pasolini’nin, Taviani Kardeşler’in (“Kaos”) filmleri, Fransız yönetmenler Mac Caro-Jean Pierre Jeunet’nin “Kayıp Çocuklar Cenneti”, Jacques Demy’nin “Eşek Derisi”, Eric Rohmer’in “Ahlaki Masallar” gibi yerleşik düzenin değerlerini sorgulayan yapımları sinema tarihinde özgün bir konuma sahiptir. Son yıllardan ilginç bir örnek, Güney Koreli yönetmen Bong Joon Ho’nun “Okja”sı, eğlenceli bir serüven çerçevesinde çağımızın sorunlarına parmak basan, çevre duyarlığını vurgulayan bir Netflix masalı olarak önemsenmeyi hak ediyor. Klasiklerden, Lotte Reiniger’in 1926 yapımı Binbir Gece uyarlaması “Prens Ahmet’in Maceraları”nı, günümüz sinemasının ustalarından Finlandiyalı yönetmen Aki Kaurismaki’nin Andersen uyarlaması “Kibritçi Kız”ı, Meksikalı yönetmenler Alfonso Cuaraon’un “Küçük Prenses”ini, Guillermo del Toro’nun “Pan’ın Labirenti”ni, Fransız Michel Ocelot’un kurmaca ile canlandırma tekniğini buluşturan “Gece Masalları”nı, sinemamızdan ilginç bir örnek olarak, beş yönetmenimizin çektiği beş masal uyarlamasından oluşan “Anlat İstanbul”u okurlarıma önermek isterim. KRALLARIN GECESİ Geçen hafta, İstanbul Uluslararası Film Festivali’nin çevrimiçi gösterimlerinde (filmonline.iksv.org sitesinde) izlediğim, Fildişi Sahili’nden Philippe Lacotte’un yönettiği “Kralların Gecesi”, festivalin bu yılki programındaki en iyi filmlerden biri. Hastalığı nedeniyle iktidarı tartışılan ve töre gereği kendini öldürmesi gereken ‘hapishane ağası’nın ölümünü ertelemek için, töreleri gereği yeni gelen bir mahkûmu ‘Roman’ -anlatıcı- seçmesini ve ‘Roman gecesi’ yaşananları anlatıyor. Mahkûm, yaşamından bir öykü anlatmaya başlar, tam bitirmek üzereyken, (Fransız sinemasının ‘kült’ oyuncusu Denis Lavant’ın canlandırdığı) bir bilge kişi yanına yaklaşarak, öyküyü sabaha kadar sürdürmesi gerektiğini söyler; aksi halde öykü bittiğinde mahkûmlar tarafından öldürülecektir. Anlatıcı, masalını sabaha kadar sürdürerek ölümden kurtulur… Tıpkı, Bin bir Gece Masalları’nda Şehrazat’ın öldürülmemek için her gece sabaha kadar masal anlatmayı sürdürmesi gibi… Masallar, kendisi de bir masal dünyası olan sinema evreni için her zaman e��siz bir malzeme oldu, bundan böyle de olmaya devam edeceğinden kuşkum yok. Salgın başladığından beri en yalnız günlerimiz
Salgın başladığından beri ilk kez kendimi diğer ülkelerden geri kalmış hissediyorum. Geçen yıl kendimi avutmak için kurduğum bazı cümlelerim vardı: “En azından sadece biz değil tüm dünya bundan etkilendi. Evlerine tıkılan sadece biz değiliz. Tüm dünya durdu. Sadece bizde iptal olmadı konserler” vb. Bu cümleler beni bir yere kadar idare etti, bundan sonra yoluma katırlarla devam ediyorum. İyi, kötü yönetilen tüm ülkeler halkı aşılayıp konuyu hızla kapattı, kapatamayanlar ise çabalıyor. En azından çabalıyorlar. Aşı bulunana kadar bizimkilerin bir iş beceremiyor oluşu çok göze batmıyordu. Ne olduysa aşı bulununca oldu. Herkes takır takır aşısını oldu ve hızlıca normale dönmeye başladı. ABD’de, Avrupa’da konser turne tarihleri açıklanmaya başlandı. Açıklanan festivallerin biletleri bitti bile. Geçen yıldan beri virüsün konser alanlarında, etkinlik ve festivallerde yayılım oranı araştırmaları yapılıyor Avrupa’da. Bizde tam olarak ne olduğu belli değil. Kafası kesik tavuk gibi koşturuyoruz. Hasar raporu yok. Rapor yoksa hasar da yok gibi bir anlayış hâkim. Durum pek de böyle değil oysa ki. En son geçen haftalarda COVID-19 salgını boyunca sosyal mesafe kuralı kaldırılarak ilk kez gerçekleştirilen yüksek katılımlı bir konser sırasında virüsün bulaştığına dair hiçbir işaret görülmediği açıklandı. 27 Mart’ta İspanya, Barselona’daki Sant Jordi Spor Salonu’nda gerçekleştirilen konsere 5 bin kişi katılmıştı. Tüm katılanlara Covid-19 testi yapıldı, herkes maske taktı. Tuvalet kullanımı için özel bir sosyal mesafe kuralı da yoktu üstüne üstlük. Bununla birlikte konserden 15 gün sonra sadece 6 kişinin 2. testinde pozitif sonuca rastlandı. Medeni ülkelerde sanat ve sosyal yaşam vazgeçilmez ikili olduğundan böyle araştırmalara ödenek ve vakit harcanıyor. Bize uzak şeyler bunlar. Müzisyenler iki yıldır işsiz. Aşılama olmadığı için konserler ne zaman başlayacak belli değil. Konser çok uzak ihtimal gibi görünüyor çünkü ben daha tek kişilik spor salonuma bile gidemiyorum. Sokaklarda protesto için on binlerce insan toplaşıp yürüyebiliyor, eşimle birlikte bomboş sokakta köpeğimizi gezdirirken iki polis tarafından uyarıldık: “Köpeği iki kişi gezdiremezsiniz.” Yok artık ya. THE BLACK KEYS’DEN YENİ COVER ALBÜM Birçoğumuz The Black Keys’e Brothers (2010) albümleriyle hayran oldu. O ham ve çiğ soundlarını çok sevmiştim. Klasik rock n’ roll ve garaj rock şarkıları aradığımız sadeliğe sahipti. Fakat grubu 2012’de İngiltere, Reading Festivali’nde izlediğimde yiyecek daha çok fırın ekmekleri olduğunu düşünmüştüm, daha yolları vardı gidecek. O sahnede izlediğimden beri grubun abartıldığı fikrine inancım tam. Onları hep sevdim ama fikirlerim hiç değişmedi, zaten Brothers’ın üstüne çıkan bir albüm de yapmadılar. Son albümleri “Delta Kream”i de “Ne kadar basitçe kurgulanmış ne kadar sade” diyerek övmeyeceğim. Fakat öyle bir albüm. Brothers’ın grubun en büyük başarısı blues ve garaj rock türlerini tüm dünyada tekrar konuşulur hale getirmiş olmaktı, gerçekten hakkını verelim bu büyük bir başarı. “Delta Kream”de ekip, Big Joe Williams, John Lee Hooker, Mississippi Fred McDowell, R.L. Burnside, Junior Kimbrough gibi blues efsanelerinin şarkılarını tekrar yorumlamış. İki gün içinde akşamüstü saatlerinde toplanarak kaydetmişler albümü, yaklaşık 10 saatte de paketlemişler. Şarkıları kendi şarkılarıymış gibi yorumlamışlar, cover dediğin de böyle olmalı. Fakat albümü yazısını yazmak için birkaç kez dinledim. Bir daha dinler miyim bilmiyorum, zira 2-3 kez dinlemek bana yetti. Albümde, delta blues türünde sıklıkla duyduğumuz kendi aralarında konuşmalar, nefes seleri ve birtakım organik stüdyo seslerini de duyuyoruz yani Amerika’yı yeniden keşfetmemişler fakat uygulama güzel. Bu albümün hayatınızı değiştirmesini beklemeyin ama sabah kahvesinin yanında iyi gider.  Robert De Niro, 'Killers of The Flower Moon' setinde yaralandı
Usta yönetmen Martin Scorsese'nin yeni film projesi Killers of The Flower Moon'un çekimleri devam ediyor. Sette yapılan çekimler sırasında Robert De Niro, bacağından yaralandı. Büyük bir sakatlanma durumu olmasa da usta oyuncunun kuadriseps kaslarında zedelenme olduğu söyleniyor. Beyazperde'nin aktardığı habere göre, Killers of The Flower Moon'da Robert De Niro'nun sakatlanması sonucu oyuncunun temsilcisi Stan Rosenfield, basına şu açıklamada bulundu: "Üç hafta daha çekim yapılması planlanmadığı için, bu durum prodüksiyonu engelleyici olmayacak." Martin Scorsese, geçtiğimiz ay içerisinde Killers of The Flower Moon'un çekimlerine başladıklarını açıklamıştı. 1920'lerde yaşanan olaylardan yola çıkılarak çekilen film, Scorsese'nin söylediklerine göre tarihin unutulmaması gereken sayfalarını yeniden gün yüzüne çıkaracak. FİLM HAKKINDA David Grann'in romanından uyarlanarak filmleştirilen Killers of the Flower Moon'da, Osaga cinayetleri ve FBI’ın doğuşu konu ediliyor. 1920’lerde, Oklahoma'daki Kızılderili birliği olan Osage’in üyeleri, petrolün kendi topraklarının altında olduğunu keşfeder. Artık varlık içinde olan üyeler, şoförlü araçlara binmeye, konaklar inşa etmeye, çocuklarını Avrupa’ya okumaya göndermeye başlar. Ancak bu zenginlik, birçok cinayeti de beraberinde getirir. Gün geçtikçe artan cinayetleri araştırmaya kalkanların sonu da ölüm olur. Ölenlerin sayısı yirmi dördü aştığında ise davaya FBI atanır. Henüz kurulma aşamasında olan FBI’a bağlı olan bir dedektif gizemli cinayetlerin sırrını çözmek şehre gelir. Dedektif, ele aldığı dava için büroda bulunan Amerikalı Kızılderili dahil olmak üzere gizli bir ekip kurar. Bölgeye sızmayı başaran ekip, soruşturmaya devam ettikçe yaşanan vahşetin arkasında korkunç bir sır olduğunu keşfeder. Filmde Leonardo DiCaprio, Ernest Burkhart'a; Robert De Niro, William Hale'e; Jesse Plemons, Tom White'a; Lily Gladstone, Mollie Burkhart'a; Tantoo Cardinal, Lizzie Q'ya hayat verecek. Killers of The Flower Moon, Apple aracılığıyla hayata geçiriliyor. Derdiyoklar'ın kurucularından Ali Ekber Aydoğan hayatını kaybetti
Derdiyoklar İkilisi’nden Ali Ekber Aydoğan, Almanya’da tedavi gördüğü hastanede kalp krizi sonucu yaşamını yitirdi. Malatyahaber'in haberine göre ürettiği eserlerle ve üç kollu gitarı ile sadece Türkiye ve Almanya’da değil, birçok Avrupa ülkesinde tanınan, kendi özgün eserlerinin yanı sıra, Arguvan Havaları´nı Batı sazları eşliğinde Avrupa’ya taşıyan, İtalya´nın popüler bazı sanatçılarının da Arguvan ağzını kendi dilleriyle okumalarını sağlayan Ali Ekber Aydoğan bir süredir Almanya’da tedavi görüyordu. Yazıhan ilçesinin Fethiye Köyü’ne bağlı Yukarı Tenci Obası’nda doğan ve aynı köyden İhsan Güvercin ile kurduğu ikili müzik grubu ile çok sayıda besteye imza atan Ali Ekber Aydoğan’ın eserlerini İbrahim Tatlıses, Güler Duman, Belkıs Akkale, Sabahat Akkiraz da seslendirdi. Ali Ekber Aydoğan, Derdiyoklar grubunun diğer sanatçısı İhsan Güvercin ile ilk albümünü 1979 yılında, dönemin ünlü müzik şirketi Türküola’dan çıkardı; daha sonra kendisi sabit kalarak, Derdiyoklar’ın değişen üyeleri ile birlikte çok sayıda albüme imza attı. Ali Ekber Aydoğan, son olarak 2015 yılında Malatya’ya gelmiş ve Ali Cengiz’in yerel bir kanalda hazırlayıp sunduğu “Türküler Sevdamız” adlı TV Müzik programına katılmıştı. Uzun yılllar Almanya’da sanat hayatını sürdüren Ali Ekber Aydoğan’ın cenazesinin Salı ya da Çarşamba günü Malatya’ya getirileceği ve doğduğu Fethiye- Yukarı Tenci Obası’nda toprağa verileceği öğrenildi. Sanatçı Sabahat Akkiraz da Aydoğan'ın ardından birlikte çekildikleri bir fotoğrafı paylaşarak "Sevgili Ali Ekber Aydoğan bilinen ismiyle Derdiyoklar Ali abimiz vefat etti. “Çayın Ortasında Yılgın Adası” uzunhavasını yıllardır seslendiriyorum. Çok üzgünüm. 40 yıllık dostum,abim hiç incinmedik senden. Nur içinde uyu. Devrin Daim Olsun," ifadelerini kullandı.  Sanatçılar, yaşamını yitiren müzisyenler için seslendirdi: "Müzik Susmaz"
Sanatçılar Hüseyin Turan, Selçuk Balcı, Niyazi Koyuncu, Özcan Şenver, Hilmi Yarayıcı, Karoft, Hakan Çağlar, Egemen Yılmaz, Zeda, Ayla Yılmaz ve Tuğçe Elmas’ın yer aldığı çalışma ile müzisyenlerin sorunları yine sanat yoluyla duyuruldu. Sanatçılar tarafından yapılan basın açıklamasında,"Türkiye’nin Aydın ve sanatçıları olarak Müzisyenlerin sessiz çığlığına ses olabilmek adına buradayız" ifadelerine yer verildi. 2020 Mart ayından itibaren çalışamayan, ekonomik ve psikolojik yıkım nedeniyle mağdur olan yüz binlerce müzik emekçisinin olduğu hatırlatılan açıklamada, “Pandemi dolayısıyla işsiz bırakılan müzisyenler hayatlarını devam ettiremeyecek noktaya geldiler.Tüm çalışma alanları ortadan kaldırılmasına karşın neredeyse hiçbir destekten de yararlanamadılar. Ve Müzisyenlerin yalnız kaldığı bu dönemde, 103 müzisyen intihar etti” denildi. Parçanın söz ve bestesinin Özcan Şenver’e ait olduğu ve aranjörlüğü ve yönetmenliği de Kerem Ulaş Dönmez tarafından üstlenildiği ifade edilen açıklamada, “Müzik susmaz” parçasının sanatçılar, Hüseyin Turan, Selçuk Balcı, Niyazi Koyuncu, Özcan Şenver, Hilmi Yarayıcı, Karoft, Hakan Çağlar, Egemen Yılmaz, Zeda, Ayla Yılmaz ve Tuğçe Elmas tarafından seslendirildiği bildirildi.  Yapılan basın açıklamasının tamamı şöyle: "Türkiye’nin Aydın ve sanatçıları olarak Müzisyenlerin sessiz çığlığına ses olabilmek adına buradayız. 2020 Mart ayından itibaren çalışamayan, ekonomik ve psikolojik yıkım nedeniyle mağdur olan yüz binlerce müzik emekçisi var. ‘103 MÜZİSYEN YAŞAMINA SON VERDİ’ Pandemi dolayısıyla işsiz bırakılan müzisyenler hayatlarını devam ettiremeyecek noktaya geldiler. Tüm çalışma alanları ortadan kaldırılmasına karşın neredeyse hiçbir destekten de yararlanamadılar ve müzisyenlerin yalnız kaldığı bu dönemde,103 müzisyen intihar etti... Yaşanan bu sürece sessiz kalamayacağımız bu noktada; Daha fazla kaybın yaşanmaması ve Müzisyenlerin yaşadığı zorluklara karşı güç olmak adına farkındalık sağlamak, müzisyenlerin çığlığına ses olmak için “MÜZİK SUSMAZ” projesini başlattık. "MÜZİK SUSMAZ" adlı şarkı kaybettiğimiz ve hala zorluklarla yaşamaya devam eden müzisyenler adına ithaf edilmiştir." İnsan yüzleştikçe var olabiliyor
Işıl ÇALIŞKAN Bir psikolog ve bir apartman görevlisi üç saat boyunca bir dairenin içinde… Bu üç saati “Kötü Bir Gün” yapacak ne yaşanmış olabilir ki? Hayatlarının en karanlık ve garip geçekleriyle yüzleştiren hikâye insan psikolojisinin dehlizlerinde dolaşırken Nietzsche’nin sözünü hatırlatıyor: “İnsanlar en çirkin gerçeği bilmenin bile güzel olduğunu anlamak istemezler… Hayat; kendisini at edenindir.” Oyuncu ve yazar Gürgen Öz’ün kaleme aldığı “Kötü Bir Gün” isimli kitap, okuru nefes kesen bir yolculuğa çıkarıyor. Öz, Destek Yayınevi etiketiyle yayımlanan kitapla ilgili “Herkesin kötü günü kendine göre. Fakat bazı kötü günleri de bizler yaratıyoruz. Gerçeklerden kaçtıkça özgürlükten, özgürlükten kaçtıkça da asıl huzurdan, iç refahımızdan kaçıyoruz. Bu da tabii doğalında bazen kötü günleri yaratıyor” yorumunda bulunuyor. Öz ile kitabını konuştuk. “Nietzsche’nin “İnsanlar en çirkin gerçeği bilmenin bile güzel olduğunu anlamak istemezler” sözü kitapta yaşananları özetler nitelikte. En kötü gün ne kadar kötü olabilir ki diye düşündürüyor kitap… Bu herkese göre değişen bir şey elbette. Herkes yüzleşebildikleri, cesaret edebildikleri kadar var. Herkesin kötü günü kendine göre. Fakat bazı kötü günleri de bizler yaratıyoruz. Gerçeklerden kaçtıkça özgürlükten, özgürlükten kaçtıkça da asıl huzurdan, iç refahımızdan kaçıyoruz. Bu da tabii doğalında bazen kötü günleri yaratıyor. Hikâyede insan psikolojisine dair derinlemesine tespitler var. Karakter Psikolojisi- Farkındalık Teknikleri üzerine yüksek lisans eğitimi aldığınızı biliyoruz. İnsan psikolojisi öyle büyülü bir şey ki birçok bilinmeyeni, kilitli kapıları var. Size ne hissettiriyor? Benim için bir puzzle gibi. İnsanoğlu beni her zaman ama her zaman yaptıklarıyla şaşırtıyor. Onu çözmek, çözmeye çalışmak müthiş keyifli ve heyecan verici. İnsanlar derinlerinde bir karanlık barındırıyor ve pek az kişi bununla yüzleşme cesareti gösteriyor. Her kim ki kendi karanlığına ışık tutar, canı çok yansa da sonrasında o insanı yıkabilecek çok az şey var bende. Hem bir oyuncu için hem de bir yazar için psikoloji bilmek ne ifade eder? Bu işin olmazsa olmazı. İnsanı anlatabilmek için onun ruhunu anlayabilmeniz gerekir. Bu da tabii daima bir gözlem, bir çalışma istiyor. Empati istiyor ve bu bir noktada sizi de oldukça yoran bir şey. Sürekli birilerini anlamaya çalışmak çok yorucu. Kitapta anlatılan hikâye bir baba-oğul çatışmasının bir uzlaşma süreci olarak değerlendirilebilir mi? Bir uzlaşma süreci olduğunu düşünmüyorum. Karakterin kendi özgürleşme süreci. HER ÜLKENİN PSİKOLOJİSİ BİRBİRİNDEN FARKLI Erdem’in çocukluğunu diktatör bir babanın yönettiği berbat bir ülkeye benzetiyorsunuz. Ülkelerin de bir psikolojisi var değil mi? Her ülkenin psikolojisi farklı. Türkmenistan ya da Kuzey Kore’ye gitseniz, çocuk gibi hisseden ve itaat etmek üzere korkuyla yaşatılan bir toplumla karşılaşırsınız. Almanya’ya veya İngiltere’ye gitseniz, hakkını aramaktan çekinmeyen ve bireyleşmiş, özgüvenli, yetişkin bir bilince sahip insanlarla karşılaşırsınız. Garip Şeyler isimli programınızdan bahsedelim biraz da. Nitekim ülkemizde her gün garip şeyler oluyor… Malzeme bulma konusunda zorlanmıyor olmalısınız… Zorlanmıyorum evet. Yaşanan her şey arttık garip geliyor çünkü. SOSYAL DEVLET Mİ? SINIFTA KALDIK Yakın zamanda koronavirüs tedavisi gördünüz. Dizi ve film setlerindeki emekçiler için aşı aciliyeti bu noktada bir kez daha vurgulanmalı sanırım… Sanatçıların yaşadıkları mağduriyete ilişkin neler söylersiniz? Setler de dâhil her çalışma ortamı aynı riskleri taşıyor. Dönem zor bir dönem. Çalışan herkes risk altında. Dikkat ve özen çok önemli. Pandemi sürecine gelirsek; sanatçılar büyük darbe aldı. Müzisyenler bitmiş durumda. Konser organizasyon hiç biri kalmadı. Ev kapatan, iflas eden çok. Tiyatrolar pandemiden önce tekrar altın çağını yaşıyordu. Şimdi onlar da bir bir kapanıyor. Müthiş üzgünüm. Birçok tiyatro oyuncusu çok zor süreçler atlatıyor. Ama sokaktaki insan, esnaf farklı mı? Hayır. Bu iş herkesi vurdu. Sosyal devlet refleksine gelince, bence sınıfta kaldık. Avrupa elbette insanlarına gerekli destek konusunda çok daha başarılı oldu fakat bu öyle uzun ve zor bir dönem ki, onlar da artık zorlanmaya başladı. Konu her haliyle üzücü. Yaşanan yaşanıyor. Önümüzdeki sürece dair planlarınız neler? Sağlıklı kalmak. Yazmak, üretmek. Dijital vizyondakiler
Sinemalar hâlâ kapalı veya tam randıman çalışmadığı için dünya seyircisinin gözü dijital platform vizyonlarından ayrılmıyor. Doğal olarak da platformların büyük rekabetleri devam ediyor. O kadar çok yeni yapım, yeni sezon vizyona giriyor ki insan ne izleyeceği konusunda kararsız kalıyor. Hangi diziyi izleyeyimciler için bu hafta beş ayrı platformun yeni dizi yapımlarını izleyerek değerlendirdim. MARE OF EASTTOWN Bahsedeceğim dizilerden ilki kendini diğerlerinden avantajlı olarak ayırabilen, HBOMax’in Mare of Easttown isimli dizisi. Easttown, Pennsylvania’nın küçük bir kasabası ve Mare de kasabanın dedektiflerinden. Henüz dördüncü bölümü yayınlanan dizinin ilk bölümde gizemli bir cinayet işleniyor. Cinayet hikâyesinin, herkesin birbirini tanıdığı bir yerde geçmesi sebebiyle ilk etapta meşhur İngiliz suç draması Broadchurch dizisini hatırlatan dizi, Mare’in karakterine Kate Winslet’ın getirdiği detaycı ve derin katmanlar ile HBO’nun bir diğer gizem dizisi olan Amy Adams’lı Sharp Objects dizisini de anımsatıyor. Katilin kim olduğunu henüz çok da merak ettirmeyen, Mare başta olmak üzere tüm karakterlerin iç dünyaları ile yolculuğa devam ettiğimiz bir dizi bu. Muhtemelen son bölüme kadar hiçbir şeyin tam anlamıyla çözülmeyeceği bu dizi, ilk üç bölümünde dramı gizemin üzerinde tutmakta. Gerçi son yayınlanan bölümünün finaline bakacak olursak bu denge değişebilir.  SİVRİSİNEK SAHİLİ (THE MOSQUITO COAST) Apple TV +, biraz uzunca aradan sonra, klasik romanlardan Sivrisinek Sahili’nin modern uyarlaması olan yeni dizisini haftalık olarak yayınlamaya başladı. Romanın ilk uyarlaması olan Harrison Ford, Helen Mirren ve (büyük harflerle yazdığımı farz edin) River Phoenix’li 1986 yapımı filmi hatırlayanlarınız olacaktır. Ne yazık ki gönlümüzde taht kurmuş olan River Phoenix’in canlandırdığı Charlie Fox karakterinin ışığını bu dizide bulamadım. Paul Theroux’nun bu çok satanlar arasında yer alan kitabı, nafile bir ütopya arayışı ile ilgiliydi. Gençken okuduğumda Allie Fox’un medeniyet tiksintisini çok sevmiş ve Beat kuşağının varoluşçu damarlarını hissetmiştim. Bu sebeple yeni diziden olumlu anlamda beklentim oluşmuştu. İlk bölümüyle, tüketim toplumuna karşı insanın içine dokunan tavrını hissettiren ve kaliteli diyalogları ile seyirciyi etkileyen dizi, mantıksızlıklarla dolu üçüncü bölümüyle inişe hızlı geçti. Saplantılı, paranoyak bir karaktere içi boş bir şekilde dönüşen baba karakterinin iticiliği hikâyede toparlanmazsa, amaçlanan sarsıcılıktan ziyade seyircinin elinde orta kalite macera dizisi dışında bir şey kalmaz.  ÖTEKİLER (THEM) Amazon Prime’ın dizilerinden Ötekiler, Netflix’te yayınlanan His House filmi ile benzerlikler taşımakta. Bu filmde Güney Sudan’dan kaçan ve İngiliz kasabasında bir eve yerleşerek yeni hayatlarına başlayan mülteci çift anlatılıyordu. Hem ev hem de yaşadıkları yerde bilinçaltı ve bilinçdışı korku dolu olaylar yaşıyorlardı. Bu tür filmlere -alegorik korku gerilim- demeyi uygun buluyorum. Her şeyin aslında görsel ve metinsel olarak alegorik olarak kavramsallaşarak seyirci tarafından rahatça anlaşılması sağlanan ve bir derdi olduğu için de onlara daha kaliteli keyif veren yapımlar bunlar. Ötekiler de işte bu alegorik korku gerilim türüne ait on bölümlük bir dizi. Gelişmiş modern ülkelerin toplumsal terörünü anlatmak için Ötekiler filmi Amerikan tarihi içerisinden 1950’leri seçerek bir dünya kurmuş. Hikâye Kuzey Carolina’dan tamamen beyazların yaşadığı bir Los Angeles mahallesine taşınan siyah bir ailenin etrafında dönmesiyle de ırkçılık sorununa yakın durmakta.  BİG SHOT Disney+’ın basketbol temalı spor dizisinin, oyun sırasında hakeme sandalye attığı için Amerikan Kolej Ligi NCAA’daki işinden kovulan erkek basketbol koçunu kariyerini özel bir kız lisesinde koç olarak devam ettirmek zorunda kalması ile başlayan ilk bölümü ümit verici bir şekilde eğlenceliydi. Çünkü iyi yazılmış ve dünya renkli kurulmuştu. Haftalık yayınlanan dizi ilerleyen bölümlerinde gittikçe Disneyleşmeye başladı diyebilirim.  GÖLGE VE KEMİK (SHADOW AND BONE) Netflix’in Leigh Bardugo’nun dünya çapında çok satan romanlarından uyarlanan Gölge ve Kemik, fantastik bir dünyada geçiyor. Karanlıklar Diyarı, sihirli güçlere sahip askerler olan Grisha’lar, biraz aşk üçgeni, biraz sihir bölümler geçip gidiyor. Basit diyalogları ve kötü oyunculukları olan diziyi takip etmesi benim için yorucuydu.  Fazıl Say'dan Bakan Ersoy'a tepki: Utanç bu utanç!
Kültür ve Turizm Bakanlığı’na bağlı ‘Go Türkiye’ hesabından paylaşılan videoda turizm çalışanlarının yüzlerine takıldığı gösterilen “Keyfini çıkarın; aşılandım” yazılı maskeler tepki çekerken, piyanist Fazıl Say, Kültür ve Turizm Bakanı Mehmet Nuri Ersoy'a tepki gösterdi. Twitter hesabından yaptığı açıklamada Say, söz konusu videoya ve Bakan Ersoy'a eleştirilerde bulundu. "Yahu çok ayıp bu be! Utanç bu utanç!" diyen Say, "Şu M. Ersoy’un, turizm konusunu bilmiyorum da (Turizm buysa boşver turizmi de zaten ) 'kültür' kelimesi ile bu adamın bir daha yanyana gelmemesini ben şahsen temenni ediyorum kardeşim!!!" ifadelerini kullandı. Yahu çok ayıp bu be! Utanç bu utanç! Şu M. Ersoy’un, turizm konusunu bilmiyorum da (Turizm buysa boşver turizmi de zaten )“kültür” kelimesi ile bu adamın bir daha yanyana gelmemesini ben şahsen temenni ediyorum kardeşim!!! pic.twitter.com/ATLi1YyJLH NE OLMUŞTU? Kültür ve Turizm Bakanlığı’nın, ‘Go Türkiye’ isimli seyahat rehberi platformunun yabancı turistler için hazırladığı reklam büyük tepki toplamıştı. ‘Go Türkiye’ hesabından paylaşılan videoda turizm sektöründe çalışan yurttaşların yüzlerinde “Keyfini çıkarın; aşılandım” yazılı maskeler olduğu görülmüştü. Paylaşımda ise, “Temizlenmiş tatil köyleri ve aşılanmış personel! Biz buna turizm için çifte güvenlik diyoruz” denilmişti. Paylaşım, tepkilerin ardından silinmişti. Netflix Türkiye'den 'La Casa de Papel' paylaşımı
Netflix’ten Fatih Terim belgeseli: Topun olduğu yerde pozisyon aldık
Emre Tankal Quartet’tan caz esintili Kadıköy albümü
Caz sahnesinin ülkemizdeki önemli temsilcilerinden Emre Tankal Quartet, “Kadıköy” ile yılların birikimini albüme dönüştürdü. Kadıköy’ün sokaklarında caz esintili bir yolculuğa çıkaran albüm, 7 parçadan oluşuyor. Tamamı enstrümantal parçalardan oluşan albümün bir ayağı geleneksel cazda olsa da dinleyiciye yeni dönem caz örneği sunuyor. Tüm bestelerin ve gitarların Emre Tankal’a ait olduğu albümde, saksafonda Tamer Temel, kontrbasta Volkan Topakoğlu, davulda ise Berke Özgümüş imzası var. Hayyam Stüdyoları’nda kaydedilen ve Ada Müzik etiketiyle yayımlanan albümün mix’i Derin Bayhan’a mastering’i ise Demirhan Baylan’a ait. Kapak çizimini ise Melis Coşkun Başay yaptı. Emre Tankal albümünün hikâyesini şöyle anlatıyor: “Albümün hikâyesi hayatımı tamamen değiştirmeye karar verip Kadıköy’e taşınmamla başladı. İçe döndüğüm bir dönemdi. Albümdeki 7 parça kronolojik olarak yazılış sırasına göre yaşadığım 2 yıllık bir hikâyeyi anlatıyor. Son şarkının son notasında o hikâye sona eriyor.” EMRE TANKAL KİMDİR? 1978 İstanbul doğumlu Emre Tankal, lise yıllarından bu yana müzikle iç içe. Aydın Esen, Donovan Mixon, Dave Allen, Sarp Maden ve Kurt Rosenwinkel gibi isimlerle çalışma fırsatı bulan müzisyen son on yılda Türkiye’deki birçok caz festivali ve caz kulübünde konserler verdi. Jehan Barbur’un Uyan ve Birsen Tezer’in İkinci Cihan albümlerinde bazı şarkıların düzenlemelerini yaptı ve bu albümlerin kayıtlarında yer aldı. 2016 yılında Bahçeşehir Üniversitesi Caz Bölümünde yüksek lisansını tamamlayan Emre Tankal hâlâ profesyonel müzik yaşamını İstanbul’da sürdürüyor. 2017 yılından itibaren Emre Tankal Quartet adı altında kendi bestelerini dinleyiciye ulaştırıyor. Aranjör ve müzisyen olarak profesyonel müzik yaşantısını sürdürüyor. Spotify'dan dinlemek için tıklayın Apple Music'den dinlemek için tıklayın Deezer'dan dinlemek için tıklayın Friends'in özel bölümü The Reunion'ın yayın tarihi belli oldu
HBO kanalı, Friends’in özel bölümünün tanıtım videosunu sosyal medya hesabında yayımladı. Dizinin ana karakterlerini oynayan oyuncuların paylaştığı fotoğraftan sonra gündeme gelen iddia, HBO tarafından onaylandı, ancak çekimler defalarca ertelendi. Yeni bölüme dair bir gelişme yaşandı ve ekibin tekrar birleştiği yeni bölümden tanıtım videosu geldi. HBO, dizinin gösterim tarihini, ''17 yıl oldu ama; Friends geri döndü. The Reunion'ın gösterimi, 27 Mayıs'ta yalnızca HBO MAX'ta'' notuyla açıklarken; Friends'in hesabından da dizinin konuk oyuncu listesi paylaşıldı. ‘'The One Where They Get Back Together’' olarak adlandırılan yeni bölümde birçok ünlü isim yer alacak. Açıklanan konuk oyuncu listesi şu şekilde: David Beckham, Justin Bieber, BTS, James Corden, Cindy Crawford, Cara Delevingne, Lady Gaga, Elliott Gould, Kit Harington, Larry Hankin, Mindy Kaling, Thomas Lennon, Christina Pickles, Tom Selleck, James Michael Tyler, Maggie Wheeler, Reese Witherspoon ve Malala Yousafzai.  EN AZ 2,5 MİLYOR DOLAR  Özel bölümde Friends yıldızlarından Jennifer Aniston, Courteney Cox, Lisa Kudrow, Matt LeBlanc, Matthew Perry ve David Schwimmer tam kadro halinde yer alacak. Projeye yakın kaynaklar, her bir yıldızın, özel etkinliğe katılarak en az 2,5 milyon dolar kazanacağını iddia etti. 400 MİLYON DOLARDAN FAZLA ÖDENDİ  2020'de, Friends'in 10 sezonunun tamamı Netflix'ten ayrıldı ve orijinal dizinin hakları için WarnerMedia'ya 400 milyon dolardan fazlaya mal olduğu söylenen bir anlaşmayla HBO Max'e katıldı. Yazar Gaye Boralıoğlu: Birlikte ortak değerleri savunmalıyız
Mehmet EMİN KURNAZ Tuhaf zamanlardan geçip, bilinmez bir akıbete doğru tepetaklak yol aldığımıza vurgu yapıyor Gaye Boralıoğlu. Daha çok romanlarıyla tanıdığımız yazar, bu kez öyküleriyle konuşuyor. Zamandan bağımsız politik dokunuşlarla ‘kötülük’ kavramının insandan insana sirayetine işaret ediyor. Boralıoğlu ile ‘Alâmetler Kitabı’nı konuştuk.  Böyle giderse pek iyi bir geleceğin bizi beklemediğine dikkat çeken Boralıoğlu “Direncimizi kaybetmeyeceğimiz ortak dayanaklar bulmamız ve dayanışmanın şartlarını genişletmemiz lazım. İstanbul Sözleşmesi de bir ortak zemindi işte… Sanata, yaratıcılığa, farklı fikirlere daha geniş alanlar açmalıyız” diyor. ‘Alâmetler Kitabı’nda öyküler daha çok bir distopyayı andırıyor. Pandemi, ekonomik kriz, toplumsal yaşamda ortaya çıkan bunalımlar var... ‘Alâmetler Kitabı’ndaki öykülere distopya demek doğru olur mu bilemiyorum ama pek çok öykünün bugünü ya da geçmişi işaret etmediği, zamansız olduğu doğru. Walter Benjamin, Kafka için “şiiri politikaya dönüştüren mesel yazarı” diyor. Kuşkusuz Orwell bir distopya yazarıydı ama Kafka değildi. İkisi arasında bir fark var. 'Alâmetler Kitabı' bu anlamda mesele daha yakın duruyor. Evet, belli bir politik niyetim vardı ve bunu zaman ve mekânın belirleyiciliği olmadan öykülendirdim. Neydi bu niyet? Tuhaf zamanlardan geçiyoruz. Kötülük bizim dışımızdaki bir kavram değil, sinsice bize de sirayet ediyor. İyi bir şey yaptığımızı sanıyoruz ama aslında o başkaları için hatta uzun vadede kendimiz için de kötülük demek. Aynaya baktığımızda bunları görmüyoruz. Tümüyle imajlar dünyasında yaşadığımız için aynaya baktığımızda kendi gerçeğimizi değil, başkalarının bizi görmesini istediğimiz hali görüyoruz. Böylece hakikatlerin son derece muğlak olduğu, ortak zeminin giderek daraldığı bir dünya düzeni çıkıyor ortaya. 'Alâmetler Kitabı' işte özünde bu dünya düzeninin eleştirisidir. Benim için anlam ve önemi buradadır.  ALGI TEMEL KAVRAM HALİNE GELİYOR  Buradan bakınca nasıl bir gelecek bekliyor bizi? Böyle giderse pek iyi bir geleceğin beklemediği aşikâr. Direncimizi kaybetmeyeceğimiz dayanaklar bulmamız ve dayanışmanın şartlarını genişletmemiz lazım. Sanata, yaratıcılığa, farklı fikirlere daha geniş alanlar açmalıyız. Türkiye’deki en büyük sorun şu: Muhalif kesimde herkes birbirine burun kıvırıyor, hatta çoğu kere iktidardan daha ciddi bir düşman olarak görüyor. Ne kadar kan kaybetse de iktidar yekpare bir şekilde duruyor, muhalefet birbirini kemiriyor. Öte yandan teknoloji yeni bir dünya düzenini oluşturuyor zaten. Gerçeğin giderek önemsizleştiği, algının temel kavram haline geldiği bir hayat modelinin içinde ilerliyoruz. Buradan kötülüğün üremesi çok kolay, çünkü yalanı, riyayı onlar daha iyi biliyor. İşte o yüzden ortaklaşacağımız yeni kavramlar, yeni değerler üzerinde tartışmanın çok önemli ve elzem olduğunu düşünüyorum. Kadınların bugünkü mücadelesi geleceği de kuşkusuz belirleyecek ipuçları taşıyor. İstanbul Sözleşmesi’nin iptaline karşı kadınların öfkesi sürüyor. Siz neler söylersiniz? İstanbul Sözleşmesi de bir ortak zemindi işte. Bugünkü iktidarın temel davranış biçimi ortak zeminleri yok etmek. En sade, en sıradan olanları bile. İstanbul Sözleşmesi’ni okuyunca insan şaşırıyor, e tabii böyle olmalı zaten, kadınlar en azından bu haklara sahip olmalı diye düşünüyor. İstanbul Sözleşmesi’ni yok eden bir anlayış neyi hedefliyor? Yalnızca erkek egemen bir dünyayı hâkim kılmak değil maksat, aynı zamanda toplumun tüm kesimlerinin ortaklaşacağı pozitif bir değeri yok etmek, böylece anlaşma, konuşma imkânını ortadan kaldırmak, kaos yaratmak ve bu şekilde totaliter rejimin sürekliliğini sağlamak. Öykülerden birinde karakterin kendi hikâyesini yaşamadığından, başkasının hikâyesinde yeniden doğduğundan bahsediyor. 24 Nisan’ı geride bıraktık. Başkasının hikâyesi bugünün krizlerine nasıl etki ediyor? Evet, 'Haram' adlı öyküdeki evlatlık kızın söylediği bir cümleydi o. Zehra evlat edinilmiş ama sahiplenilmemiş bir kız. Evlat sevgisinin sahte yanına dair bir öykü daha var 'Alâmetler Kitabı’nda: 'Barınak öyküsü'. Her ikisinde de temel motivasyonun bencilce olduğunu görüyoruz. Birisinin hayatına el koyuyorsun ve sonra ona kendi geleceğini dayatıyorsun. 24 Nisan, Dersim 38... Türkiye tarihi bu travmalarla dolu ve hiçbir şekilde yüzleşilemediği için de bu yaralar aşılıp geçilemiyor. Yazdığım öyküler doğrudan bu travmalarla ilgili değil ama o öykülerden hareketle ipotek altına alınmış hayatlar üzerine konuşmak mümkün elbette. 'Alınyazısı' öykünüzde iktidarın suçlu bulduğu kişiye kimseye dokunmama, kimse tarafından da dokunulmama cezası kesiliyor. Bugün pandemi insanlar arasında teması azalttı. Buradan bir esinlenme var mı? Aslında ‘Alınyazısı’ öyküsünü pandemiden çok önce yazmıştım. Yıllar önce bir rüya görmüştüm. Rüyamda dokunmanın yasak olduğu başka bir toplumda uyanıyorum. Her şey gri, insanlar mutsuz, tuhaf bir dünya. Anarşistler var bir de, aniden ortaya çıkıp insanlara zorla dokunuyorlar. Bu da bana tuhaf geliyor, onlarla konuşup bu eylemin iyi bir fikir olmadığını anlatmaya çalışıyorum... Böyle bir rüya... Beni çok etkilemişti o zaman yakın arkadaşlarıma da bahsetmiştim. Sonra günün birinde bu öyküyü yazdım. O öykünün bir başka kaynağı da şuydu: Babam vefatından bir süre önce demans hastası olmuştu, son aşamalarda kendisine dokunulmasına izin vermiyordu. 'Alınyazısı' öyküsündeki Mesir Hanım’ın hikâyesinin kaynağı da budur.  HER ŞEYİN BAŞI HİKÂYEDİR  Son dönem öyküye yönelik bir yoğunlaşma seziyorum. Bunun değişen okuma kültürüyle alakası olduğunu düşünüyor musunuz? Evet, aslında bu ilginç fakat Türkiye’ye özgü bir durum. Dünyada öyküden ziyade roman revaçta. Türkiye’de daha fazla öykü kitabı çıkıyor ama öykü kitapları romanlar kadar satmıyor. Yine de yazarlar öykü yazmayı seviyor. Anı anlaaatmanın, zamansal ya da mekânsal belirli bir kesite mercek tutmanın büyüleyici bir yanı var. Her ne kadar roman yazmayı sevsem de ben de öyküden vazgeçemiyorum. Çünkü aslında bence anlatı bir hikâyeyle başlar; form sonra gelir. Her şeyin başı hikâyedir. Göz teması olmazsa müzik olmaz*
1996 yılının Şubat ayıydı yanlış hatırlamıyorsam. Gündoğarken olarak birkaç yıllık ayrılığın ardından eski şarkılarımızı yeniden düzenleyerek yeniden merhaba diyecektik dinleyicilerimize. Bu zamana kadar çok değerli aranjör ve müzisyenlerle çalışmış, en iyi stüdyolarda kayıt yapmıştık ama bir türlü üçümüzün evde oturup müzik yaparkenki o samimiyeti bir türlü yakalayamamıştık. Aklıma Yunanlı bir müzisyenle çalışma fikri geldiğinde hem amca hem Gökhan hem de o zamanki yapımcımız ve çok iyi dostumuz Ömer Rıza Çam bu fikre çok sıcak bakmışlardı.  Bugün o Yunan müzisyenle tanışacağımız gündü. Plaza Müzik’in Etiler’deki binasında randevu saatinde kapı çaldığında içeri giren bu orta boylu, kahverengi saçlı uzun paltolu ve çok sıradan görünümlü adamın hayatımızda çok özel bir yeri olacağını kim bilebilirdi ki? Kısa bir tanışma faslından sonra eski albümlerimizi dinlemek istedi. O güne kadar çıkan bütün şarkılarımızı dinledikten sonra müsaade istedi ve kapıya yöneldi. Ömer Rıza arkasından giderek zar zor tekrar içeri soktu bu ilginç adamı. “Ben,” dedi “bu tarz işler yapamam, benim müziğe bakışım daha farklı.” “Tamam” dedik “işte biz de bunu arıyoruz”. Tanışmamız böyle olmuştu Nikiforos Metaxas ile. Sonra beraber 3 albüm yaptık. “Mest Of Gündoğarken”, “Gündoğarken 1999” ve de “İstanbul-Atina-İstanbul”. İlk iki albümde tamamen caz müzisyenlerinden oluşan bir ekip ile çalmıştık. ŞARKILARIMIZ KADAR NE ANLATTIĞIMIZLA İLGİLİYDİ  Davulda Can Kozlu, bas gitar ve gitarlarda Çağlayan Yıldız, klarnette de Oğuz Büyükberber. Geleneksel sazlarda ise çok sevgili Hasan Esen. Bu albümde Rüzgar’ın bir bölümüne yazdığı Yunanca sözler ve sesiyle yaptığı katkı ile Vasiliki Papageorgiou da bu ekibin ayrılmaz bir parçası olmuştu. Nikiforos Metaxsas Zimbabwe doğumlu. 20 yaşına kadar Afrika’da yaşamış sonrası Yunanistan ve Türkiye. Bir dünya vatandaşı ve derviş. Niyazi Sayın’dan ney üflemeyi, Erol Deran’dan kanun çalmayı öğreniyor. Nesimi Çimen rakı arkadaşı. Bir dönem Çengelköy Aya Yorgi Kilisesi’nde zangoç ve muganni olarak da çalışır. Kendisi bir müzik aşığı ve araştırmacısı ama müzisyen değil, bildiğimiz aranjörlerden ise hiç değildi. Ama iyi müziğin iyi de sözlere sahip olması gerektiğini çok iyi biliyordu. Bu yüzden Türkçeye çok hâkim olmadığı için bütün şarkı sözlerimizi Yunancaya tercüme ettirmişti. Bir müzik direktörü olarak en büyük farkı buydu bence. Şarkılarımız kadar ne anlattığımızla da ilgiliydi. Albümlere girmeden önce albümde çalacak bütün müzisyenler günlerce prova yapardık Heybeliada’da Vasiliki ile yaşadıkları evde.  EKSİKLİĞİNİ HİSSETTİM ÖZLEDİK BE NİKO…  Sonra Mamoş’un meyhanesinde bu sefer de rakılar ve muhabbet eşliğinde devam ederdik provaya. Şarkıda beğendiği bir bölüm geldiğinde “po po po” nidalarıyla gözlerini kapayarak bir o yana bir bu yana sallanırdı. Dünyanın her yerinden müzisyen dostları vardı. Gerçek bir barışsever ve çevre dostuydu. Her türlü baskıya karşıydı. İflah olmaz bir şekilde iyi niyetliydi. Albümlerimizde ve bazı konserlerimizde Yunanistan’da yaşayan Mode Plagal grubundan birkaç müzisyen de eşlik etmişti bizlere. İstanbul-Atina-İstanbul albümü de bu birliktelikten doğmuştu. Bu sefer tamamen Mode Plagal grubunun üyeleri ve Hasan Esen ile birlikte Atina’da bir albüm yapma fikri. Herhalde şu güne kadar unutamadığım albümlerin başında bu albüm gelir. Kleon Antoniou (gitar), Takis Kanellos (davul) ve Antonis Maratos (bas gitar)ın oluşturduğu gruba Yunanistan’ın en önemli akordeoncusu Iraklis Vavatsikas ve buzuki üstadı Manolis Karantinis’in de katılımıyla çok içimize sinen bir albüm olmuştu. Özellikle unutamadığım 3-4 günde bütün şarkıların altyapılarını çalıp paralarını aldıkları halde 2 hafta boyunca stüdyodan ayrılmamaları ve en küçük bir isteğimizde tekrar girip çalmaları, bir de davulcu Takis’in o gün doğum günü olması vesilesiyle “Sıcaklardandır”ın sonunda çaldığı piyano solo. Birden niye aklıma geldi Nikiforos bilemiyorum. İnsan bir an gelir de birinin eksikliğini hisseder ya. Özledik be Niko…  *Nikiforos’un bir sözü… Erişilebilir sinema
Öykü ÖZFIRAT Engelsiz Filmler Festivali bu sene 11-17 Ekim tarihlerinde 9. kez seyircilerle buluşmaya hazırlanıyor. Festival programında kısa film yarışması gibi birçok yenilik gözüküyor. Erişilebilir bir film festivali olma fikriyle yola çıkan festivalin yönetmeni Ezgi Yalınalp ile konuştuk.  Festivalin ortaya çıkışını ve geçmişini soruyoruz. Yalınalp, “Arkasındaki soru kapsayıcı, erişilebilir, engeli olsun olmasın herkesin bir arada takip edebileceği bir film festivali gerçekleştirmenin mümkün olup olmadığıydı. Sesli betimeleme ile yapılan film gösterimleri festivallerde zaman zaman kendine yer buluyordu ancak bu gösterimler yalnızca görme engellilere yönelik etkinlikler olmakla sınırlı kalıyordu” diye cevaplıyor ve ekliyor: “Engelsiz Filmler Festivali görme, işitme ya da ortopedik engeli olanların bu tür bir engele sahip olmayanlarla birlikte film izleyebildiği, söyleşilere katılabildiği, yan etkinliklerini takip edebildiği erişilebilir bir film festivali.” Festivalin aynı zamanda 2019 yılında uluslararası bir ağın kurucularından biri olduğunu belirten Yalınalp, “Bu organizasyonların ortak inisiyatifi ile kurulan ağın temel olarak iki amacı var: Birincisi sinemaya erişim hakkının uluslararası arenada görünür kılınmasını sağlamak. İkincisi ise engelli bireylerin sinemada daha fazla temsilini sağlamak. Günümüzde üretilen filmlerde hâlâ “engelli” klişesi çok yaygın. Yani engelli kişiler genellikle yardıma muhtaç, bağımlı, güçsüz kişiler olarak temsil ediliyorlar. Oysaki hakikat böyle değil.”  “Sinema ve festivaller özelinde erişilebilir olmanın gereksinimleri nedir?” diye sorduğumuz Yalınalp şöyle açıklıyor: “Sinemalar, film festivalleri özelinde de sundukları hizmetin erişilebilir olmasından bahsediyoruz erişilebilir sinema, erişilebilir festival dediğimizde. EFF’de filmler orijinal sesleri ile izlenebildikleri gibi, dileyenler filmi sesli betimleme ile takip edebiliyor ya da ayrıntılı altyazı ile. Festival mekânlarını erişilebilir olanlardan seçiyoruz; yani rampa, erişilebilir tuvalet gibi düzenlemeleri olmasına dikkat ediyoruz. İzleyicilerin Seyirci Özel Ödülü’nü belirlerken kullandıkları oy pusulaları, katalog vb. materyalleri Braille alfabesi seçeneği ile sunuyoruz. Otizm spektrum bozukluğu bulunanlar için daha düşük sesle ve loş bir salonda yaptığımız özel gösterimlere programda yer veriyoruz. Festival kapsamındaki atölye, ödül töreni vb. etkinlikleri mümkün olduğunca erişilebilir kılmaya çalışıyoruz ve daha kapsayıcı olmak için neler yapılabileceğini araştırıyoruz.”  HERHANGİ BİR TEMA SINIRLAMASI YOK  Bu sene izleyicilerin karşısına yepyeni bir program yapısıyla çıktıklarını belirten Yalınalp, detayları paylaşıyor: “Öncelikle her sene gerçekleştirdiğimiz ve son dönem Türkiye sinemasının en iyilerinin yarıştığı ulusal uzun film yarışmamıza bir yenisini ekledik. Uluslararası bir kısa film yarışması. Bunun dışında program başlıklarımızı da yeniden tasarladı. Seyircilerimizin daha çok ilgisini çekecek bazı tematik başlıklarla güncel dünya ve sinema gündemini yakalamayı amaçlıyoruz. Bu sene de salgın, program başlıklarımıza nüfuz edecek. Programa dair duyurularımıza yakında başlıyor olacağız; merak eden seyircilerimiz bu duyuruları sosyal medya hesaplarımızdan ve websitemizden takip edebilir.”  Programda bu yıl yeni olarak bir kısa film yarışması görüyoruz. Yarışmadan biraz bahsetmesini rica ediyoruz. Başvuruların 10 Temmuz’a kadar devam edeceğini hatırlatan Yalınalp, “Bu yarışma ile tüm dünyadan kısa filmcilerin bir araya geldiği bir festival atmosferi yaratmayı umuyoruz. Kısa filmi sadece süresi kısa olan bir sinema biçimi olarak düşünmemek gerekir. İzleyici ile buluştuğu tek mecra film festivalleri olduğu, ana akım tüketim mecralarında pek kendine yer bulamadığı için hem ele aldığı konular hem de bu konulara yaklaşma biçimi açısından da daha fazla cesaret barındıran bir tür olduğunu söylersem yanlış olmaz sanırım” diyor ve sözlerini “Tüm dünyadan süresi 20 dakikayı aşmayan kurmaca veya canlandırma yapımlar bu yarışmaya başvurabilir, herhangi bir tema sınırlaması yok” diyerek noktalıyor. Açılmak mı dediniz?
Ne zaman açılacağız? Bu soru pandemiyle ilgili olsaydı hiç kuşkusuz uzmanlar yanıtlayabilirdi. Şöyle de sorulabilir? Biz hiç açıldık mı? Dışımızda kalan dünya hiç içimize karıştı mı? Kapanma, pandemi süreciyle başlamadı. Politik, etnik, dinsel, cinsel kimliklerin içine kapatılmıştık zaten, pandemi tuzu biberi oldu. Gombrowicz’in Kosmos romanındaki kahramanların yaşadığı türden bir açılmadan söz ediyorum: “Bu, dışımızdaki dünyanın, dışımızda kalan bütün dünyanın içimize karışmasıydı, buysa bizim konumumuzu değiştiriyordu ve birden düzensiz konuşmaya başladık” (Can). Dünya içimize karışsaydı, aynı yerde olmamamız gerekiyordu ve çoktan düzensiz konuşmaya başlamıştık. Hâlâ pandemi öncesi durduğumuz yerde duruyoruz; değişen tek şey, yerimizin giderek küçülmesi. Şimdi cürmümüz kadar yer kaplıyoruz ve ateş olduğumuzda cürmümüz kadar yer yakıyoruz, yani kendimizi. Ve hâlâ devletin taşlaşmış diliyle konuşuyor ve ısrarla akıllı, uslu cümleler kurmaya çalışıyoruz. Dünya içimize karışmış olsaydı, çoktan orman girmişti içimize; ağaçlar, kuşlar, envai çeşit bitki ve hayvan ve de dereler. Devletin taşlaşmış dilini değil, birbirlerine kontrpuanlarla bağlı orman dillerini de anlıyor olurduk. Taş yerinde ağırdır ve giderek daha da ağırlaşıyoruz. “Taşların hareket ettiği ve ağaçların konuştuğu vakidir” (Shakespeare, Macbeth). Dünya içimize karışmış olsaydı, Yüzüklerin Efendisi’ndeki ağaçlar gibi çoktan yürümüş ve yürüyen ormana dönüşmüştük. Ve birbirimizle konuşuyor olurduk. Ama bizler, ağaç olamayan ağaçlarız; ağaç muamelesi gören gövdeler. O çok sevdiğimiz kültür bitkileri ya da evcil hayvanlarla aynı kaderi paylaşıyoruz. Tıpkı onlar gibi durmadan budanıyor, olmadık biçimlere sokuluyoruz. Onlar gibi yapay seçilimle istenmeyen özelliklerden arındırılıyor ve giderek daha fazla evcilleşiyoruz. Tek farkımız, bize uygulayacakları yeni tasarımlara çok istekli olmamız. Her yeni teknolojiyi güle oynaya bedenlerimize ekliyor ve yepyeni bir tasarım ürününe dönüşüyoruz. Çağımız, tasarım çağı. Tasarlanan, nesneler değildir; bizler tasarlanıyoruz.  ***  Bırakın dünyaya açılmayı, dünyadan korkumuzdan giderek daha fazla içimize kaçıyoruz. Göçebeliği terk edip yerleşenlerin başlattığı, yeryüzünü duvarların ötesinde bırakma projesi, katlanarak devam ediyor; kat kat duvarların içine hapsediliyoruz. Ve ömrümüzü, yeryüzüyle hiçbir bağlantısı olmayan mekânlarda geçiriyoruz; AVM’lerde, kapalı sitelerde ve tabi ki tecrit bedenlerde. Korunaklı camera obscura’larımızda oturmuş, kameranın açıklığından izliyoruz dünyayı. Kameralarda kimlikler oturuyor; gördüklerini yargılayıp kimlikli formlara dönüştürenler. “Tüm sanatımız, arka plandaki karmaşadan sıyrılmış, sınırları açıkça tanımlanmış, benzersiz kimliklere olan aşkımızı dile getirir” diye yazıyordu Fowles (Ağaç ve Doğanın Doğası, Afa). Algılarımız kişilere göre belirleniyor. Gözlerimiz bir görünüp bir kaybolan kimlikli figürleri arıyor. Oysa Fransız psikologlar, Afrika’nın ücra bir köşesinde yaşayanlara üç kişi arasında geçen bir film gösterip ne anladıklarını sorduklarında, sadece ağaçların arasında gezinen ışık ve gölge oyunlarını algıladıklarını söylemişler. Ağaçlar algılarımızı değiştiriyor ve kimlikleri yerinden ediyorlar. Dünyaya açılmak mı istiyorsunuz? Oklar, sınırların muğlaklaştığı devasa bir ortak yaşamı (simbiyoz), ormanı işaret ediyor.  ***  “Bizim odadaki ok belirli bir yeri işaret etmiyordu, dolayısıyla onu kafamızın içinde duvarın ötesine uzatmamız, koridordaki bir şeylerle ilgili olup olmadığını araştırmamız, orada bir şey bulamazsak, bahçeye kadar uzatmamız gerekiyordu” (Gombrowizc, Kosmos). Bahçede de bir şey bulamazsınız; ok, ormanı işaret ediyor; Zapatistaların ortaklaşa yaşadıkları, Chiapas’taki Lacandon Yağmur Ormanı’nı. Ya da Kaz Dağları’nı, Karadeniz ormanlarını, İkizdere’yi. Nerede ormanlarını savunanlar varsa orada savunulan ortak yaşamdır. Ve orman ahalisi yaşamın çoklu diliyle konuşur. Devletin taşlaşmış, tekçi dili çok gerilerde kalmış, yerini ormanın birbirine uç veren dillerine bırakmıştır. Ve ormana ulaştığınızda, artık kalıbınıza sığamaz olur ve birden düzensiz konuşmaya başlarsınız: “Tek kişi olamıyorum. Kendimi aynı anda sayısız şey olarak hissedebiliyorum” (Nostalgia, Tarkovski). LeMan'dan Kültür ve Turizm Bakanlığı'nın skandal videosuna gönderme
Dışişleri Bakanı Mevlüt Çavuşoğlu'nun "Turistin görebileceği herkesi Mayıs sonuna kadar aşılayacağız" açıklamasının ardından Kültür veTurizm Bakanlığı'ndan, turistlere yönelik "Keyfine bak! Aşılıyım" yazılı reklam videosu geldi. Söz konusu video, sosyal medyadaki ciddi tepkilerin ardından, yayımlandıktan 2 saat sonra silindi. "TURİST OLMAYAN HERKESİ İŞARETLİYORUZ" Kültür ve Turizm Bakanlığı'nın tepki çeken videosuna, mizah dergisi LeMan'dan da karikatürlü bir yanıt gerdi. Söz konusu karikatür, LeMan'ın sosyal medya hesabından "Maske yetmez, kısırlaştırın bizi" sözleriyle paylaşıldı. Kültür ve Turizm Bakanlığı'nın skandal 'Ben aşılandım' maskeli videosuna sosyal medya tepki verdi : Maske yetmez, kısırlaştırın bizi! pic.twitter.com/3wy5p3p4mF  KÜLTÜR VE TURİZM BAKANLIĞI TEPKİ ÇEKTİ Kültür ve Turizm Bakanlığı’nın, ‘Go Türkiye’ isimli seyahat rehberi platformunun yabancı turistler için hazırladığı reklam büyük tepki topladı. ‘Go Türkiye’ hesabından paylaşılan videoda turizm sektöründe çalışan yurttaşların yüzlerinde “Keyfini çıkarın; aşılandım” yazılı maskeler olduğu görüldü. Paylaşımda ise, “Temizlenmiş tatil köyleri ve aşılanmış personel! Biz buna turizm için çifte güvenlik diyoruz” dendi. Paylaşım, tepkilerin ardından silindi. TAKSAV Kadıköy'den Kahlo Müzesi'ne sanal gezi
IMDb, ekrana damga vuran 50 bilim kurgu dizisini seçti
Komedi izinde üç ayrı hikâye
Murat TIRPAN Üçü de seksenlerin ortalarında doğmuş yeni kuşak komedyenlerimizden Doğu Demirkol, Feyyaz Yiğit ve İbrahim Büyükak giderek sayıları artan yeni dijital platformlarımızda kendi bağımsız projeleri ile izleyici karşısında. Bu üç dizi anlatı yapıları ve meseleleri ile akraba işler. Demirkol ve Büyükak kendi hayat hikâyelerinden büyük ölçüde esinlenen bir nevi biyografik iki diziyle karşımıza çıkarken Yiğit her biri farklı öykülerden oluşan bir komedi projesi ile boy gösteriyor. Ben kendi adıma Feyyaz Yiğit'in Gibi'sinin daha bir özgün, komik ve nitelikli olduğunu düşünsem de bu üç işin de seveni sevmeyeni olacaktır. Hepsinin de kendine özgü bir çekiciliği mevcut. Bu üç komedyenin işlerinde ortak olan tam da memleketin ruh haline uygun şekilde, gerçekle absürdün iç içe geçtiği hikâyelerden oluşması. Doğu ve İlginç Bazı Olaylar'da komedyen olmak isteyen genç adamlar ve onları anlamayan hatta engelleyen ailelerle karşı karşıyayız. İki dizi de bu gençlerin her şeye rağmen başarılı olup şu an oldukları yere ulaşmasıyla bitiyor. Gibi ise tuhaf hikâyeler eşliğinde bir sıkışmışlığın komedisini yapıyor.  Bu biyografik türle daha önce Bartu Küçükçağlayan'ın Bartu Ben adlı dizisinde karşılaşmıştık. Bu arada üç dizinin Bartu Ben'in Batılı olan estetiğine göre daha "yerli" bir noktada durduğunu belirtmek gerek. Bundan eleştiri olarak değil bir saptama olarak bahsediyorum; sinema dili olarak büyük atraksiyonlara girmeden sağlam karakter inşaları ve samimi tavırlarıyla öne çıkıyorlar. Zaten komedyenlerin tarzları da daha çok buna müsait. Öte yandan dizilerin ortak özelliklerinden biri de yan karakterlerin başarısı. Üç dizide de kahramanımıza sıkıntılı yolculuklarında eşlik eden iyi resmedilmiş arkadaşları var. Hatta Cemre Ebüzziya, Özgür Emre Yıldırım, Evliya Aykan, Kıvanç Kılınç gibi oyuncuların canlandırdığı bu tipler zaman zaman rol çalacak kadar etkililer.   Bu üç dizi de zamanımızın ruhunu yansıtmak konusunda bir şekilde başarılı. Yeni komedyen kuşağımızın sadece benzer sahne şovları ve stand up'lar ile değil de kendilerine özgü işlerle karşımıza çıktığını görmek gerçekten güzel. Gelin dizileri tek tek inceleyelim. ÇOK BİZDEN VE ÖZGÜN: Gibi (EXXEN) Feyyaz Yiğit bu yeni komedyen kuşağının en büyüğü ve ilk çıkışını Okan Bayülgen’in Disco Kralı ile yapmış bir isim. Daha önce mini dizi denemeleri, skeçler üretmiş zaten kendi başına işler yapmış bir komedyen. Son zamanlarda komedi filmlerinde de sık sık karşımıza sık sık çıkan Yiğit sonunda kendi projesi Gibi ile karşımızda. Gibi, Doğu ve İlginç Bazı Olaylar gibi biyografik bir damardan ilerlemiyor tam aksine özgün (ve hatta zaman zaman fantastiğe kaçan) memleket hikâyeleri var. Bu hikâyeler bir arkadaş ortamında anlatabileceğiniz tuhaf ve komik anekdotlara benziyor. Yiğit ve Aziz Kedi’nin yazdığı hikâyeler gayet eğlenceli, absürt ve trajik. Dizinin -o çok iyi tanıdığımız- sıkıntılı durumlarda kalan kahramanlarla insanı empatiye zorlayan bir yanı var. Başarısının sırrı da burada ve elbette Yiğit’in başarılı oyunculuğunda. Gibi, çok bizden, çok özgün ve çok traji-komik. YÜZLEŞİLEN TRAVMALAR: Doğu (BluTV) Doğu Demirkol’un komedyen olma hikâyesinin anlatan BluTv dizisinin yönetmen koltuğunda Emrah Aguş oturuyor, senaryosu ise yine Demirkol’un kendisine ve Murat Özsoy’a ait. Demirkol’un arkadaşları ve ailesi tarafından tasvip edilmeyen tavırlarını, hatalarını, başarısızlıklarını absürt-gerçekçi bir dille anlatan dizide yan karakterler, özellikle BKM’nin ikinci kuşak oyuncularından Evliya Aykan’ın canlandırdığı ‘özgür’ karakteri gayet iyi yazılmış bir tip. Doğu, toplumdaki birçok meseleye el atmasıyla da başarılı. Sözde Cihangir sanatçısının gerektiğinde egolu bir zorbaya dönüşmesine, muhafazakâr zengin lise arkadaşlarının ikiyüzlü tavırlarına, kişisel gelişim ekonomisinin sahteliği gibi birçok gönderme son derece çarpıcı ve aynı zamanda komik. Zaman zaman -belki Batılı muadili sayılabilecek Ramy dizisindeki gibi- kişinin iç dünyasıyla toplumsal olan arasındaki açmazları daha derin görmek istesek ve bunu eksik bulsak da sonuçta Demirkol’un kendi geçmişi ve travmalarıyla yüzleşmesi son derece samimi. HAYALLERİN PEŞİNDE: İlginç Bazı Olaylar (EXXEN) BluTV işleri Bartu Ben ve Doğu gibi İbrahim Büyükak’ın da kendi hayatından yola çıkarak yazıp yönettiği bir iş. Acun’un dijital kanalı Exxen’in nadir iyi içeriklerinden biri olduğunu söyleyebiliriz. Büyükak da Çok Güzel Hareketler kadrosundan çıkarak kendini göstermeyi başarmış bir isim. Bursa’da yaşamış olan Büyükak’ın bu döneminden bir kesit izliyoruz dizide. Yatak satıcısı olan babasının işini devralmak zorunda olan ama tıpkı Doğu gibi komedyen olma hayalleriyle yaşayan bir gencin hikâyesi bu. Yine hayallerinizin peşinden giderseniz kazanırsınız tespiti. Tespit demişken İlginç Bazı Olaylar’ın belki Gibi ya da Doğu kadar komik olmayan ama benzer tespitleri yapan bir iş olduğunu söylemek de gerek. Büyükak’ın yönetmenliğini de kendisinin yaptığı dizide yine Zafer Algöz, Cemre Ebuzziya, Özgür Emre Yıldırım’ın canlandırdığı yan karakterler zaman zaman öne çıkıp rol çalıyorlar. “Bütün şairler Filistinlidir”
Henüz ilkokula yeni başlamışım. 80 darbesinin üzerinden az biraz zaman geçmiş. Korku iklimi tavan yaptığı için, ilkokul öğretmenim anneme gerekli uyarıyı yapmış: “Akşam haberlerini izlettirmeyin. Konuşulanlardan etkilenip arkadaşlarına anlatıyor!” Evde denetim başlamış. Yine de göz ucuyla haberlere bakıyorum. “Ortadoğu’da Büyük Sel Felaketi” başlığını heceleyerek okuyorum. Ertesi gün, “Öğretmenim, şimdi de Filistinlileri sel basmış” deyince buruk bir gülümseme yayılıyor dudaklarına. Aynı tarihlerde Yarın Dergisi “Filistin Şiirleri” (1982) özel bölümü yapmış. Babam Behçet Aysan’ın daha sonra kitaplarına almadığı “Tel Zaatar” şiiri burada yayımlanmış. Şiir; “Tel Zaatar / napalm – gülleri açar” diye başlıyor, “Yaşayacak Filistin” diye bitiyor. Demek ki İsrail falanjist milislerinin, çoluk çoluk demeden yüzlerce kişiyi öldürdüğü Sabra ve Şatilla katliamının hemen ardından yazılmış şiir. Bunda şaşılacak bir şey yok. Mahmud Derviş’in sözleriyle, böyle etkin kılınan bir zulüm karşısında, “Bütün şairler Filistinlidir.” *** Ne acı ki, Kenan diyarında, bir asırdır tarih ile coğrafya, savaşla barış, yürek ve akıl arasında kısa devre yaşanıyor. Son birkaç yıla dair bölgeyi anlatan bir film çekmek için kollar sıvansa; bir anda ateş topunun koca bir şehri yuttuğu Beyrut liman patlamasından başlamak gerekir çalışmaya. Belki daha da geriye giderek, Oslo Barışı’nın sembol ismi İshak Rabin suikastine. İnsan içinde yaşarken dönemin getirisine mesafeli bakamamanın tedirginliğini yaşıyor. Çünkü yürek yarası ve gözyaşı altından kalkamayacağımız denli büyük. Emperyal tasarılar ise insanı yok edecek kadar acımasız. Filistinliler intifada ve yeni intifada sonrasında ölmeye, sakat kalmaya devam ediyor. Kimi ülke yönetimleri tarihte benzeri görülmemiş bir kampanyayla kendi zalimliklerini örtmeyi başarıyor, hatta mazlum olduklarını iddia edebiliyor. Dahası kronikleşen durum karşısında Filistin halkının hâlâ nasıl direnebildiğine bakılmıyor bile. İsrail askerlerinin Filistin topraklarında ne aradığı sorulmuyor, okulların neden bombalandığı merak edilmiyor. Buna karşılık küçücük çocukların şehit olup cennete gidebilmek uğruna toprak altında kalan ölü bedenleri de sorgulanmıyor. İnsanlığın terazisi çoktan bozulmuş. Bununla birlikte, Sabra ve Şatilla katliamlarının hemen sonrasında binlerce İsrailli Tel Aviv’de toplanarak yaşanan gelişmeleri kınamış, katliamdan dönemin hükümetini sorumlu tutmuştu. Bu tarz gösterilerin dönem dönem yapıldığı da hepimizin malumu. Mesela Amerikalı İsrael Horovitz’in, “Beyrut Yıkılıyor” oyunu da böyle bir denklemin parçası. 2006 Filistin ve İsrail Savaşı sırasında Beyrut’ta bir otel odasında yirmili yaşlardaki dört gencin arasında geçiyor her şey. Farklı etnik ve dini kimliklerdeki üniversite öğrencileri kendi aralarında hesaplaşmaya giriyor. Sonrası insanın içinin alamayacağı kadar sıra dışı. *** Önceki gün, kutsal topraklardaki trajedinin bir parçası daha yansıdı kameralara. Mescid-i Aksa’da İsrail polislerinin Filistinlilere karşı saldırısında kendilerinden geçen, gözleri kör olmuş yobazların coşkulu yüzleri bizlere yakın tarihimizin fotoğrafını sundu. “Din” adına yapılan, insanlığa karşı işlenen suçlarla kıyaslandı bu görüntüler. Madımak katliamıyla benzer bir izlekte yürüdüğünü gördük bir şeylerin. Biz bu hezeyana hiç ama hiç yabancı değildik aslında. Maraş’tan, Sivas’tan, Gar Katliamı’ndan tanıyorduk hepsini. Örneğin tam yirmi sekiz yıldır hiç bitmeyen bir acıdan biliyordum ben onları. Madımak Oteli’nin önünde bir baba, yaktıkları otelin görüntüsünü omzuna aldığı çocuğuna izlettiriyor. Yanındakiler şehvetle bağırıyor: “Allahım, senin cehennem ateşin bu!” Ne acı ki, bugün Mescid-i Aksa’daki insanlık dışı görüntülere kendini hiç sorgulamamış o çocuk ilk sırada lanet yağdırıyor. İşte bu ikiyüzlülük beni paramparça ediyor. *** 2 Temmuz 93’de katledilen şair Behçet Aysan, Tel Zaatar şiirinde, “orada yanınca çocuklar” dizesiyle isyan ediyordu. Ama ne acıdır ki, “halkım, sevgilim” diye seslendiği güruh tarafından öldürüldü. Hangi dinden, dilden, ırktan olduğumuzun bir önemi olmadığını ne zaman anlayacağız? Ne zaman, “insan mıyız, değil miyiz?” diye soracağız çevremize. Ve amasız, fakatsız mazlumun yanında sahiden yer almanın erdemini yüreğimizde taşıyacağız? Barış Yıldırım’ın “Bahar Gelmiş Olmalı” albümü dinleyiciyle buluştu
10 yıldır besteleri ve yorumları çeşitli online platformlarda yayımlanan ve daha önce çıkardığı “Ela Gözlerini”, “Direndikçe”, “Buldum Seni” isimli 3 single’ı ile tanınan Barış Yıldırım, “Bahar Gelmiş Olmalı” isimli ilk kısa albümüyle, dinleyicilerinin karşısına çıktı. Toplam 4 parçadan oluşan albümde, tüm besteler ve biri dışında tüm şarkıların sözleri müzisyene ait. Kapak tasarımını Ozan Yıldırım’ın yaptığı, kapak görselini müzisyenin çizdiği albüme tüm dijital kanallardan ulaşılabiliyor. Albümde, 19 Şubat 1972’de öldürülen devrimci Ulaş Bardakçı’ya adanmış “Ulaş: Erkenci Badem Gülü”, Diyarbakır surlarına yağan bahar yağmurlarını anlatan “Birdenbire”, adını nisan sonu mayıs başı açan erguvan çiçeklerinden alan “Erguvanlar Açmadan” ve fırtınalı da geçse baharın, eninde sonunda köprüsünü yaza atacağını müjdeleyen “Mayıs Şarkısı” isimli parçalar yer alıyor. KARTONET GELENEĞİ SÜRDÜRÜLÜCEK Dijital müzik platformlarıyla birlikte kaybolmaya yüz tutan karnonet geleneğini de dinleyicilerle buluşturmak isteyen müzisyen, şarkı sözlerinin, besteci notlarının ve albüme katkıda bulunanların yer aldığı bir kartonet hazırladı. Müzisyenin YouTube kanalına abone olarak musicbandera@gmail.com adresine mail atan dinleyicilere albümün kartonetini ve şarkıların nota ve akorlarının bulunduğu bir “şarkı defteri”ni PDF formatında indirebilecekleri bir bağlantı gönderilecek. BARIŞ YILDIRIM HAKKINDA 30 yıla yakın süredir müzik kariyeri devam eden Barış Yıldırım, 10 yıldır bunları çok çeşitli kanallardan dinleyicileriyle paylaşıyor. Pek çok kolektif çalışmada beste ve yorumlarıyla yer alan, şarkıları İlkay Akkaya ve Pınar Sezer gibi sanatçılar tarafından daha önce yorumlanmış olan Yıldırım, klasik müzikten Anadolu ve dünya halk müziklerine uzanan, popüler ve batılı janrları çapraz kesen bir yelpazenin farklı kanatlarında şarkılar yapıyor. “Bahar Gelmiş Olmalı” isimli albümünden önce, “Ela Gözlerini” “Buldum Seni” ve “Direndikçe” ismindeki teklileri Spotify, Apple Müzik, Tidal, YouTube Müzik ve diğer dijital platformlarda yayımlandı. Bunlara ve Yıldırım’ın diğer tüm şarkılarına müzisyenin YouTube kanalından da erişiliyor. İBB'den Ramazan Bayramı'na özel altı konser
Pandemi döneminde müzisyenlerin desteklenmesi ve evde geçirilen zamanların kültür sanatla zenginleşmesi için pek çok proje gerçekleştiren KÜLTÜR AŞ, Ramazan Bayramı’nda müzikseverleri farklı tarzlardaki altı özel konserle buluşturacak. Kültür AŞ’nin IGTV ve Kültür.İstanbul YouTube hesaplarında saat 20.00’de yayınlanacak konserlerden ilki, Ramazan Bayramı’nın ilk günü olan 13 Mayıs, Perşembe günü gerçekleşecek. İhsan Eş ve Selçuk Balcı müzikseverlerle buluşacak. Ramazan Bayramı’nın ikinci günü, Ceylan Ertem ile halk müziği ve mistik müzik üzerine özgün çalışmalar yapan Coşkun Karademir bir araya gelecek. Bayramın son günü olan 15 Mayıs’ta ise, Rumeli ve Balkan ezgilerinin yanında, farklı dillerden ve kültürlerden geniş bir repertuvara hâkim olan Yasemin Göksu müzikseverlerin karşısında olacak. ESKİ BAYRAMLAR HATIRLANACAK İBB Orkestralar Müdürlüğü de bayram süresince üç konser gerçekleştirecek. Bayramın ilk günü saat 10.00’da “Bayram Sabahı” adıyla, klarnet sanatçısı Mustafa Kandıralı’nın icrasıyla TRT ekranlarından evlere konuk olduğu günleri anımsatan etkinlik hayata geçirilecek. Gökhan Karcebaş şefliğindeki İBB Türk Sanat Müziği Topluluğunun eşliğinde, klarnet sanatçısı Altan Gözetlik, saz eserleri ve oyun havalarını solo olarak icra edecek. Bayramın ikici gününde Türkiye'nin çeşitli bölgelerinden seçilen hareketli ve neşeli eserler, İBB Türk Halk Müziği Topluluğu’ndaki dört farklı solist tarafından 13.00’te seslendirilecek. Bayramın son günü olan 15 Mayıs’ta da İBB Türk Sanat Müziği ve Halk Müziği toplulukları, yine saat 13.00’te Rumeli türkülerinden hazırlanan repertuvarını izleyenlerle paylaşacak. Oyuncu Burak Sergen yoğun bakımdan çıkarıldı
Dizeler müziğimi bekliyormuş
Öykü Özfırat İlk albümü “Güzel Kokuyorum”dan bu yana, sözleri, müziği ve yorumuyla özgün müzik dünyasını dinleyenlerle buluşturan Burcu Tatlıses bu kez ödüllü şair Seyyidhan Kömürcü’nün dizelerini yorumladı. Ada Müzik Yapım etiketiyle yayımlanan “Ayrılığımız Sürüyor” Kömürcü’nün farklı şiirlerinden seçilmiş dizelerden oluşuyor. Cenk Erdoğan’ın perdesiz gitarıyla eşlik ettiği şarkının modern bir ağıt niteliğindeki düzenlemesi de İlker Yurtcan’a ait. “Kendimi kendim gibi anlatmak için bu yolculuğa başladım” diyen Tatlıses ile konuştuk. Öncelikle nasıl olduğunu ve pandemi sürecinin kendisi için nasıl geçtiğini soruyoruz Burcu Tatlıses’e. “İyi olmanın da iyiyim demenin de kolay olmadığı bir zamandayız ama ben iyiyim. Hayatımı küçülttüm, beklentilerimi azalttım, mutlu olmak için dışarda bir yerlerde sebep aramaktan iyice uzaklaştım. Kendimle, ailemle küçük dünyamda huzurluyum” diye cevaplıyor Tatlıses. UNUTAMAYACAĞIM BİR ZAMAN DİLİMİ HEDİYESİ  “Ayrılığımız Sürüyor” şarkısını yapmadan önceki ve sonraki düşüncesini soruyoruz Tatlıses’e. Ortaya çıkan sonuçtan memnun olduğunu, “Güzel oldu, hem de çok” sözleriyle ifade ediyor. Bugüne kadar şarkılarının sözlerini kendisi yazdığı için, başka birinin üstelik de çok iyi bir şairin şiirini besteleme fikrinin onu biraz tedirgin ettiğine değinen müzisyen, “Ama dizeler zaten hep o müziği bekliyormuş gibi akıp gitmeye başlayınca, tedirginliğim yerini heyecana bıraktı. Şimdi dinlediğim her seferde, şiirlerin arasında kaybolduğum, sabahlara kadar yazıp, silip, yeni baştan kaydettiğim, sürekli Seyyidhan’la konuşup onun heyecanından beslendiğim tüm o süreci yeniden yaşıyorum” diyor ve ekliyor: “Benim için bir şarkı, hayata gelirken yaşattıkları kadar güzel. “Ayrılığımız Sürüyor” hiç unutmayacağım bir zaman dilimi hediye etti bana.” Seyyidhan Kömürcü işbirliğinin çıkış noktasını sorduğumuzda, şairin şiirlerinin kendisi için çok özel olduğunu belirtiyor. Hikâyelerinde, dilinde, kendisine dair çok fazla şey bulduğunu belirten müzisyen, öncesinde bir şarkıda Kömürcü’nün dizelerini kullanma fikrinin aklında olmadığını anlatıyor: “Bir akşam, oturup, “Kendinin Ağacı” kitabını yüksek sesle okumaya başladım. Ne olduğunu anlayamadan kendimi mikrofonun başında, yeni bir şarkıyı mırıldanırken buldum. Aslında, ilk kez bir Seyyidhan Kömürcü şiiri okuduğumda o fikrin tohumu içime atıldı bence ama zamanını bekliyormuş demek” diyor.  ÖNEMLİ OLAN UYUMU YAKALAYABİLMEK  Geçtiğimiz günlerde yeni şarkısı için sosyal medya hesabında annesinin “Yine yavaş mı?” diye sorduğunu yazmıştı Tatlıses. Görece sakin olarak tanımlayabileceğimiz şarkılarının dinleyicideki karşılığının nasıl olduğunu sorduğumuzda ise “Sanırım artık bir Burcu Tatlıses müziği var ve dinleyenler bu müzik için benimle beraberler” diyor. Sound anlamında yeni arayışları, denemeleri sevdiğini, içinden nasıl geliyorsa öyle şarkılar yaptığını belirten Tatlıses, “Ama sona geldiğimde yine bir Burcu Tatlıses şarkısı çıkıyor ortaya ki bundan hiç şikâyetçi değilim. Kendimi kendim gibi anlatmak için bu yolculuğa başladım ve öyle de devam ediyorum” ifadelerini kullanıyor. Tatlıses sözlerini şöyle sürdürüyor: “Benimle birlikte bazen benden daha fazla heyecanla yeni şarkılarımı bekleyen, onları alıp hayatlarına dâhil eden, sarıp sarmalayan çok özel dinleyicilerim var. Yavaş ya da hızlı, önemli olan birlikte bir uyum yakalayabilmek” diyor.  SANATÇININ ESERİYLE YOLDAŞLIĞININ SONUCU  Şarkılarını üretirken sanatın edebiyat, sinema vs. gibi diğer alanlarından nasıl beslendiği konusunda ise “Kendinizin bile haberdar olmadığınız, içinizde bir yerlerde gün yüzüne çıkmayı bekleyen bir hikâye, müzik; bir film izlerken, bir kitap okurken şimşekler çaktırabiliyor kafanızda” diyor. Sanatın bir amacı, bir misyonu olduğunu düşünmediğini belirtirken, “Bence sadece sanatçıyla eseri arasında bir yoldaşlık bu. Ama sonuçları var, birimiz için başka bir bakış açısına, birimiz için sorgulamalara, belki birimiz için yeni bir aşka, benim için bir de üstüne üstlük yeni şarkılara şiirlere sebep olabiliyor” diyor ve ekliyor: “Sanat, tekliğin asla doyuramayacağı ruhumuzu besleyen, büyüten ve rengârenk kılan bir oluş. Böyle bir şeye kapılarım her zaman sonuna kadar açık.” Konserleri çok özlediğini söyleyen Tatlıses, “Bazen eski konser kayıtlarımızı izliyorum o duyguları tazeleyebilmek için, yetmiyor tabii” diye konuşuyor. Son olarak önümüzdeki planlarını anlatan Tatlıses, sözlerini şöyle noktalandırıyor: “Şu an için uzun vadeli planlar yapmıyorum, yapamıyorum. Sağlıklı kalmak ötesinde, yine şarkılar yazıp söylüyor olacağım, bildiklerimi oğluma anlatıp, onunla beraber yeni şeyler öğrenmeye devam edeceğim. Yaşayacağım aslında işte, hayatın getireceklerini kucaklayarak, götürecekleriyle vedalaşmasını bilerek...” Akışta kayboluş…
Olaylar sıcakken yazmak her zaman zor. Korona ile ilgili ilk zamanlar yazılanlara bakınca, güncellemelere muhtaç pek çok bilgi ve bakış açısı göze çarpıyor. Ama şu da bir gerçek ki, durmaya izin vermeyen bir akış söz konusu. Her şey ‘an’da ve ‘anlık’ olup bitiyor. Şimdi gündemde mafya-devlet ilişkisi üzerine tartışmalar var; öncesinde hayal satıp bitcoin borsasıyla dolandırıcılık yapanlar... Daha pek çok konu, olay, durum… Bir yandan sokağa çıkma yasağı varken şampiyonluk kutlamaları, protestolar… Her şey ‘an’da ve ‘anlık’ olup bitiyormuş gibi. Bu şiddetli ‘akış’ın nedeni, kesinlik ve sınırlardan yoksunluk. Önceki yazılarımda bahsettiğim toplumsal bağların ve simgelerin çözülmesi, nasıl ki ‘olma’yı güçleştiriyorsa, bu şiddetli akış da içerisi ve dışarısını birbirine katarak her şeyi belirsizliğe mahkûm ediyor. DÜNYADAKİ YERİMİZ Bir salgın gibi kaygının da yayılma hızı, akışın şiddetlenmesi ve belirsizliklerle artıyor. Ama ilginçtir, bütün bu meselelerin temelinde değişmeyen ve kaygıyı kontrolden çıkaran şey, kişilerin dünyadaki yerlerini bilememesi ve başkalarıyla yaşadıkları etkileşimler... Yani ‘olmak’la ilgili meselelerden kaynaklı bir kaygı durumu. Salecl, ‘Kaygı Üzerine’ adlı kitabında, kişisel gelişim endüstrisi ve medyadaki konu başlıklarına bakarak şöyle sınıflandırmış kaygı meselelerini: 1- Yeterince (para, aşk vs.) yok. 2- Beni sevmekten vazgeçecekler (yani reddedilme korkusu). 3- Devam edemeyecek kadar güzel. 4- Ortaya çıkacak (yani başkaları numara yaptığımı anlayacak). 5- Hayatımın bir önemi yok (yani kendime nasıl bir miras oluşturabilirim). Kişisel gelişim endüstrisinin bu kaygılarla baş etmek için önerileri de, “Ben mutluluğu hak ediyorum” yazısı yazıp masanın üstüne veya aynanın önüne koymak, pozitif düşüncelere odaklanmak vs... SINIRSIZLIK Artık kişinin dünyadaki yerini tayin etmesi güç, çünkü isterse her şey olabileceğine dair bir propaganda ve haseti kışkırtan medya etkisinde. Hatırlıyorum da, bir öğretmen çocuğu olarak yoksul sayılırdım ve ailemden aldığım kültürle yoksulluğumdan hiç utanmadım. Babamın, bir köy çocuğu olarak hangi koşullarda okuduğunu bir kahramanlık destanını dinler gibi büyüdüğüm için belki de. Yakışıklı ya da güzel olmak da verili bir şeydi ve kendi fiziksel özelliklerimle takıntılı bir biçimde uğraşmamıştım. Eldeki malzeme buydu ve önemli olan bu malzemeyle neler yapacağımdı. Ama şimdi öyle değil. Örneğin, Body Dysmorphic Disorder denilen kaygı rahatsızlığı, yani kişinin gerçekte olmayan ama var olduğunu sandığı bir bedensel kusur ile aşırı uğraşması ya da bir beden kusuru varsa bile bunu aşırı abartması durumu, günümüzde öylesine artmış durumda ki... Hep başkalarına göre yaşama, davranma, hissetme, başkaları tarafından arzulanma arzusu... Ancak o zaman var olduğunu ve değerli olduğunu hissedecek. YENİDEN YARATMA ARZUSU Dünyadaki yerlerini beğenmeyenler ya da yerlerini bulamayanlar, kendilerini her anlamda ‘yeniden yaratma arzusu’ içinde, bedensel ve ruhsal... Sadece Türkiye’nin değil, dünyanın da temel meselelerinden birisi olan kamplaşma da bu meseleyi karmaşıklaştırıyor, gerçekliği parçalayarak. Muhafazakârlık, küreselleşme, dijitalleşme ve hız yanılsamasına neden olan şiddetli akış karşısında dağılma endişesine karşı bir refleks olarak güçlenmişti toplumlarda, dünyadaki yerini verili olan kimliğe sıkı sıkıya sarılarak edinme telaşıyla. Ama şimdi gelinen noktada, orası da çeşitli ikiyüzlülükler ve sahteliklerle eski direncini koruyamıyor. Z kuşağı diye tarif edilen yeni kuşaklar, bu parçalanmış gerçekliğin içinde kendi yollarını arıyorlar ve işleri önceki kuşaklara göre daha zor; çünkü bütün bu belirsizliklerle ve hayal kırıklıklarıyla baş etmeleri gerekiyor öncelikle. BAŞKALARININ ONAYI ‘Olmak’la ilgili temel mesele, Salecl’in de Lacan’ı anarak altını çizdiği gibi ‘ben ideali’ ile ‘ideal ben’ arasındaki ayrımda gizli. ‘Ben ideali’, toplumsal simgeyle ilgili, yani kendi kültüründe saygı gören otorite veya ideallerle özdeşleşir kişi. Diğeri, ‘ideal ben’ ise, kişinin kendisiyle, kendisine hoş görünecek biri olma arzusuyla ilişkili. Toplumsal simgeler çözülünce ya da toplumsal simgelerin yerini alan medyanın ‘ideal ben’ yerine ‘ben ideali’ni teşvik eden tutumu, kişiye kendi kusursuz versiyonunu yaratma görevi yükleyebilir. Zaten kişisel gelişim endüstrisi, diyetisyenlik ve estetik cerrahi gibi alanların yükselişi de bu arzunun sonucu. Luce Irigaray’ın kendi yoga tecrübesinden bahsettiği ‘Yeni Enerji Kültürü’ adlı kitabı, yoga, meditasyon gibi uygulamaların artmasının ‘olmak’la ilişkili sorunları çözmek konusundaki işlevinden bahsediyor. Irigiray’a göre, kültürümüz çoğunlukla bizi arzularımız karşısında bir bilmeme durumunda, bir çocuk konumunda tutar, yetişkinlere özgü arzu paylaşımına ulaşamayız. Yetişkinlere özgü o arzuyu, bedensel ve ruhsal açıdan özerk bir hale gelerek, başkalarının onayına ve arzusuna bağımlı olmaktan kurtulduğumuz zaman ulaşabileceğimizi söylüyor Irigaray: “Kendi varoluşumuzu üstlenip onaylamaktansa başka-ları üzerinden ve başkaları sayesinde yaşamayı sürdürürüz.” Ama sorun da burada değil mi, başkalarının onayı olmayacaksa, biz kendi kendimizi neye göre onaylayacağız? Bu yüzden Italo Calvino’nun yazılarında bahsettiği Genel Ahlaki Devrim’e ya da Franco Berardi’nin bahsettiği yeni tür siyasallaşmaya ve yeni bir kültürel atmosfere ihtiyaç var. Oyuncu Scarlett Johansson'ın Altın Küre çağrısına destek artıyor
Scarlett Johansson'ın, Altın Küre Ödülleri’ni dağıtan Hollywood Yabancı Basın Birliği’nin (Hollywood Foreign Press Association-HPFA) kendi içindeki reformları geciktirmesi üzerine, sinema sektörü çalışanlarına yaptığı birlikten çekilme çağrısı işe yaradı. Tom Cruise'un da desteği sonrası NBC, Hollywood Yabancı Basın Birliği’nin temsiliyet konusunda aldığı tepkiler üzerine 2022 Altın Küre Ödül Töreni’ni yayınlamayacağını açıkladı. NTV'de yer alan habere göre; Mark Ruffalo ve Scarlett Johansson'ın, Altın Küre Ödülleri’ni dağıtan Hollywood Yabancı Basın Birliği’ne (Hollywood Foreign Press Association-HPFA) açtığı savaşa Tom Cruise'dan da destek geldi. Cruise birlik (HFPA) üyeliğindeki çeşitlilik eksikliğini çevreleyen tartışmaları protesto etmek için Born on the Fourth of July, Jerry Maguire ve Magnolia filmleriyle kazandığı üç Altın Küre ödülünü geri verme kararı aldı. NBC, Hollywood Yabancı Basın Birliği’nin temsiliyet konusunda aldığı tepkiler üzerine 2022 Altın Küre Ödül Töreni’ni yayınlamayacağını açıkladı. NBC, yaptığı açıklamada HFPA’in anlamlı bir şekilde reform yapacağına inancı olduğunu belirtti ve “Bu büyüklükteki değişiklik zaman ve çaba gerektirir ve HFPA’in bunu doğru yapmak için zamana ihtiyacı olduğunu hissediyoruz. Bu nedenle NBC, 2022 Altın Küre Ödül Töreni’ni yayınlamayacaktır. Organizasyonun planını uyguladığını varsayarsak, ödül törenini 2023’te yayınlayacağımızı umuyoruz” dedi. NBC’nin aldığı bu karardan sonra gözler Hollywood Yabancı Basın Birliği’ne (Hollywood Foreign Press Association-HPFA) çevrildi. En güzel şarkımı daha söylemedim
Işıl ÇALIŞKAN Akdeniz Akşamları, Yollarda Bulurum Seni, Aşkın Mapushane’yi bilmeyen mi var? Müziğiyle 7’den 70’e ulaşabilen bir isim Haluk Levent. Şarkıları aracılığıyla yaşanan haksızlıklara ses çıkarmayı ihmal etmeyen sanatçı kimi zaman eğitim sistemini eleştirdi, kimi zamansa düşmek bilmeyen enflasyonu... Bununla sınırlı değil elbette. Mersin Samandağ sahillerinde, ormanlar yok edilmesin diye 11 saat 55 dakika konser verdi. Saros’un mücadelesi için ise tam 12 saat 5 dakika boyunca söyledi. Şarkılarıyla birçok haksızlığa “dur” dedi ve demeye devam ediyor Levent. 28 yıllık profesyonel müzik kariyerine birçok albüm ve sayısız konser sığdıran müzisyen Haluk Levent, bu kez bir türkü albümü ile dinleyici karşısında. “Vasiyet” isimli albümünde 2019’da kaybettiği Annesi Sabriye Acil’in sevdiği 15 türküyü Rocksounduyla yorumladı. Pasaj&Garaj Müzik etiketiyle yayımlanan albümde Ruhi Su türküsü “Mahsus Mahal” da var, Aşık Veysel türküsü “Kara Toprak” da. Sözü daha fazla uzatmadan kendisine bırakalım... ► Vasiyet albümünü kaybettiğiniz anneniz Sabriye Acil için hazırladınız. Bu vasiyetin hikâyesini dinlemek isteriz… Annemin benim sesimden türkü dinlemek istemesi. 15 yıl kadar önce bunu bir şekilde başarmıştım, yapmıştım. Annem çok sevmişti o türküleri. Ama aradan 15 yıl kadar bir zaman geçti. “Niye daha fazla türkü söylemiyorsun” deyip dururdu. Anne ben sert şarkılar söylüyorum” diyordum. O dönemde de “Kendimi tek geçerim” şarkısını söylüyordum. 2 yıl kadar önce. Annem de “Off kafam şişiyor bu şarkılarla” demişti. Ben de gülümsemiştim. Annemi kaybettikten sonra bunu ciddiye almak beni üzdü ama. Keşke o yaşarken bu albümü görebilseydi en azından o türküleri dinleyebilseydi... Kendimi rahatlatmak için belki de bunu vasiyet olarak algıladım. Albümün adını da “Vasiyet” koydum. TÜRKÜLER ROCK MÜZİĞİN BESİN KAYNAĞI ► Türkülerin düzenlenmesindeki hassasiyetleriniz nelerdi? Türkülerin rock müzikle buluşmasını nasıl anlatırsınız? Sadece türküler değil dünyanın bütün etnik türküleri, halklarının tarafından ozanlarının tarafından yapılmış türküler her zaman Rock ile sentez olmuştur. Sadece Rock ile değil klasik müzik ile senfoni ile caz ile pop ile arabesk ile dahi sentez olmuştur. Ben hep “Bir Aşık Veysel çok büyük bir rockçıdır” derdim, dalga geçerlerdi. “Nasıl olabilir böyle bir şey?” diye, bir bağlamayla rock mı olur. Teknik olarak Rock’ın tanımında davul, gitar bas ve sert sözler, sert şarkılar olmuş olsa da bence Rock tınıyla karşılığı olan bir şey yani ben Rock müziğini hep çocukluğumdan beri bavulun, gitarın, bassın ön planda olduğu sert söylemlerin ön planda olduğu bir düzen olarak hatırladım Rock müziği. Bir organizasyon olarak hatırladım Rock müziği. Fakat yıllar geçtikçe tek bir bağlama ile dahi Rock yapılabileceğini işte Aşık Veysel'den öğrenebiliyorsun, Neşet Ertaş'tan öğrenebiliyorsun, Mahzuni'den öğrenebiliyorsun. İşin teknik detayı olarak baktığında bizler ona sound kazandırıyoruz, başka bir sound içine alıyoruz. Onun için aslında özünde değişmiyor. “Benim Sadık Yarim Kara Topraktır”ı bu albümde ben başka bir versiyonda söylüyorum ama aslında şarkının özü değişmiyor. Türküler, Rock müziğinin besin kaynağı diye düşünüyorum. Bu Amerikan countyde de öyle, İskoç müziğinde de. Hepsini gördük. Aslında müzikal olarak tatları verse de felsefi olarak hepsi kendi türkülerinden besleniyor. Bütün halklar tüm dünya halkları kendi türkülerinden besleniyor diyebilirim.  ► 28 yıllık kariyerinizde Vasiyet 16’ncı albümünüz. Kendinizi kariyerinizin neresinde görüyorsunuz? Ben daha çok şey yapacağım. Bu albümlerin fazla olması kariyer anlamında çok iyi bir yere geldiğim anlamına gelmiyor. Ama gerçekten hani “En güzel şarkı henüz yazılmadı. En güzel söz henüz söylenmedi” derdi ya şair Nâzım usta... Onun gibi içimde henüz yazılmayan şarkılar var. En yakın zamanda o yazılmayan şarkıları, kendi söz-müziğim olarak yeni bir albümde toplayacağım. Hatta albümün adını kafamda oluşturdum “10’da10 Haluk Levent” diye bir albüm olacak. Hepsinin söz ve müziği bana ait olacak. Değişik bir deneme yapacağım. Onun için kariyer planlaması ya da kariyerim nerededir diye söylemiyorum. Haluk Levent bu ülkede Anadolu Rock müziğini elinden geldiğince sürdürmeye çalışan, kimi zaman müziğin içinde sapmalar yaşayan işte daha hafif daha sert yaşayan bir müzisyendir. Ama en iyisini yapacağıma, daha iyisini yapacağıma inanıyorum. O günler gelecek. ► Rock müziğin Türkiye için belki de altın çağını yaşadığı bir dönemdi ve sizin payınız bunda büyüktü. O dönemi nasıl hatırlıyorsunuz? O dönem benim ham halimdi. Henüz pişmiş halim değildi. Ham halime baktığımda çok şeyler yaptığıma inanıyorum. Adana'nın Yamaçlı Mahallesi'nden çıkan bir gencin Türkiye'nin en önemli, en iyi gitaristlerinden sevgili Serdar Öztop’la 4 ya da 5 albüm yapıp o dönemin Rock grubu olan birçok grubun içinde davul, bas, gitar çalmış arkadaşların toplandığı bir albüm yapmak ham Haluk için bir cesaret örneğiydi. Benim dönemimde Türkiye'de pop patlamıştı. Ben o Pop'un içinde Anadolu Rock'ın ezgilerini vermeye çalıştım, gitar sololarını vermeye çalıştım. Şimdi geriye bakıp dinlediğinde “Ankara” şarkısının solosunu dinlediğimde “Akdeniz Akşamları”nın solosunu “Bir Gece Vakti”nin solosunu “Nereye Saklarsın”ın solosunu bu soloları dinlediğimde o dönemde yaptığım çalışmaların ne kadar güzel olduğunu hissediyorum. Ham halimle benim albümümbaşarıya ulaştıktan sonra Unkapanı Rockçı gençlere göz dikti ve çok önemli insanlar çıktı. Bu nedenle de Rock müziğinin gelişiminde payım olabilir. O da Unkapanı’nın dikkatini çekmek içindir diye düşünüyorum. ROCK MÜZİK MUHALİF OLMAYI GEREKTİRİR ► Yaşamınızda rock’nroll kültürünü hâlâ sürdürüyor musunuz? Ben yaşadığımı söyleyen, söylediğini de yaşayan bir insan olmaya çalışıyorum. Rock kültürünün şeklini giyim-kuşam olarak, söylem tarzı olarak farklı algılayanlar var. Rock kültürü; bir nevi muhalif bir kültürdür, her dönemin muhalifi olmak zorundasınız. Rock kültürü onu getirir. Yani Rock kültünün bana öğrettiği tek şey; her dönemin muhalifi olmaktır. Bu her şeye karşı çıkmak her olumlu şeyin karşısında olmak anlamına gelmesin. Yani gitaristiniz ya da basçınız ya da aranjörünüz dahi bu ülkeyi yönetmeye kalksa hemen bu ülkede ya da yaşadığınız dünyada yaşanan olumsuzlukların karşısında duracak bir söylem geliştirmemiz gerekiyor. Ben kendi payımı elimden geldiğince yaptığıma inanıyorum. Daha çok şey yapabilir miydim? Evet. O dönemlerde yaptığım şarkılara bakıldığında Bosna'daki olaylar, Irak'taki olaylar insan hakları açısından, Türkiye'deki olaylar, Manisa'daki işkence gören çocuklardan, grevdeki işçilere kadar etrafımda yaşadığım çevre felaketlerine kadar henüz 93 yılında bunları yazmışım. 94,95,96’ya bakıyorum neredeyse birçok albümde özellikle çevre faciasına çok dikkat etmeye çalışmışım. Gökova'ya Bergama'ya, Pamukkale'ye, ırmaklara, nehirlere her yere ulaşmaya çalışmışım. O nedenle geldiğimiz günlere kadar elimden ne geldiyse bir şeyler yazmaya çalışmışım. Yeterli midir? Hayır. Ama Rock kültürü içinde yazdığım şeyleri en azından yaşamak gibi bir durumum da oldu. Carettacarettalar için mücadelemi Mersin Samandağ sahillerinde, ormanların yok edilmesine karşı 11 saat 55 dakikalık rekor konserimi, Saros’un yok edilmemesi için petrol boru hatlarının geçmemesi için 12 saat 5 dakikalık İblice Limanındaki rekor konserimi, Sorgun ormanları için benim fanlarımla birlikte oluşturduğum Halukweb topluluğunun Side'ye Sorgun'a kadar gidip eylemler yaptığını... Baktığımda çok da müziğimden kopup yaşadığım söylenemez. Muhakkak ki bir dönemim vardır o da ticari sıkıntıların olduğu dönem. O pek Rock ruhuna uygun değildi ama her insanın hayatında inişli çıkışlı zamanları oluyor. ► 90’lar sonu 2000’lerin başında çoğu dinleyen Haluk Levent şarkılarıyla bir dönem yaşadıklarını hatırlıyor. Bir devrin insanlarında böyle bir duygu uyandırmak sizin için nasıl bir his? Ben bu konuda çok şanslı bir insanım. Babalar ve oğullar, anneler ve çocuklar hep konserlerime geliyorlardı bundan 8-9 yıl öncesine kadar. Artık torunlar da gelmeye başladı. Çünkü İzmir Marşı projesi ile küçük çocuklar İzmir marşını devamlı benim videomdan izlediler. Gelen raporlar böyle. Şimdi dede, oğul ve küçük torun sürdürüyoruz böyle. Bu benim için çok büyük bir şans. Ben bunu sevgili Zülfü Livaneli'nin bir röportajında görmüştüm. Babası kapıcı olan bir genç kız, ikisi de Livaneli konserine gelmişti ve çok mutlu olmuştu, babalar kızlar beni dinlesin çok daha keyif alıyorum demişti. İşte ben de şimdi torunlara neredeyse ulaştım. Bu çok mutluluk verici bir şey çok hoşuma gidiyor her kesime hitap edebilmek. AKDENİZ AKŞAMLARI BİRİNCİ DERSTİR ► Hatta gitar çalmaya başlayanlar önce Akdeniz Akşamları’nı öğrenirdi… Gitar çalmaya başlayanlar için müzik okullarının kitapları hep önüme gelir. Yani gitar çalmaya başlamak için “Akdeniz Akşamları”nınakorları çok uygundur la,sol,fa,mi akorudur. Öğrenmeye yatkın olan insanlar için çok uygundur. Onun için “Akdeniz Akşamları” birinci derstir. TEDAVİSİ OLMAYAN HASTALIK İÇİN “SEN YAPARSIN” DİYORLAR ► Türkiye’nin en güvenilir ünlüsü seçilmiştiniz. Bunun nasıl bir anlamı var sizin için? Ünlü olmanın sıkıntılarından başka bir şeyiniz yok, yani Türkiye'nin en güvenilir ünlüsü olmak çok ağır bir sorumluluk ve sıkıntılı bir durum. “Niye böyle yapıyorsunuz? Niye beni en güvenilir ünlü seçiyorsunuz?” diye çok söylemişimdir. Bu kez insanlar sizi bir kahraman kalıbına oturtuyor. Kahraman kalıbına oturttuğu zaman sizin çözemeyeceğiniz sizin alanınızda olmayan, ya da alanınızda olup elinizden bir şey gelmeyen bir konu için size başvuruyorlar. Yani bu türlü türlü yerlerden geçiyor. Ben bu güvenilirliği AHBAP sayesinde aldım. AHBAP’ta yaptığım çalışmalar, AHBAP'la birlikte yaptığım yardımlar sayesinde aldım. Beni Türkiye'nin en güvenilir ünlüsü seçen biri beni tanımıyor ki. Nasıl tanımıyor? İşte sohbetlerimden biliyor, Twitter’dan biliyor... Ama sağ olsunlar, sevgilerini dile getiriyorlar, güveniyorlar. Çünkü AHBAP'ta ne söz verdiysek neredeyse hepsini yerine getirdik. Bu nedenle güvendiler, inandılar. Ama bu ağır bir sorumluluk.Senin her alanda bir şeyler yapmanı bekliyorlar. Politik, siyasi, toplumsal, adli vakalarda... Çok ağır bir sorumluluk altına giriyorsunuz. Hiçbir yerde tedavisi olmayan bir hastalığı etiketleyip, “Sen bir şeyler yaparsın abi” diyorlar. Ya da, hükümetin aldığı çok ağır bir siyasi kararı, toplumsal hale dönüştürebilmek için yardım bekliyorlar. AHBAPlarda siyasi/politik çizgi belli yerlere kadar sınırlandırılmış. Çünkü her politik kesimden insan var ve biz bir siyasi oluşum değiliz. Biz bir toplumsal oluşumuz, ama iç politika yapmayan bir toplumsal oluşumuz. İç politikaya şunları karıştırmıyoruz; çevre, kadın şiddeti, çocuk tacizleri, çocuk hakları, hayvan hakları gibi olayları biz iç politika malzemesi olarak görmüyoruz. Bu nedenle bana güvendikleri için birçok şeyi bana yüklüyorlar.  ► AHBAP Platformu ile binlerce insana faydanız dokundu, dokunuyor. Haluk Levent deyince birçok insanın aklına müzisyenliğinizin yanında yardımseverliğiniz geliyor artık. Sanatçı tanımının içini doldurduğunuzu düşünüyorum her şeyiyle. Siz ne dersiniz? Daha önce hep bir söylem vardı, “Sanatçı duyarlı olmalıdır, sanatçının tarihsel bir misyonu vardır” gibi... Ama ben bunların doğru kavramlar olarak yerine oturtulduğunu düşünmüyorum. Bence her insanın bir tarihsel misyonu vardır. O tarihsel misyonu, oturduğu köydeki sulayacağı topraktan, verim alacağı sebze, meyveye kadar. Ya da büyükşehirde, resim yapmakla etrafındaki çevreyi aydınlatmasına kadar. Ben de “sanatçı böyle yapmalı”dan değil, “İnsan böyle yapmalı”dan alıyorum bu kavramı. İnsan olmanın onuru zaten birçok şeyi beraberinde getiriyor. O nedenle benim yaptığım bu çalışmalar sanatçı Haluk Levent bunları yapıyor değil, Haluk Levent içinden gelen şeyleri yapıyor ama aynı zamanda sanatçımızdır bu kavramına oturtuyor her şeyi. ► Sanatçılar salgında hiç olmadığı kadar zor günler geçiriyor. Bu süreç bu ülkede yaşayan sanatçılara ne öğretti? Şöyle düşünün bir mesleğiniz var ve bu sayede araba alıyorsunuz, kredili bir şekilde, ev alıyorsunuz ve bir yuvanız oluyor. Karı-koca oluyorsunuz ve ikiniz de müzisyensiniz. 1 buçuk yıldır hiç çalışmıyorsunuz. Ya... insanlar evlerini, işlerini kaybettiler... Bırakın öyle bir şeyi, ben AHBAP'a başvuran, sadece aylık gıdası için gıda kolisine başvuran binlerce müzisyen biliyorum. Gerçekten çok kötü duruma geçtiler. Tek işi kalabalıklar olan insanlarız bizler. Konserler, tiyatro salonları vs. için çok ağır bir darbe oldu... DAYANIŞMA İÇİN SENDİKALAŞMAK ÖNEMLİ ► Siz müzisyenler için de dayanışma konseri yapmıştınız. Dayanışmanın öneminin bir kez daha hatırlanması ve yaşatılması gereken zamanlar. Nasıl değerlendiriyorsunuz bu yaşananları? Geçen yıl AHBAPlar olarak bir organizasyon yaptık. Bizlere başvuran müzisyenlere 3'er bin lira ödedik. Nasıl ödedik bu paraları? Sanatçıları davet ettik ve bir konsere çıktık geçen yıl ekim ayında. Sevgili dostlarımızdan Cem Adrian, Ceylan Ertem, Fırat Tanış, Hazal Kaya, HaykoCepkin, Kaan Sekban, Melek Mosso, Onur Saylak, Sunay Akın, Nihat Sırdar, Sumru Yavrucuk, Zeynep Bastık ve Emircan İğrek her biri bir şarkı söyledi. O şarkılar sayesinde de 800 bin lira para toplandı. Bu yıl ise Birlik Sendikası ile bir işbirliğim oldu. Çünkü dayanışma anlamında sendikalaşmak benim için çok önemli. O nedenle Bitexen şirketinin reklam filminde oynadım. Hem Ahbap için hijyen tırları aldık hem bu anlaşma içerisinde 300 bin liralık işini kaybeden müzisyenler için sanatçılar için destek aldık. Yakında 150 bin liralık bir desteğimiz daha olacak. Elimden ne geliyorsa yapmaya çalışıyorum. *** AHBAP İLE BİNLERCE HAYAT KURTARDI Twitter’dan gelen “Parti kur oy verelim” mesajları üzerine “Ben siyasete girmem ama sosyal yardımlaşma partisi kurarım” dedi. Bir şakayla başlayan ve binlerce gönüllünün katılımıyla 2017’de kurulan sosyal dayanışma ağı AHBAP Platformu ile binlerce yardıma koştu, hayat kurtardı. Şimdilerde ise salgın nedeniyle işsiz kalan müzisyenler için mücadelesini sürdürüyor. Kırk yıldır birlikte…
Sinirinizi bozmayayım ama, öyle çok yapacak iş var ki, film izlemeye bile vakit bulamıyorum bazen. Süreleri doluyor, uçup gidiyorlar. Bugün, bir kısa film olmasından da yararlanarak bir gayret Pedro Almodóvar’ın “The Human Voice”unu (İnsan Sesi) izledim. Başrolünde, (Aslında köpek Dash dışında tek rol de denebilir) Tilda Swinton oynuyordu. “The Human Voice” 2020 Filmekimi’nde yalnızca sinemada gösterilmişti. Çok beğendiğim Swinton’a gelince, esas olarak bir Derek Jarman oyuncusu olsa da, Almodóvar’a da, hikâyeye de, filmin uyarlandığı aynı adlı oyunun yazarı Jean Cocteau’ya da yakışmış. Ona bakarsanız Tilda Swinton, bir filmini ilk kez İstanbul Film Festivali’nde gördüğümüz Jim Jarmusch’un olgunluk çağı filmlerinden “Only Lovers Left Alive”a da (2013) aynı rahatlıkla uymuştu. HERKES KENDİNİ FİLM FESTİVALİ’NDE BULUR Zaten Uluslararası İstanbul Film Festivali bizim için bir tür Kevin Bacon 6 Derece Ayrılık oyunu oldu çıktı. Bu oyun, Hollywood film endüstrisiyle ilintili kim söz konusu olsa, film rolleriyle altı adımda o kişiden Bacon’a ulaşılabildiği temeli üzerine kuruludur. Yukarıdaki paragraftaki herkes de 6 adıma bile gerek kalmadan kendini İstanbul Film Festivali’nde bulur. Sinemada bir süre geçmişi olan kimden söz etsek, hemen aklımıza Festival’deki filmleri gelir. Mesela bu yıl Festival’de, gösterimi dün akşam suarede (21.30) sona eren bir film vardı ki, bir vesileyle gene aklımıza düştü. Ama onu, yani “Morte a Venezia / Venedik’te Ölüm”ü yazarı Thomas Mann ile değil, yönetmeni Lonate Pozzolo Kontu Luchino Visconti ile değil, başrol oyuncusu muhteşem Dirk Bogarde ile de değil; diğer başrol oyuncusu diyebileceğimiz güzel çocuk Tadzio’yu oynayan Björn Andrésen sayesinde hatırlıyoruz. İsveç yapımı “Dünyanın En Güzel Oğlanı (2021)” festivalin belgesel kuşağında gösterildi ve ne yazık ki dün sona erdi. Visconti 1971’de onu “dünyanın en güzel çocuğu” diye lanse etmişti. Kristina Lindström ve Kristian Petri’nin yönettiği film ise ani şöhretin olumsuz etkilerini anlatıyor. “Venedik’te Ölüm”ü izleyenler mutlaka bu güzel çocuğun niye sinemada şöhrete erişmediğini, ona ne olduğunu merak etmiştir. Tanıtımda onun “kariyerinin buluntu görüntüleriyle günümüzden röportajları” bir araya getirdiği söyleniyor. Herkes için ilginç ama özellikle Tadzio hayranları için hüzünlü. İstanbul Kültür Sanat Vakfı (İKSV) tarafından düzenlenen 40. İstanbul Film Festivali’nin dokuz filmden oluşan çevrimiçi Mayıs Gösterimleri’nin ilk bölümünde 2021 Berlin Film Festivali'nde Gümüş Ayı–En İyi Yardımcı Oyuncu Ödülü kazanan, Bence Fliegauf'un “Orman – Seni Her Yerde Görüyorum’u ve gene Berlin Film Festivali'nde Gümüş Ayı–Jüri Ödülü kazanan “Bay Bachmann ve Sınıfı” da var. CANIMIZ KADAR AZİZ FESTİVAL DOSTLARI Bir festivali, hatta bir sinemacıyı en başından izlemek insana elinde büyütmüş hissi veriyor. İstanbul Festivali’ne dâhil olduğu ilk iki yıl, “Sinema Günleri” adını taşıdığı (ki, çok sevdiğim bir addır) sonraki birkaç yılı ve Festival yılları ile Uluslararası İstanbul Film Festivali, hayatımızın armağanı olmuştur. Hem tanımadığımız birçok seçkin ya da ümit veren yönetmeni orada tanıdık, hem de pek çok arkadaş edindik. Çoğuyla yılda sadece on beş gün birlikte olduğumuz, canımız kadar aziz festival arkadaşları… Ama benim bu festivalle bir kazancım da İKSV’deki dostlarım oldu. Öncelikle bu festival sayesinde, sonra diğerleriyle de. Yıldız’da geçen yıllar, Louvre Apartmanı ile İstiklâl Caddesi’ne geçmek ve Vakfın kendi evi, Şişhane’deki Nejat Eczacıbaşı Binası. Hepsi çok yaşasın! Hülya, Ali, Nuray, Ömür, Sara, Nilgün, Azize, Yusuf, Kerem, Ayşe ve elbette Melih, Görgün, Şakir Bey ve artık yaşlandığım için umarım adlarını ilk hamlede unutmamın mazur görüleceği arkadaşlarım… Birkaç yıl önce Görgün Taner festivalin program sunumu basın toplantısındaki konuşmasında Elçin’den, Uğur’dan ve benden, ilk festivalden beri onlarla birlikte olan kişiler diye söz etmişti. Bu onur da bize yeter… Hiçliği sorgulayan resimler
İbrahim Karaoğlu Yaratıcı edimini tutkuyla, kendi biçemiyle sürdüren; sorgulayıcı bir sanat anlayışıyla, şaşırtıcı, özgür resimler üreten bir sanatçı Raşit Altun. Totaliter, sınırlayıcı, buyurgan, üretim ve tüketimi artırmak için doğayı yaşanılmaz hale getiren distopyaların fethettiği yaşamı, umut dolu bir karşı duruşla betimleyerek yansıtıyor yapıtlarında. İstanbul, Maji Art Galeri’de açtığı son sergisi “Kayıp Cennet”te; unutulmuş bir geleceği ve doğanın bellek yitimini sorguluyor. Düşlerini, soluğunu, cennetini yitirmiş doğa için yakarılar ve gizil umutlar yüklüyor resimlerine. Her sergisini özel bir konseptle sunuyor. Duygu, düşünü ve sezilerle oluşturduğu manifestoları var her sergisinin. “Kayıp Cennet”in manifestosunda; “Savaşlar, doğal afetler, yıkımlarla kayboluyor ütopyalarımız. Hızlı, geri dönüşü zor değişimler, dönüşümler yaşanıyor yeryüzünde... Zygmnut Baum’un ‘akışkan modernite’ kavramını çok önemsiyorum. Yaşadığımız her şey fazlasıyla akışkan. Bu beni çok etkiliyor. Sürekli bir güvensizliğin, geçiciliğin, yersizliğin, aidiyetsizliğin, öngörmezliğin içinde dolanıyoruz. Belirsizlik yoruyor, korkutuyor insanları. Pandemi döneminde yaşadığımız belirsizlik hissi gibi yıpratıcı. Bir büyük belirsizliğe doğru savruluyoruz. Mevcut duruma göre bir davranış geliştiremeden yeni belirsizlikler oluşuyor... Çok çabuk tüketilen kimliklerin, anlık hazların hayal kırıklığını, korkularını yaşıyoruz. Gözetlenen, sınırlı hayatlara zorlanan bir gerçekliğin içindeyiz. Kaybettiklerimiz çoğalıyor ve ‘Kayıp Cennet’imizi arıyoruz.” diyor.  USANÇLI YERYÜZÜ NOTLARI BU RESİMLER  Resimlerinin menzili “Kayıp Cennet”. Metaforlarla dolu. Her şey hiçliğe dönüşmüş sanki. Gökyüzündeki kaos hiçliğin üstüne örten mahrem bir örtü gibi. Sonsuz bir karmaşa var. Kalabalıkta yitmiş insanlar ve huzursuz bir sessizlik... üstte yoğun, renkli gölgeler gibi dolanan kasvetli, sarkık bulutların üstünden bakıyor dünyaya. Bulutlardaki renkler güneşin merceği olmuş ancak hiçbir renk süzülmüyor aşağıya. Ve altta teni duygusuzlaşmış, çölleşmiş, suskun, dilsiz, sonsuz bir doğa uzanıyor; ağaçsız, kuşsuz, böceksiz, çiçeksiz, kımıltısız, ırmakları kurumuş, gölü ve denizi yitik, susuz bir doğa. Böylesi edilginleşmiş bir doğanın içinde hiçleşen insanlar gizemli bir ıssızlığın içinde. Her yapıtını dolayımlayan imgeler bulutların kafesinin altındakini sezdiriyor. Her yapıtının görsel dili izleyicisini imgelerin, simgelerin içine çekiyor. Yüzü usançlı yeryüzü notları bu resimler. “Hiçleşip gidecek olan biziz; toprak, yeni bir bilinç gelip de kendisini uyandırana dek baygın uykusuna devam edecektir.” söylemini çağrıştırıyor Jean-Paul Sartre’ın.  YAKLAŞTIKÇA BÜYÜYEN RESİMLER  Distopya ve ütopyanın kesişiminde duruyor resimleri. Bu bağlamda yansıtıyor düşlerini. Varoluşumuzu tehdit eden süreçlere karşı çıkan, yaşama anlam ve değer katma üzerinden çıkarımlarla yapıtlarının örüntüsünü oluşturan bir sanatçı Raşit Altun. Tuvallerinin orta ve alt bölümünde varlığı hiçleşenler, üstte ise bin bir renkle, umutla yaşamın sihirli gerçekliği var. Ekolojik çöküşe karşı yaşamın varlığını, sürekliliğini yansıtıyor. Bilinçli bir umutla dönüştürüyor düşlerini. Bu dönüşümün denemeleri “Kayıp Cennet” sergisindeki yapıtlar.  İç bükey bir ayna gibi resimleri, yaklaştıkça devleşiyor her şey. Ayrıntıların içinde dolaşıyoruz sanki. Raşit’in resimlerini okurken, Erich Fromm’un bir kitabının içinde yer alan, eski bir ahitten alıntıladığı bir sözü anımsadım: “Yaşayan her şeye katılan kişi için vardır umut.” Raşit’in resimlerindeki umut da bizi yaşamın sürekliliğine, değişimine dahil ediyor, katıyor ve özgür bir ekolojik yaşam düşüyle sarıp sarmalıyor içimizi. Distopyanın içindeki kara umutsuzluğu soğurarak, bin bir ışık dolu renkle özgürleşmiş bir dünya yaratmaya çalışıyor. Ve özgürleştiriyor izleyicisinin düşlerini. Bulu’suzluk Özlemi: Kabul etmiyoruz
Gizem Ertürk Müzik, Boğaziçi Üniversitesi’ne atanan “kayyum rektör” Melih Bulu’ya karşı üniversitede süren direnişin önemli bir parçası. Dört ayı aşkın süredir devam eden protestolarda direnişin 100’üncü günü için kurulan “Bulu'suzluk Özlemi” Boğaziçi Üniversitesi Güney Meydan'da verdiği konserle sosyal medyada büyük ses getirdi. Bu direnişi öğrencileriyle ve tüm bileşenleriyle sürdürdüklerini göstermek amacıyla kurulan "Bulu'suzluk Özlemi"nin üyeleri okulun akademisyenlerinden oluşuyor. Grubun vokalisti Boğaziçi Üniversitesi öğretim üyesi müzisyen Dr. Alaz Pesen ile “Bulu'suzluk Özlemi”ni ve solo müzik projelerini konuştuk. Boğaziçi’ndeki tüm süreci başından beri birebir yaşayan bir akademisyen olarak neler söylersiniz? Rektörü atamak, yani imzasını atmak elbette Cumhurbaşkanı’nın hukuki görevi ve yetkisidir, ancak meşru olan seçimi üniversitenin kendisinin yapması, kendi içinden seçtiği ismi Ankara’yla paylaşması, Cumhurbaşkanı’nın da bu seçimle belirlenen kişinin atamasını imzalamasıdır. Memed Özkan’ın seçimsiz atanmasıyla başlayan sürecin ikinci perdesi, bırakın seçilmemesini, üniversitemiz öğretim üyelerinden bile olmayan birinin rektör yapılması ile devam ediyor.  Tek kişinin imzasıyla uluslararası bakımdan da çok değerli bir metin olan İstanbul Sözleşmesi’nden çıkmak ne kadar demokratikse, ülkemizin, Anadolu’nun dört bir yanından gelen çok başarılı öğrencilerin okuduğu ve okuyabileceği Boğaziçi’ne seçilmemiş rektör atamak da işte o kadar demokratiktir. Her ikisi de ülkemizi, şimdiki ve gelecek kuşakları önemli haklarından mahrum etmekte, ülkemizi ne acıdır ki 1920’ler öncesine götürmektedir. Akademisyen kimliğimle de, müzisyen kimliğimle de asla kabul etmiyorum, vazgeçmiyorum. Boğaziçi Direnişi’nin 100’üncü gün şenliğinde akademisyenler olarak "Bulu'suzluk Özlemi” olarak sahneye çıktınız. Nasıl geçti konser? Konser şahaneydi, hocalardan kurduğumuz "Bulu'suzluk Özlemi" konserine çok sayıda öğrencimiz, hocamız ve bileşenimizin katılımıyla şarkıları hep beraber söyledik. Demokratik bir rektörlük seçimi için kutladığımız direnişimizin 100’üncü günü kutlu olsun. (Üst sıra, soldan) Taylan Acar, Tolga Sütlü, Tuna Kuyucu.  (Alt sıra, soldan) Özcan Vardar, Feyzi Erçin, Alaz Pesen. Fotoğraf: Ayfer Bartu Candan MÜZİK YOKSA ALAZ DA YOK  Aynı zamanda müzisyenisiniz ve üretimleriniz devam ediyor. Bu zor günlerde böylesine naiflikte müzikler yapmayı nasıl başarıyorsunuz? Müzik bir terapi, diyaframımdan omuzlarıma kadar çektiğim derin bir nefes benim için, karanlıkta da beni hayata daha çok bağlayan bir ışık, Acaba’da söylediğim “güneşe kavuşma” durumu… Müzik yoksa Alaz da yok, bu kadar basit… “Güzel günler göreceğiz” ümidiyle müziğe, bestelerime, sesime, gitarıma, mandolinime, daha çok sığınıyor ama bunu yaptıkça da hem pandeminin bitmesi, hem de demokratik günlere kavuşmak için daha da sabırsızlanıyorum. Bu sırada yeni bir single’ınız çıktı ve yakında Türk ve Yunan ezgilerini buluşturacak bir albüm yayınlamaya hazırlanıyorsunuz. Dinleyicileri neler bekliyor? Bazen Tek Bazen Duble bir müzisyenin bazen sahnede yalnız başına kalarak da çalmasının kaçınılmaz olduğu fikriyle ortaya çıktı aslında. Bazen yalnızlık bazen birliktelikten yola çıkarak “bazen tek bazen duble” sloganını buldum, sonra da bunu hem aşka, hem de artan sorunlardan bunalıp meyhaneye gitmeye uyarladım. Yabancısıyım Bu Şehrin adını verdiğim albümümün kayıtları hızla devam ediyor. Albümde Yunanca’dan Türkçe’ye çevirdiğim bir şarkı, Türkçe’den Yunanca’ya çevirdiğimiz bir şarkının yanı sıra, yine Ege bölgesinden derlenen, dedem Hasan Mutlucan’dan bizzat öğrendiğim bir de “zeybek” tarzı türkü yer alacak. Sınıf ve mafya
Yeşilçam'ın mafya öyküleriyle daima çok hastalıklı bir ilişkisi olmuştur. Bunda öncelikle hastalıklı kentleşmenin payı var: Sanayi Devrimi ve kapitalist gelişmelerle değil de, 20’nci yüzyılın ortalarında “küçük Amerika” olabilmek için çalışan iktidarların politikalarıyla kente gelen köylüler üzerinden kurulan bu tuhaf süreç, yeni bir ezilenler katmanı yarattı; ‘sınıf olamadan sınıf atlama’ hayalleriyle kendini ‘kolay para’nın kucağına bırakmaya hazır bir katman.  Arabesk ve fazlasıyla maço bir erkek-egemen kültürün ‘kolay para’ yolu doğal olarak mafyatik oluşumlardan geçer. İrili ufaklı suç örgütleri yaygınlaşırken, uyuşturucu ve silah kaçakçılığıyla ünlenen kabadayılar gazetelerin magazin sayfalarında bile kendilerine yer bulurken Yeşilçam’ın buna kayıtsız kalması beklenemezdi elbette. Sonuç olarak ortaya Yılmaz Güney, Kadir İnanır, Cüneyt Arkın gibi çok sevilen oyuncuların canlandırdığı tuhaf mafya karakterleri çıktı.  Namus kavramını bacak arasına ve silaha -sembolik fallus- indirgemeyi sürdüren, sosyal ilişkilerini mülkiyet ilişkileri gibi biçimlendiren, kaçakçılık yapan, haraç toplayan, insan öldüren bu ‘kahraman’lar, arada bir yoksulların derdini dinleyip maddi yardımda bulunur, eski mahallelerini ziyaret edip toplumsal meşruiyet kazanmaya çalışırdı. Hastalıklı kentleşmenin en hastalıklı ürünlerinden biri olarak ‘fakir babası ölüm makineleri’ anlatısı böyle böyle yaygınlaştı.  Bu mafya öykülerinin en ‘devrimci’si bile sınıfsal bir kurtuluşun olanaklarını tartışmaz. Eh, çıkış noktası yanlış olunca beklenen bir sonuç bu… Sınıf kavramına vurgu yapmaya çalışan filmlerse -ki, sayıları bir elin parmaklarını geçmez- finalde kahramanını öldürerek seyirciyi nekrofilik (ölüsevici) bir arınmaya yönlendirir. ***  Öyküsüne sınıf bilinci kavramını ve ilginç biçimde basını da dâhil ettiği için, 1979 yapımı Gazeteciler adlı film bunun iyi bir örneğidir.  Başrollerinde Kadir İnanır ve Sevda Karaca’nın oynadığı filmin adı sizi yanıltmasın, filmde tek bir gazeteci var. Zeynep isimli bu gazeteci, daha derin ve içeriden haberler yapabilmek için kimliğini gizleyerek, sigara ve içki kaçakçısı Kemal’in yanında çalışmaya başlar.  Kemal, mafyanın doğası gereği tam bir sermaye uşağıdır. Örneğin, toplu sözleşme için uğraşan sendikalı işçilerin üzerine fedailerini salar. Zeynep bunu ‘Selçuk’ takma adıyla haber yapar: “Kabadayılar kralı işçi haklarına karşı çıkıyor.” Bu habere çok bozulan Kemal, haddini bildirmek için haberde imzası bulunan Selçuk adlı gazeteciyi aramaya başlar. Bu sekansta Zeynep Kemal’e basın özgürlüğünün önemli olduğunu söyler, ama işçi haklarından hiç konuşulmaz.  Takip eden sahnede, Kemal’den stokçu kabzımalları manav ve hamallara karşı koruması istenir. Patronların konuşmasından Kemal’in bu işi daha önce de yaptığı anlaşılmaktadır. Ama o gün Kemal Zeynep’le birlikte olduğu için haldeki işçilerin eylemine müdahale edemez, kabzımalların ofisi emekçiler tarafından basılır. Bu gelişmeler büyük mafya babalarının huzurunu kaçırınca, Kemal adamlarını bu sefer de hal emekçilerini dövmeye gönderir. Bu gerçekten içler acısı bir sahnedir: Kemal’in üç adamı, sanki bu bir komedi-aksiyon filmiymiş gibi, hamalları güle oynaya döverler.  Basının soyut bir güç olarak yer aldığı, Zeynep’in yaptığı haberlerin içeriğinin bir kere bile tartışmaya açılmadığı filmin dörtte üçü böyle geçer. Son kısımda, Kemal Zeynep’in gerçek kimliğini öğrenip kovduktan sonra, tek kolu olmayan bir işçinin Kemal’in kapısına dayanıp “Eğer sen toplu sözleşmemize engel olmasaydın şimdi tazminatımı alırdım. Ama sen patrondan yana çıktın, yoksulu ezdin!” demesiyle, bu kabadayının şimşek gibi bir sınıfsal aydınlanma yaşamasına tanık oluruz.  Kemal bundan sonra işçi haklarını savunmaya başlar. Tabii tümüyle mafyatik usullerle! Mesela bir sahnede, yumruğu yapıştırdığı fabrikatöre şunları söyler: “Bir daha işçi hakkı yemeyeceksin. Yediklerini de geri vereceksin. Yoksa gebertirim seni ulan!”  Kapitalistleri böyle alaşağı ettikten sonra silahları bırakıp bir tornacı olarak çalışmaya başlayan Kemal, mafya tarafından öldürülür. Kemal elinde bir somun ekmek ve üstünde mavi tulumla kanlar içinde yatarken, seyirci kendini yine o ikilemde bulur: “Yav, mafya işlerini hiç bırakmasa daha iyi olmaz mıydı ki?!”  Not: Önümüzdeki yazıda devam edeceğiz. Dünya sineması gerçeğin peşinde
Sinema sanatında kurmaca ile belgesel arasındaki sınırların giderek ortadan kalktığı günleri yaşıyoruz. Uzun yıllar dünya festivallerinde ana yarışmaya kabul edilmiyor, ancak kendi aralarında yarışıyordu belgeseller. 1956’da Cannes’da Altın Palmiye’yi kazanan Jacques-Yves Cousteau’nun “Sessiz Dünya”sı, Michael Moore’un 2004’te Altın Palmiye’yi kazanan “Fahrenheit 9/11”i bu genellemenin dışında kalan yapımlardı. Artık pek çok festivalin ana yarışma kategorisine seçilebiliyor belgeseller. Ülkemizdeki festivallerin pek çoğu da bu çizgiyi benimsiyor.  Gerek “Sessiz Dünya”, gerekse “Fahrenheit 9/11” Oscar kazanmıştı, ama En İyi Belgesel Oscar’ını. Bu yıl En İyi Belgesel Film dalında kısa listeye girmeyi başaran bir film, aynı zamanda En İyi Uluslararası Film dalında da Oscar adayları arasında gösterilmişti. Romen yönetmen Alexander Nanau’nun “Colectiv” adlı filmi, iki dalda da ödülü başkalarına kaptırdı, ama Avrupa Film Akademisi’nin En İyi Avrupa Belgeseli ödülünü kazandı. Romanya’da politikacılarla, patronların bulaştığı bir sağlık yolsuzluğunun izini süren araştırmacı-gazetecilerin öyküsünü anlatan film, medya özgürlüğüne vurgu yapan içeriği ile baskıcı yönetimler altında yaşayan bireyler için ufuk açıcı. 2015’te Bükreş’te Colectiv adlı gece kulübünde çıkan bir yangın sonucu 27 genç hayatını kaybeder, 180’i yaralanır. Bu olayın ardından, hastanelerdeki sağlıksız ortamın yol açtığı sağlık krizini kamuoyu ile paylaşan gazeteciler, siyaset-mafya ilişkisini gözler önüne serer. Filmden bir alıntıyla selamlayalım Romen yönetmeni: “Basın siyasi otoriteye boyun eğdiğinde, otoriteler halk üzerindeki baskılarını artırır. Dünyanın dört bir yanında bu böyle”. Colectiv UYUŞTURUCU, SİYASET VE ÇÜRÜME  Gerçeği sorgulayan bir başka belgesel de, bu yıl En İyi Belgesel dalında aday gösterilen, Stanley Nelson’un yönettiği “Crack” adlı Amerikan yapımı. Reagan yönetimindeki 80‘li yıllar Amerikası’nda uyuşturucuya karşı verilen savaşın (anti drug campain) arka planında, beyaz siyasetin siyahları kontrol altında tutmak, gerektiğinde hapse tıkmak için uyuşturucuyu bir araç olarak kullanmasını anlatırken, polis şiddeti, rüşvet ve yolsuzluk, siyah camia üzerinde kurulan baskı, Nikaragua’ya gönderilen ‘kontra’ların finansmanında kullanılan uyuşturucu parası gibi temalara değiniyor. Tıpkı ‘Colectiv’ gibi bu da yalnızca içeriği açısından değil, sağlam senaryosu, güçlü sinematografisiyle öne çıkıyor. Siyahi yönetmen Nelson’un bu etkileyici filmi, ‘Oscar’lar Çok Beyaz’ kampanyasının sonuç verdiğini gösteren örneklerden biri ve tıpkı “Blues’un Anası Ma’Rainey” gibi adaylığı bileğinin hakkıyla kazanan filmler arasında. Amerikan gerçeğine bakan bir diğer film, ”Giving Voice” (Ses Vermek), Pulitzer ödüllü siyahi oyun yazarı Angust Wilson’un (“Ma’Rainey”in, “Çitler”in yazarı) Afro-Amerikalıların maruz kaldıkları güçlükleri konu alan oyunları üstüne bir monolog yarışması çerçevesinde, farklı kentlerdeki seçmelere katılan oyuncuları izliyoruz film boyunca. Amerika’nın sıradan insanlarının yaşam öykülerini kaleme alan 20. yüzyılın her on yılı için bir oyun kaleme alan Wilson’un bakış açısından bir ülke panoraması.  CEZAEVİNDEN HUZUREVİNE  Bu yılın Belgesel Oscarı’na aday gösterilen 5 yapım arasında gerçek bir yaşam öyküsünden kaynaklanan bir film daha vardı. Afro-Amerikalıların yaşamına odaklanan Garrett Bradley’in “Zaman” (Time) adlı belgeseli. Silahlı bir banka soygununa karıştığı için 60 yıl hapis cezası alan kocasının serbest kalması için mücadele veren bir siyah kadının öyküsü. Adalet mekanizmasının çarklarının herkes için aynı dönmediğini gösteren etkileyici bir film “Zaman”, ama bir yandan da ‘Amerikan Rüyası’nın gerçek olabileceğini söylemekten geri durmuyor. “İnat edersen, çabalarsan, yapamayacağın bir şey yok” diyor.  Bu yılın İstanbul Film Festivali seçkisi içinde izlediğimiz Maite Alberdi’nin “Köstebek Ajan”ı (The Mole Agent) Belgesel Film kategorilerinde kısa listeye girmeyi başaran filmler arasındaydı. Şili’nin Oscar aday adayı olan film, bir dedektif bürosunun gazete ilanı ile başlıyor. 80 yaşlarındaki adaylardan biri seçilir; görevi huzurevinde yaşlılara iyi davranılıp, davranılmadığını saptamaktır. Ajanlık görevini ciddiyetle yaparken, tanık olduğu insanlık dramlarına kayıtsız kalamayan bu yaşlı adamın bakış açısından ‘aile’ ve ‘yalnızlık’ temalarını işlerken, izleyiciyi gülümsetmekten geri durmayan ‘humanist’ bir yapım. Köstebek Ajan Toplumsal yaşamın önemli temalarından birini, engellilerin sorunlarına “Crip Camp” adlı Netflix yapımını izleyemedim, ne yazık ki. Ama, diğer Netflix belgeseli, James Reed ve Pippa Ehrlich tarafından yönetilen “Ahtapot Öğretmenim”i (My Octopus Teacher) büyük bir keyifle izledim. Yıllarını bir ahtapotu izlemeye, onunla dostluk kurmaya adayan bir su altı belgeselcisine saygı duymamak elde değil. Doğal çevremiz gibi önemli bir toplumsal soruna parmak basan, hayvanlara farklı bir gözle bakmamızı sağlayan ve klasik belgesel çizgisini izleyen bu yapımın Oscar kazanması sürpriz olmadı. Siyah Amerikalıların sorunlarına eğilen filmler arasında oyların dağılması, hemen herkesin sempatisine mazhar olan bu filmin aradan çıkmasına neden olmuş olabilir.  BİREY, TOPLUM VE ŞİDDET TEKELİ  İKSV seçkisinin en iyileri belgesellerdi desem abartmış olmam herhalde. Alexandre O. Philippe’inyönettiği “William Friedkin ile ‘Şeytan’ üstüne” (Leap of Faith: W. Friedkin on ‘The Exorcist’) içgüdülerine güvenen bir yönetmenin dünyasını, tutkularını yansıtmakta çok başarılıydı. Aynı seçki içinde izlediğim, Dragos Turea’nın yönettiği Moldova - Romanya ortak yapımı “Sovyet Bahçesi” Soğuk Savaş’ın ilk yıllarında bilimde öncü olmayı hedefleyen Sovyetler Birliği’nin Moldova topraklarında gerçekleştirdiği, gama ışınları ile tarımda verimi artırmayı hedefleyen bir deneyin acı sonuçlarını mercek altına alan, ibret verici bir belgesel.  Toplum düzeni adına bireysel yaşamların feda edilmesine tanıklık eden bir başka belgesel de, David Dufresne imzasını taşıyan, “Şiddet Tekeli” Fransa’da Sarı Yeleklilerin isyanını, iki tarafın (bir yanda işçiler ve gençler, öte yanda devlet görevlileri ve devlet aklıyla fikir beyan eden entelektüeller) görüşlerine yer vererek devletin elindeki ‘şiddet tekeli’ni sorgulatan, belgesel sinemanın gücünü gösteren dürüst bir çalışma… Evet, “Buradayız, kayıttayız” ve yalnız değiliz. 'Camdaki Kız'ın tartışma yaratan sahnesine ilişkin oyuncu Nur Sürer'den açıklama
Oyuncu Nur Sürer Kanal D'de perşembe akşamları izleyiciyle buluşan 'Camdaki Kız' dizisinin 3. bölümünde yer alan ve çok sayıda sosyal medya kullanıcı tarafından tepki gösterilen Hymen muayenesi olarak bilinen bekaret kontrolü sahnesine ilişkin açıklama yaptı. Snob Magazin'in özel haberine göre; Burcu Biricik’in canlandırdığı Nalan karakteri, Nur Sürer’in oynadığı annesi Feride tarafından jinekoloğa götürülmüştü. Usta sanatçı Nur Sürer bu konuda gelen eleştirilere cevap verdi. ‘BEN DE HASSASIM’ Sürer “Tepki gelse ne olacak? Sonuçta böyle bir şey ülkede yapılıyor. Biz de oyuncu olarak gösterdik. Ben de bu konuda çok hassasım. Umarım bunu çocuklarına dayatan ailelere ders olur” dedi. Dizinin zirvede yer alması konusunda ise “Çok iyi gidiyor. Reytinglerimiz gayet iyi. İyi bir ekiple çalışıyoruz” diye konuştu. Gülseren Budayıcıoğlu’nun kitabından uyarlanan ‘Camdaki Kız’ her perşembe akşamı Kanal D’de ekrana geliyor. NE OLMUŞTU? Gülseren Budayıcıoğlu'nun kitabından uyarlanan ve her perşembe akşamı Kanal D'de ekrana gelen 'Camdaki kız' dizisinde yer alan Hymen muayenesi olarak bilinen bekaret kontrolü sahnesi sosyal medyanın gündeminde uzun süre kalmış, sosyal medya kullanıcıları o sahnenin yayınlanmasına tepki göstermişti. Yıllar önce Hazal Kaya da 'Adını Feriha Koydum' dizisinin senaryosunda yazan bekaret testi sahnesini oynamayı kabul etmediğini açıklamıştı. Sivaslı halk ozanı Ali Doğan yaşamını yitirdi
Sivas’ın Yıldızeli ilçesinin Doğanlı köyünde dünyaya gelen doğan, müzik yaşantısının dışında ilkokul öğretmenliği yaptı. 1973 yılında ilk plağını çıkarttı. Yirmiye yakın kırkbeşlik plağı, kırk kadar da kaset ve CD’si var. Otuza yakın türküsü ise TRT denetiminde geçmiştir. Doğan, Pazartesi Yıldızeli ilçesi Doğanlı köyünde toprağa verilecek. ALİ DOĞAN KİMDİR? Ali Doğan, Sivas'ın Yıldızeli ilçesinin Doğanlı köyünde 25 Aralık 1950 tarihinde doğmuştur. Babası Mehmet Efendi iki defa evlenmiştir. Annesi babasının ikinci eşi Şerife'dir. Âşık ailenin en küçüğüdür. İlkokulu köyünde okuyan Doğan, Tokat Gazi Osman Paşa Lisesinin ortaokul kısmını 1968 yılında bitirmiştir. Daha sonra Yıldızeli Pamukpınar İlköğretmen Okulunda üç yıl okumuş ve öğretmen olarak mezun olmuştur. Sivas'ın Hafik ilçesinin Üzeyir ve Dışkapı köylerinde beşer yıl öğretmenlik yapmıştır. İstanbul 50. Yıl Besim Kadırgan İlköğretim Okuluna tayininin çıkması üzerine 1982 yılından emekliliğine kadar bu şehirde yaşamıştır. 1972 yılında memleketlisi Melek Hanım'la evlenmiştir. Ferhat, Barış ve Şerife isimli iki erkek, bir kız çocuğu vardır. Sesi çok güzel olduğu için kına gecelerinde, saya günlerinde, okul programlarında türkü söylemiştir. Müzik çalışmalarına ortaokul yıllarında bilinçli olarak başlamıştır. 1973 yılında ilk plağını yapmıştır ve 1976 yılında kaset çalışmalarına başlamıştır. Yirmiye yakın kırkbeşlik plağı, kırk kadar da kaset ve CD'si vardır. Otuza yakın türküsü TRT denetiminde geçmiştir. Olta Dayanışma'dan yedinci albüm: 'Türküler Yetişti İmdada'
Olta Dayanışma kolektifi 7. albümü olan “Türküler Yetişti İmdada”yı dijital platformlarda yayınladı. Peyk Grubu’nun geçtiğimiz yıl Ağustos ayında başlattığı Olta Müzik Dayanışması çıkardığı albümlere bir yenisini ekledi. Yaklaşık bir yıldır çalışmalarını sürdüren dayanışma ağı 500’e yakın müzisyen ile 71 şarkı ve 6 müzik albümü çıkarmıştı. HEPİMİZİN KADERİ BİRBİRİNE BAĞLI Olta Dayanışma, yedinci albümünü “Türküler Yetişti İmdada” ismi ile yayınlayarak bugüne kadar çıkardığı albümlere kıyasla farklı bir konsepte imza atmış oldu. Peyk Grubu’nun solisti İrfan Alış geçtiğimiz ay gazetemize verdiği söyleşide “Biz özellikle bu pandemi döneminde anladık ki hangi tür müzik yaparsak yapalım aslında hepimiz kaderi birbirine bağlı” İfadelerini kullanarak dayanışmanın farklı müzik türlerinde de albümler çıkaracağını söylemişti. ERDAL ERZİNCAN VE MAZLUM ÇİMEN DE DAYANIŞMA İÇİN SÖYLEDİ Olta Dayanışma’nın yedinci albümü Erdal Erzincan, Mercan Erzincan, Mazlum Çimen, Feryal Öney, Cem Erdost İleri gibi tanınmış halk müziği sanatçılarını da ağırladı. Ayrıca, icracı olarak Volkan Öktem, Eylem Pelit gibi değerli müzisyenler de dayanışmaya destek oldu. Olta şarkılarını dijital platformlardan dinleyerek, çalma listelerine ekleyerek gelirleri ihtiyaç sahibi müzisyenlere bağışlanacak olan albümlere destek gönderilebiliyor. Dayanışmanın yeni albümünde yer alan şarkılar ise şu şekilde: Olta’yı Spotify ve YouTube gibi tüm dijital platformlardan dinleyebilirsiniz. Roger Waters: İsrail bir apartheid devlettir
Efsane rock grubu Pink Floyd'un solisti Roger Waters, Mescid-i Aksa baskınına tepkiler sürerken Twitter hesabından, "İsrail bir apartheid devlettir. Şeyh Cerrah'ta yaşanan soykırımsal evden çıkarmalara bakın" başlığıyla görüntülü bir paylaşımda bulundu. Görüntüde, Güney Amerika'nın farklı ülkelerinde yaşayan arkadaşlarından mesaj aldığını anlatan Waters, onların kendisine Doğu Kudüs'teki Şeyh Cerrah'a gideceklerini söylediğini aktardı. Waters, "İsrail'i her koşulda destekliyorum" şeklinde açıklamada bulunan ABD Başkanı Joe Biden'a seslenerek, "İnsanların, evlerinden soykırım gibi çıkarılmasına destek oluyorsunuz. Sen nasıl hissederdin Joe Biden? Evinde oturuyorsun, orası senin evin, ailenle yüzyıllardır yaşadığınız yer ve bazı pislikler onu alıp gidiyor" sözleriyle eleştirdi. Waters, "Burası bizim. Ben sekülerim. Evini senden alıyorum. Ne yapacağın umurumda değil. Öl. Hem bu en iyisi olurdu. Yani inanamıyorum. Bu (yaklaşım) beni sinirlendiriyor" ifadelerini kullandı. İsrailli insan hakları örgütü B'Tselem'in, birkaç ay önce İsrail'i "Apartheid devlet" olarak ilan ettiğini kaydeden Waters, İnsan Hakları İzleme Örgütü'nün, B'Tselem'in izinden gitmesine çok sevindiğini aktardı. Waters, Güney Afrika'nın, apartheid yönetimindeyken kriket müsabakalarından çıkarıldığını hatırlatarak, UEFA ve FIFA'ya İsrail'i müsabakalara almaması çağrısında da bulundu. A note from Roger.  It’s official ISRAEL is an APARTHEID STATE. Check out SHEIKH JARRAH GENOCIDAL HOUSE CLEARINGS. pic.twitter.com/8X3VFy4Igi (AA) Eksik hissettiği duygu peşinde
Kadir İNCESU Sinemamızın starı, ilk kadın yönetmen ve yapımcısı, “On beş milyonun Cahidesi” Cahide Sonku’nun yaşamı şimdi satırlarda. Yazar Eyüphan Erkul’un, Sonku’nun bilinmeyenlerini mercek altına aldığı romanı “Cahide / Melekler Yeryüzünde Yaşayamaz” Artemis Yayınları tarafından yayımlandı. Romanı yazmadan önce Sonku ile ilgili uzun dönem araştırmalar yaptığını anlatan Erkul, Sonku’nun yaşamını kitapta 6 bölüme ayırmış. Erkul, kitabı yazma sürecini şöyle özetliyor: “Dönemin dergilerini, gazetelerini tek tek taradım. Filmlerini izledim. Hikâyesi ilk başta çok karmaşık gibi duruyordu. Birden onun hayatına giren erkekler dikkatimi çekti. Hep birilerine âşık olmuş ve onların hayatına dâhil olmuştu. İşte o anda Cahide Hanım’ın ruhundaki eksikliği anladım. Babasız büyümüş bir kız çocuğuydu ve yakınlarını erken denebilecek bir yaşta kaybetmişti.” Biyografik romanı üzerine yazar senarist Eyüphan Erkul ile konuştuk. Cahide Sonku’nun yaşamında sizi çeken neydi? Daha önce hakkıyla anlatılmamış gerçek hikâyeler çok ilgimi çekiyor. Cahide Hanım’ın dramatik yapıya çok uygun bir hayatı vardı ama bunu roman biçiminde kimse anlatmamıştı. Fikir aklıma gelip de böyle bir kitap var mı diye Google’a yazdığımda daha önce akıl edilmemiş olmasına çok şaşırdım. Evet, hakkında çok yazılar yazılmış, çok fazla şehir efsanesi üretilmişti ama tüm hayatı hakkıyla anlatılmamıştı. Çoğunluğu gazetelerde yazılmış hüzünlü ve özensiz hikâyeleriydi. Çok arabesk bir şekilde onun nasıl düşkünleştiğini aktarıp durmuşlardı yıllardır. Oysa karşımızda çok kudretli bir kadın vardı. Türkiye’nin ilk sinema starıydı, ilk kadın yönetmenimiz ve yapımcımızdı. Eyüphan Erkul ONDAN ÖNCE SİNEMADA STAR YOKTU “Hiç kuşkusuz Türk sinemasının en büyük oyuncusu Cahide Sonku’ydu” saptamanız çok iddialı değil mi? Neden iddialı olsun… En büyük oydu. Bir defa ondan önce sinemamızda “star” hiç yoktu. O ilk olduğundan en sevileniydi. Ondan sonra gelenler onun kadar sevilmedi. Evet, elimizde bunu ölçecek gerekli veri yok ama dönemin avantajıydı diyebiliriz. O zamanlar tüketim şimdiki kadar hızlı değildi. Bu kadar çok film, dizi çekilmiyordu. Oyuncular şimdiki kadar göz önünde değildi o yüzden daha çok saygı duyuluyor daha çok özleniyorlardı. Cahide Sonku’yu yakın çevresindeki insanlarla anlatmayı tercih etmenizin nedeni nedir? Cahide Sonku’nun hayatının romanını yazmadan önce uzun dönem araştırmalar yaptım. Dönemin dergilerini, gazetelerini tek tek taradım. Filmlerini izledim. Hakkında çıkan her satırı okuduktan sonra 50 sayfalık bir özet yazdım. Hikâyesi ilk başta çok karmaşık gibi duruyordu. Bunu belirli bir çerçeve içine oturtursam ve belirli bir tema üzerinden yürürsem romanı bitirebilirdim. Yoksa detaylarda boğulup kalabilirdim. Birden onun hayatına giren erkekler dikkatimi çekti. Hep birilerine âşık olmuş ve onların hayatına dâhil olmuştu. İşte o anda Cahide Hanım’ın ruhundaki eksikliği anladım. Babasız büyümüş bir kız çocuğuydu ve yakınlarını erken denebilecek bir yaşta kaybetmişti. O nedenle Cahide Hanım’ın hayatını altı bölümü ayırdım. İlk yıllar ve son yılları dışında dört aşkını birer bölüm halinde yazdım. Cahide’nin yaşamına yön veren neydi? Hırsı mı, eksikliğini hissettiği duygular mı? Kesinlikle eksikliğini hissettiği duyguların esiriydi. Zaten insan da öyle değil midir? Fransız varoluşçuların söylediklerine katılırım. İnsan dünyaya eksik fırlatılmış bir varlıktır. Kendini tamamlaması gereken bir canlıdır. Ama ruhumuzdaki eksiklik hiçbir zaman geçmez. Bazılarında bu kadar derinlerde kalıyor olabilir. Cahide Hanım da böyleydi ve varoluşundaki eksiklik hiç bitmedi. Hayatı boyunca kendini tamamlamaya çalışarak bir hikâye kurdu. HAYAT MÜKEMMEL OLSAYDI SANAT OLMAZDI Cahide Sonku bütün ömrünce hissettiği eksikliği çok çalışıp mesleğinde başarılı olarak, tanınarak, sevilerek olumlu olarak da kullandı diyebilir miyiz? Evet diyebiliriz. Belki de siz de ruhunuzdaki eksiklikleler nedeniyle bu röportajı yapıyorsunuz belki ben de aynı durumdayım. Zaten hayat mükemmel bir yer olsa sanat olmazdı, roman dediğimiz idealize edilmiş hikâyelere ihtiyaç duymazdık. Dünya manasız, kasvetli ve kötücül bir yer insanlar ise eksik varlıklar. Bu nedenle dünyayı çekilir yer kılmaya çalışıyoruz. Bence Cahide Hanım da aynı duygular içindeydi ve kendini sanatına vermişti. Cahide Sonku’nun yaptığı hangi işler hangi açıdan önemli? Yaptığı tüm işlerin önemli olduğunu düşünüyorum. Bir defa ilk başlarda Türk sineması daha emekleme döneminde. Bir yönetmen, bir görüntü yönetmeni ve iki film şirketi var. Cahide Hanım oyuncu olarak Türk Sineması’nın kurucu kişileri arasında denebilir. Daha sonra şirketler çoğalınca bu işle ilgilenenler de arttı Cahide Hanım da bunlardan biriydi. İlk kadın yönetmenimiz, ilk kadın yapımcımız olması önemli. Tiyatromuzda Batılı tarzda teatral anlayışın yerleşmesinde çok büyük katkıları var. İstanbul Şehir Tiyatrosu’ndaki Shakespeare oyunlarının neredeyse tamamı sahnelermiş ve Cahide Sonku buralarda hep başrollerde oynamış. Ama bence onun sanata en büyük katkısının başka bir alanda olduğunu düşünüyorum. Yeşilçam’ın efsanevi bir senaristi vardı; Sadık Şendil. Onun yazdığı filmleri bir hatırlayalım; Sev Kardeşim (1972), Canım Kardeşim (1973), Şiribim Şiribom (1974), Mavi Boncuk (1974), Köyden İndim Şehre (1974), Salako (1974), Süt Kardeşler, Neşeli Günler (1978) bunlardan bazıları. Yeşilçam’a yön veren şahane işlerdi. Bugün ana akım Türk sinemasından bahsedeceksek merkezinde Sadık Şendil ve birkaç kişi vardı demek yanlış olmaz. Bursa’da tütün eksperliği yaparken Sadık Bey’i keşfeden Cahide Hanım idi. Onun ilk yazdığı senaryo Beklenen Şarkı’nın (1953) hem oyuncusu hem yönetmenlerinden biri, hem de yapımcısıydı Cahide Sonku. Dolayısıyla sinemamıza yön veren şahsı oyuna alan kişiydi. İşte bu katkısı çok önemlidir. Kaçırılmaması gereken dizi
Dijital platformlar sayesinde, uluslararası televizyonculuğun altın çağı içerisinde olduğumuzu söyleyebiliriz. Dünyanın herhangi bir yerinde yazılan, o ülkenin dokusuna ait hikâyelerin, çekildiği ülkenin en iyi yetenekleri ve sinemasal anlatım diliyle buluşarak harika işlere dönüşebildiği bir dönem bu. Gizem ve korku roman yazarı Amerikalı Harlan Coben’in kitabından uyarlanan ‘Şantaj’ (El Inocente/Masum) bu altın çağın son ve en iyi örneklerinden. Harlan Coben ile Netflix geçtiğimiz yıllarda bir anlaşma yaptı. Coben’in romanlarının farklı ülkelerde dizi uyarlamaları yapılması üzerine olan bu anlaşma sonrasında, İngiltere, ‘Yabancı’ (The Stranger), Polonya ise ‘Orman’ (The Woods) isimli dizileri Netflix için uyarladı. Son olarak da İspanya, ‘Şantaj’ mini serisi ile geçtiğimiz hafta yayınlandı. Amerikalı yazar Coben ve İspanyol yönetmen Oriol Paulo buluşması sonucunda tek kelimeyle harika bir mini seri ortaya çıktı. GEÇMİŞTEN KAÇAMAZSIN Şantaj, olay örgüsüne ait detayları gizli tutarak zirveye doğru ilerleyen ve her karakterini ana karakter gibi ele almasıyla türdeşlerinden açık ara kendini ayıran bir yapım. Hikâyede ilk ve son gördüğümüz ana karakter aslında Mateo (Mario Casas) ama Lorena da, Olivia da, Kimmy de ana karakterlerimiz gibi ele alınmış. Bu karakterlerin hepsinin olay örgülerini, önemli anlarını takip edebiliyoruz. Ve tüm karakterler, dizi tanıtımında kullanılan cümlede kesişiyor; hiç kimse geçmişinden kaçamaz. Oriol Paulo’yu biliyorsunuzdur veya en azından, gene Mario Casas’ın başrolünde oynadığı gizem, gerilim dram türündeki ‘Görünmeyen Misafir’ (The Invisible Guest) filmini izlemiş ve filmdeki beklenmedik çılgın gelişmeleri unutmamışsınızdır. Harlan Corben hikâye anlatımındaki beklenmedik gelişmeler ile okuyucusunu şaşırtmayı çok iyi başaran bir isim. Oriol Paulo ise hikâye anlatıcılığı, heyecanlandıran ters köşeleri ile İspanya sinemasının önde gelen yönetmenlerinden. Bu iki ismin ortak bir yapımda buluşması kaçınılmaz olarak harika sonuçlanmış. Ancak, diğer ülkelerin uyarlamaları düşünülünce, başarının esas mimarının Oriol Paulo olduğunu söylemek ve İspanyol tarzı hikâye anlatıcılığına arka çıkan Bernat Bosch’un sinematografisini takdir etmek lazım.  İSPANYOL TARZI Şantaj, başladığı saniyeden itibaren bir an olsun durmuyor. Bölümler boyu sinirleriniz o kadar geriliyor ve duygularınız o denli karmaşık bir hal alıyor ki inanılmaz bir deneyimin içine hapsolduğunuzu anlıyorsunuz. Her bölüm, karakterlerini ana karaktere dönüştürerek onları anlatırken ana hikâyeye bağlanan yapısı ve İspanyol sinemasının, tesadüfleri seyirci gözünde ekarte ettirebilen gücü birleşince, hikâyenin hiç beklenmedik yönlere ilerlemesi (plot twist) ile beyniniz yanmaya başlıyor. Ülkesinde çok sevilen ödüllü oyuncu Mario Casas, bu diziden sonra hak ettiği uluslararası üne son hızla kavuşacaktır. İfadesini açık etmeyen bir ifade takınmanın zorluğu büyüktür. Oyuncu dizinin tüm gizemini üzerinde taşıyarak ifadesizliğin kitabını yazmış diyebilirim. Her oyuncunun altından kolayca kalkamayacağı zor rolleri inanılmaz performanslarla ortaya koyan özellikle şu üç kadının, Aura Garrido, Martina Gusman, Juana Acosta, isimlerini saymazsak ayıp etmiş oluruz. Dizide beni en çok etkileyen aks ise, Mat ile Sonia’nın ilişkisi oldu. İlk dakikadan itibaren, bu ikili arasındaki bağa inanmamızı ve bu ilişkiden etkilenmemizi sağlayan senaryo/yönetmenlik başarısının öneminin altını kalınca çizmekte fayda görüyorum. Özellikle final için bu bağ hayati önem taşımakta diye de vurgulamak istiyorum. DİZİ ÂLEMİ YAPMAK Bazı diziler seyirciyi öyle bir sarar ki tüm bölümleri nefes almadan, işinizi gücünüzü bırakıp izlersiniz ve dizi bittiğinde bir boşluk hissi sarar bünyeyi; işte bu durumunu açıklayan “binge-worthy” diye bir tabir vardır. Şantaj dizisi kesinlikle bunlardan. Ben bu tabire, eğlenceli hissini vurgulamak için kendimce “dizi âlemi yapmak” diyorum. Sizi sürekli tahmin etmeye zorlayan, içerisinde yoğun grafik ögeler taşıyan bu mini diziyi kaçırmayın. Zirveyi zorlayan ‘Şantaj’ dizisi bittiğinde içinizden uzunca bir süre başka dizi izleme isteği gelmeyeceğine eminim. En azından benim için öyle oldu. 