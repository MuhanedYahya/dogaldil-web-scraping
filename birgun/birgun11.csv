Müslüm Gürses'in hayatı film oluyor
Parçalanan 'Biz!'
Bir toplumda istikrarın, büyümenin, kalkınmanın en temel ölçütü sanılanların, iddia edilenlerin, teorinin yanılsamasının aksine “biz”dir, esas toplumsal birlik ölçütü, bir ben vardır benden içeri değil, bir biz vardır, bizden içeridir. Çünkü toplum olmanın esası, aidiyettir, ülke olmanın, millet olmanın, vatandaş olmanın ölçütü BİZdir. Ne oldu? Türkiye’de çok ciddi sayıda biz vardı, ben değil, toplum “biz”i öğrenmişti, ya hep beraber, ya hiçbirimiz diyordu millet. Ve ceza kesildi, 1980 DARBESİ OLDU. HER KOYUN KENDİ BACAĞINDAN ASILIR dönemin şiarı oldu. Ve insanlık ideallerinin, ahlakın, vicdanın, toplumsal belleğin ve insan olmanın onurunun katili ÖZAL çıktı, millete nutuk çekmeye başladı. BENCİLLİĞİ, MALI GÖTÜRMEYİ, İŞİNİ BİLEN MEMUR OLMAYI, MEMLEKET MESELELERİNİ DERT ETMEMEYİ, İŞİ ÖRTBAST ETTİKTEN SONRA “YÜRÜTMEYİ” şunu bunu anlatıp durdu. Sonra da bir de baktık ki acayip kıstaslar karşımızda: dünyanın hangi lüks malı varsa, soframda istiyorum diyordu, keyifli keyifli, sofrasında olmayanlar mı, bana ne onlardan! Hop bir de baktık ki milletin vatanın toplumun birliğin kıstası değişmiş. Zenginler yediklerinin, giydiklerinin, şatafatının reklamını yapıyor. Hoppala, eskiden gazetelerde beyanat verdiklerinde dahi fotoğraflarının çıkmasını bile istemiyorlardı. Neyse iş değişti artık: Şatafat zamanı gelmişti, zengin çocukları, ralli yolları olmadığı için, kamusal yolları kapatıp, lüks araçları ile normal trafik yollarında yarış yapıyor, kaza yapıyor, kız tavlama turları atıyordu. Bakın özel üniversiteler açıldı, onlar bir de o büyük bahçelerine ölen öğrencileri için fidan dikmeye başladılar, bunların çoğu “trafik kurbanı” idi, aslında trafik falan değil, çek kafayı bas gaza, yap kazayı, gitti bizim “can”. Üniversiteliler, veriyorlar partiyi, çekiyorlar kafayı, vuruyorlar erotik hazların dibini. Sizin aklınız alıyor mu 1970’lerde böyle şeyleri… işte size resmi tarih değişiyor. Sonra adım adım “BİZ”in yıkılışını gördük, sendika yöneticisi işçisiyle hayat damarlarını kaybetmeye başladı, futbolcuyla takımı arasındaki ilişkiye tuhaf paralar girdi, partili ile ideoloji arasında tuhaf şeyler oldu, milletvekiliyle partisi arasındaki ilişkide yıkıldı, basında bile kimileri için “fırıldak” denmeye başladı. Bakanlık pazarlıkları çıktı, adamın geçmişiyle milletvekili olduğu parti arasında korkunç ve kabul edilemez farklar çıkmaya başladı: bu ne perhiz bu ne lahana turşusu diyenlere, “o benim cahiliye devrimdi” savunması kamuya mal oldu. Öyle şeyler oluyor ki düpedüz kamusal alanda, birbirlerine galiz hakaret eden siyasiler ittifak ettiler, bunların arasında da öyle on yıllar falan yok, aynı on yıllık periyotta öyle oluyor. Bir de bakıyorsun öbürünün tekkesinde bakan olmuş. Şeyhlik iyi para getirir oldu. Karşılıksız fetva bile verilmiyor artık, önce arpalık, sonra fetva… Bir de bakıyorsun boyalı basınımıza, ne görüyoruz, erken seçim oluyor, milletvekilleri milletvekili olmak için, şunu bunu satmış, şimdi yeniden seçilmek için, şunları bunları da satacak, yani milletvekili olmak bir ticaret, bir yatırım işi, ama vatan için millet için, fikir için ideal için değil, bunun emekliliği var, maaşı var, milletvekiliyken yan gelirleri var, ihalesi var, şusu busu var, eee ne oluyor, millet pasifize olmuş, yalanın dibi yok, gerçekler değil, hayali ihracattan türeme hayali mazeretler, her şeyin açıklaması için kullanılıyor. Sol örgütlere bakıyorsun, ne görüyoruz, tuhaf ilişkiler, tuhaf gelir kalemleri, tuhaf liderlik payları… tuhaf silahlı eylemler, kim kimin ittifakı belli değil, düşman kardeşler, el altından tuhaf görüşmeler yapıyor, bu arada çocuklar da kadınlar da, 70’lik insanlar da can veriyor. İnsanlığımızdan utanır olduk. Adam Cannes’da siyah gömlek giyiyor, Türkiye’ye geliyor, Soma Davasına katılmıyor, işçilerin ailelerine baskı yapılıyor, hiçbir açıklama yok, ama ödülü gardırobunda saklı, bu arada acayip destekler alıyor. Adam fiilen film yapıyor, yaptığı filmi daha gösterime çıkmamış, festival yüzü görmemiş, ama bakanlık destek kurulunda, destek parası dağıtıyor. Adam yapımcı, fiilen işi devam ettiriyor, hatta kendi filmine destek çıkartıyor, ama bakanlık destek kurulunda. Yani demem o ki bu ülkede, BİZin tanımı değişti, BİZ parçalandı, nereye aidiz belli değil, BİR BİZ ÇIKARIYORLAR, ORTAĞIZ HESABI, SONRA AYNI ORTAKKEN HER BİRİ KENDİ PROJESİYLE RAKİP OLUYOR, HOOP ORTAKLIK DAĞILDI, ŞİMDİ GÖRÜŞMÜYORLAR… tekke dağıldı, mal varsa ortaklık var, rakip olduk mu meslek birliği yok… ilkeler yok. gazeteci gazeteciyi hedef gösteriyor, ispiyonluyor, tehdit ediyor. olmadı avrupa birliğine mektup yazıyor, o gazeteci olduğu için tutuklanmadı diye, aman avrupa birliği burada fikir özgürlüğü var… tekkeler gazetecileri maaşa bağlamış… yazarlar yazarları hedef alıyor, ispiyonluyor… ne oluyoruz ya… millete verip veriştirenler, yaptıkları sahtekarlıkları örtme derdinde… bu millet adam olmaz, sen yemene bak. oh ne güzel, kendi yaptıklarını görmüyorlar, millete saydırmak rahatlamak işi… yahu arabesk kralı borsada spekülasyon yapmaktan sorgulanıyor, abi bu ne iştir… örtünmüş, fotoğraf vermiş, imana gelmiş, ne oldu, işler bozuldu… adamın evinde televizyon yokmuş, ama disko varmış… umreden dönmüş, ona dokunmaya çalışıyorlar havaalanında, ne oluyoruz yahu… adam inşaatçı, televizyonda kadınlara saydırıyor, gündelik ilişki istemiyormuş, isteseymiş, İstanbul’da kadın kalmazmış, arsızlığa bakın… iş tuttuğu da diyor ki elektrik faturam… ar damarı çatlamış… bu millete bir şey olduğu yok, Millet inim inim inliyor, yalnız milletin önüne konulan vitrinde acayip şeyler oluyor… Vitrin bozuk, abi, ben ne yapayım! Biz kalmayınca, ben arsız ve hayasız oluyor, gerisi yalanın dibi, haramın dibi, aydınların bu halini görünce, NO! filmine bakın… Pinochet referandumu kaybetmişti, çünkü oylama için kendisiyle işbirliği yapan tek bir ünlü ve önemli sanatçı bulamamıştı, onlar NO! şarkısında düet yapıyorlardı, aradaki fark burada. Bir kapitalizm eleştirisi olarak Yaşlı Kadının Ziyareti
FÜRUZAN TERCAN Friedrich Dürrenmatt’ın Yaşlı Kadının Ziyareti adlı oyunu, Ankara Devlet Tiyatrosu yapımı olarak Çayyolu Cüneyt Gökçer’de sahneleniyor. İlk kez 1956’da oynanan Yaşlı Kadının Ziyareti, uyumsuz tiyatronun farklı bir örneği. Yaşadığımız dünyanın anlamsız bir yer olduğuna inanan Dürrenmatt, ne düzenin değişeceğine inanır ne de insanların bunu değiştirme gücü olduğuna. Dolayısıyla epik öğelerden yararlandığı halde, bu yönüyle Brecht’ten ayrılır. Kara komedya olarak değerlendirebileceğimiz oyunlarında, grotesk önemli bir yer tutar. Zaten çağımızın insanını komedi türü içinde anlatmanın daha uygun olduğunu düşünür. Çelişkiler üstüne kurulu bir dünyada yaşayan insanın trajik boyutu ancak komedi içinde verilebilir. Ki bu da abartılı, çarpık, karikatüre kaçan ve fantastik bir üslup ortaya koyacaktır. Yaşlı Kadının Ziyareti de komik ve trajik olanı barındıran bir oyundur. Genç bir kızken Alfred Ill ile aşk yaşamış olan Claire, ondan hamile kalmış, Alfred’in tuttuğu yalancı şahitlerle açtığı babalık davasını kaybetmiş ve doğduğu Güllen kasabasından kovulmuştur. Kırk yıl sonra Claire, son derece zengin Bayan Zachanassian olarak Güllen’e döner. Yoksulluğa düşmüş kasaba halkından, onlara bir servet bahşetme karşılığı adalet ister(!); bir zamanlar onu gebe bırakıp paralı bir kız için kendisini terkeden Alfred’in öldürülmesini talep eder. Kasaba halkı bu öneriyi önce şiddetle reddeder. Ancak vaat edilen paranın cazibesine kapılan halk borçlanarak refah seviyesini yükseltmeye başlar. Öğretmenin Claire’e kasabanın kaynaklarını satın alıp işletmeye açmasını teklif etmesi sonucu, zaten Güllen kasabasının bütün kaynaklarının; madenleri, demir yolları, hatta bütün sokakları, evleriyle birlikte Claire Zachanassian’a ait olduğu ortaya çıkar. Alfred’in ölüm fermanının oylanmasında son ana kadar direnen öğretmen ve kendi ailesi bile el kaldıracaktır. Para ile vicdanları arasında bir seçim yapmak zorunda kalan bu insanların durumu, hem komik hem de trajiktir. Para toplum vicdanını satın alacak mıdır? Claire parasıyla adaleti sağlamak istemiştir. Pekiyi suçlu kimdir? Yazarın görüşü bu noktada ortaya çıkıyor. Ona göre suç görece ve değişkendir. Suçun gerçek sahibi belli değildir. İnsanlar suçları ve paralarıyla bu dünyaya katlanacaklardır. Dürrenmatt tüketime dayalı refah toplumlarında paranın değer yargılarını nasıl yok ettiğini göstererek bir sistem eleştirisi yapıyor. Büyük ve başarılı bir prodüksiyon Oyunun yönetmeni Deniz Gökçe Yersel, türün bütün özelliklerini doğru kullanarak, groteskin dozunu kaçırmadan, seyircinin anlamlandırma sınırlarını aşmadan bir sahneleme düzeni kurmuş. Sahne alanlarını, kalabalık sahneleri doğru kullanmış ve oyunun kurgusuna başarıyla hizmet etmiş. Devlet Tiyatrosu'ndaki bu ilk rejisi ile büyük prodüksiyonun üstesinden gelmiş. Elbette bu başarıda koreografinin, dekor ve kostüm tasarımının, müziğin, ışık tasarımının büyük katkısı olduğunu söylemeliyim. Oyunculukta Dürennmatt’ın gerektirdiği grotesk oyunculuk tarzının benimsendiği ve oyuncuların doğru yönlendirildiğini de belirtmeliyim. Claire Zachanassian rolünde Serap Sağlar bugüne kadar canlandırdığı karakterler dışında, çok farklı bir oyunculuk üslubunu başarıyla yansıtıyor. Claire rolünü kendisiyle rolü arasına koyduğu mesafeyle, rolüne son derece ölçülü bir mizahi yaklaşım getirerek canlandırıyor. Mithat Erdemli, bıçak sırtında bir oyun kişisi olan Alfred Ill’i ve onun yıkıma giden sonunu büyük bir incelikle gösteriyor. Aynı zamanda hem acınası, hem gülünesi durumunu inandırıcılık katmayı ihmal etmeden oynuyor. Selver Kınık Onurlu, haciz memuru ve gazetecide oyunun gerektirdiği kıvraklıkla oynuyor ve grotesk üslubu başarıyla yansıtıyor. Belediye Başkanında Tolga Tecer’in rolüyle kendi arasındaki ince çizgideki oyunculuğu övgüye değer. Alfred’in karısında Pınar Sesveren oyunculuğuyla tedirginliği verirken tedirgin etmeyi biliyor. Gökçe Yurtsal, Okan İrkören, Şivan Binici, Ahmet Türkoğlu ve adını sayamayacağım pek çok oyuncu rollerinin hakkını vermek için büyük çaba harcıyor. Kalabalığı oluşturan kadroyu ve müzisyenleri de kutlamak gerek. Yaşlı Kadının Ziyareti, Devlet Tiyatrolarının yüz akı oyunlarından biri olarak görülmeye değer. İstanbul Kırmızısı: Görüntü var ses yok
Halbuki her şey bir umutla başlamıştı. Biz Ferzan Özpetek’i seviyorduk, o İstanbul’umuzu. Biz ona hayrandık, o İstanbul’a. Ama gel gör ki bütün umutlar suya düştü ve yönetmen İstanbul Kırmızısı filmi ile en sevdiğimiz filmleri arasında büyük bir uçurum açtı. Yönetmenin gizemli hikâyesine Türkiye politik panoramasını katması ve Türkiye’nin toplumsal çeşitliliğini aynı kadrajlara sığdırmaya çalışması, filmi hem içerik hem yapısal olarak dengesizleştirmiş. Yönetmenin samimi bir iyi niyetle İstanbul’un da bir Avrupa şehri olduğunu göstermek istemesi de bu dengesizliği iyice körüklemiş. Ancak bu yazımda her zaman yaptığım gibi filmi yönetmenlik, senaryo, yapım ve içerik açısından eleştirmeyeceğim. Çünkü daha öncelikli bir sorunumuz var; oyunculuklar. Karakter karakterini anlamıyorsa Yerli filmlerde hep yönetmene, senaryoya yükleniyoruz, nedense oyuncularla ilgili ciddi eleştiriler yapmıyoruz ve karakterleri bu kadar kötü canlandırmalarının sebeplerini pek sorgulamıyoruz. Evet, tamam film yönetmenindir, oyuncudan en iyi performansı almak da onun başlıca görevi. Peki bu kalıplaşmış ilk akla gelen cevap dışında başka bir açıklamamız yok mu? İstanbul Kırmızısı filmi ile ilgili yazılan hemen her eleştiride filmdeki oyunculukların yapay ve başarısız olduğu söyleniyor. Bunun sebebi, İtalyan oyuncularla çalışmaya alışmış yönetmenin Türk karakterleri İtalyan hayal etmesinin getirdiği olumsuz sonuçlara bağlanarak geçiştirilemez. Çünkü durum böyle bile olsa, iyi bir oyuncu bunun da üstesinden gelebilirdi. Veya senaryonun karışıklığından dolayı karakterlerin kim oldukları, ne düşündükleri ve hissettikleri de anlaşılamıyor olabilir. Peki oyuncu canlandıracağı karakterin çıkarımlarını senaryodan tam anlamıyorsa veya bu ona başka bir şekilde tam anlatılamıyorsa, oyuncunun görevi onu anlayana kadar yönetmenle çalışmak değil midir? Ünlü olmak yetmez Televizyon dizisi fanlarının laf söyletmediği Tuba Büyüküstün başta olmak üzere ünlülerden oluşturulan oyuncu kadrosu bir kez daha gösteriyor ki başarılı bir sinema oyunculuğu için çok ünlü, çok güzel ve çok havalı olmak yetmiyor. Dilbilgisinden hallice bir ünlüler uyumu, fen derslerinden hallice karakterler arasında kimya uyumu gerekiyor. İsimleri yan yana yazılınca dahi big bang hissi yaratabilecek oyuncular, filmin okuma provasındaymış gibi performans sergilediler. Bu sadece yönetmenin hatası, senaryonun karışıklığı ve diyalogların katılığı ile açıklanamaz. Oyuncu o diyalogları söylerken kulağı tırmalanmıyorsa ve oyuncu partneri ile bir problem olduğunu hissedip bu olumsuzluğu gidermeye çalışmıyorsa, bu yönetmenden önce oyuncunun hatasıdır. Peki, Zerrin Tekindor nasıl bu hataya düşmedi, diye sorarım o zaman. Filmde toplam iki dakika gözükerek filmin en duygu yüklü, seyirciye en gerçek gelen anını nasıl başarıyla canlandırdı? Ve ne yaptı da karşısındaki partnerinin (Halit Ergenç) filmdeki en iyi performansını vermesine vesile oldu? Şöyle oldu; oyuncu zekâsını kullanarak ve karakter derinliğindeki boşlukları doldurarak kendini karakterine adadı. Bu da kanıtlıyor ki iyi bir performans sergilemek için bir oyuncunun kendini karaktere adamış olması gerekiyor. Ticari isim filmden götürdü Filmin dört başrolünden diğerlerine göre daha başarılı olanı Halit Ergenç idi. Oyuncu, dizi film kamera oyunculuğu pasını bazı anlarda üzerinden atmayı başardı. Filmin en ilginç karakterini oynayan, hepimizin çok sevdiği Nejat İşler’in hikâyeye gizem ve soru işaretleri katmak için var olan karakteri kesinlikle çok daha iyi olabilirdi. Katmanlı ve derin olması gereken bu karakter için çok yüzeysel klişelere sığınılmış. Mehmet Günsur ise ne yaptı, neden oradaydı, o kaos neydi hiç anlamadım. Tuba Büyüküstün filme ticari olarak çok şey katmış olabilir ama oyunculuk adına filmden çok şey götürdü. Kendisi güzel ama başarılı bir oyuncu değil. PR ve fanlarının koruması altında favori dizilerde başrol oynamaya devam etmeli sadece. Hem başrol oyuncusu hem de yapımcısı olduğu Dar Elbise filmini izledikten sonra kendisinden umudumu kesmiştim. Vizyona sokulmadan fanlarından kaçırılan bu filmcik, milli değerlerimiz diye çılgına dönen kitle tarafından izlenseydi neler olurdu bilemiyorum. PR gazeteciliğini bırakarak oyuncularımıza tarafsızca bakmamızın, onları eleştirmemizin, sadece hak edeni övmemizin zamanı geldi geçiyor. İyi performanslarla dolu iyi filmlerin artacağı sinema umuduyla...  Elbow çıkmazı
2014 yılında da böyle olmuştu. İngiliz ekip o dönem altıncı uzunçaları The Take Off and Landing of Everything’i henüz çıkarmış ve o albüme dair “şu ana dek yaptıklarımızın en iyisi” diye özetleyebileceğim cümleler kurmuştu. Bunu yadırgamıyorum. Herkes yaptığı son çalışmanın en iyisi olduğunu söyler genellikle. Ama içten içe aslında bunun gerçek olmadığını da bilir. The Take Off and Landing of Everything sözleriyle, kurgusuyla, düzenlemeleriyle vasatın üzerine çıkamayan bir albümdü. Aradan üç yıl geçti. Garvey evlendi, baterist Richard Jupp gruptan ayrıldı. Şimdilerde gelen Little Fictions’ın bulunduğu yer ise önceki albümün çok ilerisinde değil. Açılış şarkısı Magnificent (She Says) başlar başlamaz grup en iyi bildiği yolu izleyerek acıların, perişanlığın fotoğrafını çekiyor. Şarkının ne kadar etkileyici ya da ne kadar sıkıcı olduğu sizin Elbow’dan ne beklediğinize bağlı. İkinci sırada yer alan Gentle Storm, yedi numaradaki K2, son perde Kindling ve albümden çıkan tekliklerden biri olan All Disco sıradan, asla şaşırtmayan hikayeleri seslendiren şarkılar. Bu parçaların neredeyse aynılarını alt. rock cenahındaki herhangi bir grubun diskografisinde dinleyebileceğiniz gibi Elbow’un diskografisinde de bulabilirsiniz. Elbow’un kendini tekrar etme hakkı yok mu, elbette var. Ama son sekiz yıldır bunu yapınca artık yeni denemelerin bir etkisi kalmıyor. Mercury Prize’ı kazanıp bir sonraki yıl Brit Ödülleri’nde En İyi İngiliz Grup seçilen bir topluluktan söz ediyoruz. Ama geçmiş artık orada kaldı. Gelelim Guy Garvey’in albüme ne kadar güvendiğini söylerken örnek verdiği şarkıya. Evet, Little Fictions çok klas ve çarpıcı bir şarkı. Onun yanında üç numaralı parça Trust the Sun’ı da albümün başarı hanesine yazmak lazım. Ama unutmamak gerekir ki 2017 Elbow’un kariyerindeki yirminci yıl. Little Fictions’tan daha iyi bir albümü en başta onların geride bıraktıkları yirmi yıl hak ediyordu. 2/4  Steinbeck’ten oğluna mektup: “Aşk, insanın başına gelebilecek en iyi şeydir”
Fareler ve İnsanlar‘ın Nobel ödüllü yazarı John Steinbeck (1902-1968) iyi de bir mektup yazarıydı. Aşağıda, 1958 yılında, yatılı okulda okurken, Susan isimli bir kıza âşık olduğunu söyleyen büyük oğlu Thom’un mektubuna verdiği cevap var. Steinbeck’in bilgelikle, şefkatle, iyimserlikle, zamansızlıkla alakalı son derece etkileyici sözleri okurlarda iz bırakacak nitelikte: New York 10 Kasım 1958 Sevgili Thom, Bu sabah mektubunu aldık. Mektubuna kendi bakış açımdan cevap vereceğim, Elaine de kendi bakış açısından. İlk olarak, eğer âşıksan bu iyi bir şeydir, hatta bir insanın başına gelecek en iyi şeydir. Sakın bunu küçümsemelerine izin verme. İkincisi, aşkın çok çeşidi vardır. Biri bencil, cimri, açgözlü, egoist ve aşkı kendini beğenmek için kullanır. Bu aşkın, çirkin ve sakat çeşididir. Diğeri, senin içindeki iyi olan her şeyi dışa vurmanı sağlar. İyilik, itibar ve saygı. Sadece toplumsal saygı meselesi değil, bir başkasını eşsiz ve değerli görebilmeni sağlayan o daha yüce saygıyı da. İlk çeşidi, seni hasta, küçük ve zayıf yapabilir, ikincisi seni güçlendirir, sahip olduğunu bilmediğin cesareti, iyiliği ve bilgeliği ortaya çıkarmanı sağlayabilir. Bunun gelip geçici bir gençlik aşkı olmadığını söylüyorsun. Eğer bu kadar yoğun duygular hissediyorsan elbette gençlik aşkı değildir. Fakat benden sana neler hissettiğini söylememi istemiyorsun diye düşünüyorum. Hissettiklerini, sen herkesten daha iyi biliyorsun. Sana bu konuda ne yapman gerektiğiyle ilgili yardımcı olmamı istiyorsun; bunu yapabilirim. Öncelikle sonuna kadar hissettiklerinin tadını çıkar, müteşekkir ol ve şükran duy. Aşkın amacı en iyi ve en güzel amaçtır. Ona ulaşmaya çalış. Eğer birine âşıksan o kişiye açılmakta bir tehlike yoktur; yalnızca bazı insanların çok çekingen olabileceğini unutmamalısın, bazen ilan-ı aşk ederken bu çekingenliği göz önünde bulundurmak gerekir. Kızlar senin ne hissettiğini bilmek gibi bir özelliğe sahiplerdir ama yine de hissettiklerinizi duymak isterler. Bazen hislerine bazı sebepler dolayısıyla karşılık alamazsın; ama bu hissettiklerinin değerini ya da güzelliğini azaltmaz. Son olarak, senin ne hissettiğini biliyorum, çünkü ben de aynı şeyleri hissediyorum; sen de böyle hissettiğin için memnunum. Susan’la tanışmayı çok isteriz. Bu görüşmenin planlarını Elaine yapacak, çünkü bu onun uzmanlık alanı; çok da memnun olacaktır. O da aşkı biliyor, belki sana benden daha fazla yardımcı bile olabilir. Ve sakın kaybetmekten korkma. Eğer doğruysa devam edecektir. Acele etme yeter. İyi şeyler asla elden kaçmaz. Sevgiler, Baban Kaynak: EdebiyatHaber.net Ender Balkır’ın “HARPUT” albümü çıktı
Sevilen müzisyen Ender Balkır'ın üçüncü albümü Harput, Kalan Müzik etiketiyle raflardaki yerini aldı. Yönetmenliğini Yaşar Erdoğan ve Engin Arslan’ın yaptığı albümde “Kar mı Yağmış Şu Harput’un Başına”, “Vardım Baktım”, “Dağlar Dağımdır Benim”, “Yara Benden” gibi unutulmaz türküler Ender Balkır yorumuyla dinleyicisiyle buluşuyor. Albümde yer alan “İki Bülbül” adlı eseri ise sanatçının “kulağıma türküleri ilk fısıldayan” olarak tanımladığı babası Hıdır Balkır otantik yorumuyla seslendiriyor. Ender Balkır 1977 yılında Tunceli/Mazgirt’te doğan Ender Balkır, doğduğu coğrafyanın tüm zenginliklerinden beslendi. Babası ve dedesinden Harput türküleri dinleyerek büyüdü. 19 Mayıs Üniversitesi Matematik bölümünü bitirdi ve bir süre öğretmenlik yaptı. Profesyonel olarak müzik yapmak amacıyla öğretmenlikten istifa eden Ender Balkır, 2007 yılında ilk albümü “Ezim Ezim” i ve 2013 yılında ise ikinci albümü “Ahir”i çıkarttı. Ender Balkır, söylediği türkülerle Türkiye’nin önemli dizilerinin sesi oldu. “Hanımın Çiftliği, Dila Hanım, Öyle Bir Geçer Zaman Ki,Poyraz Karayel,Ustura Kemal, Düriyenin Güğümleri” dizilerinde ve “Düğün Dernek” filminde söylediği türküler, hikâyeleri daha dokunaklı kıldı. Sesi, dizi severlerin yüreğinde sahneleri bütünleyen bir enstrümana dönüştü. TRT Müzik kanalında yaptığı müzik programının yanı sıra birçok TV kanalı ve radyo’ya konuk oldu. Ender Balkır, müzik hayatına sahne ve konser çalışmalarıyla devam ediyor.  Ünlü kitap bilgisayar oyunu oldu
“Rüya Dalgıçları İçin Masallar” dizisinin son iki macerası raflarda
Selçuk Ceylan’ın 7 ve üstü yaş grubu için yazdığı Rüya Dalgıçları İçin Masallar dizisinin son iki macerası Can Çocuk Yayınları etiketiyle yayımlandı. Tanıtım bülteninden Hayatta sorulacak ne çok soru, öğrenilecek ne çok şey var… Eğer bütün bu sorulara bıkmadan usanmadan yanıt verecek bir ağabeyiniz varsa çok şanslısınız! Selçuk Ceylan’ın kaleme aldığı, üç kitaba ulaşan Rüya Dalgıçları İçin Masallar dizisi, iki yeni macerayla sona eriyor! Sorularının ardı arkası kesilmeyen bir kardeş ve onu asla yanıtsız bırakmayan bir ağabeyin eğlenceli maceraları Rüya Dalgıçları için Masallar dizisinde bir araya geldi! Üç kitaba ulaşan dizinin her kitabında okurlar, birbirinden heyecanlı iki öyküyle buluşuyor. Gerçek yaşamla fantastik dünyanın iç içe geçtiği bu öyküler, okurları oldukça tuhaf olayların tam ortasına düşürüyor! Başlarına gelen onca macera hangi “normal” insanın başına gelebilir ki? Hayal dünyasında yaşamak ve bir masal kahramanı olmak şahane bir şey, olmaz mı? Ama gerçek insan olmanın da harika yanları var: Hiçbir masal kahramanı annelerin yaptığı enfes kestane şekerlerini böyle iştahla yiyemez! Çağdaş sanat üzerine çalışmaları olan yazar Selçuk Ceylan, Rüya Dalgıçları için Masallar dizinde kurduğu düşsel dünya ile “gerçek” dünyanın masalsı güzelliklerini vurguluyor. Bilkent Üniversitesi, Grafik Tasarım Bölümü’nden fakülte birinciliğiyle mezun olup Fulbright bursuyla gittiği Maryland Institute College of Art (MICA)’ta illüstrasyon üzerine yüksek lisans yapan kitabın çizeri Meltem Şahin, sıra dışı desenleriyle öyküleri fantastik bir şölene dönüştürüyor. Rüya Dalgıçları için Masallar dizisiyle beraber okurları bir sürpriz bekliyor: Yazar Selçuk Ceylan’ın kendi sesinden kitabın şaşırtıcı dünyasını renklendiren şarkılar! [Şarkılar: Ormancı ve Kızı, Elektronik Runo, İkizler, Tek Kişilik Orkestra, Pür Gürültü, Melek Ses ve Islık Korosu, Hayat Ana.] Ses kayıtları için bu bağlantıyı kullanabilirsiniz: https://soundcloud.com/lenard-gimpel/sets/tales_for_dreamdivers_3 ** “Kasaba Halkı, Uyanın! Hayatınızın en büyük gösterisi için bu akşam Hayvansız Harikalar Sirki’ne davetlisiniz! Muhteşem sürprizler ve olağanüstü şovlar bu akşam sizler için son kez kasabanızda! Gelin ve bu görkemli gösterinin bir parçası olun! Bu akşam 8’de dolunay eşliğinde bize katılın!” ** “’Tüm o kılıç yutmalar ve ateş çemberinden atlamalar…’ dedi kardeşim dudak bükerek. ‘Ben bu sönük gösterilerin belki de yüz kat şamatalısını rüyalarımda her gece yaşıyorum. Hem bazen benim rüyalarımda adamlar kılıç değil, kılıçlar adam yutuyor…’ Kardeşimin tüm bu alengirli şovlardan neden etkilenmediği şimdi çok daha anlaşılır olmuştu.” ** “Bir solukta okunan öykülerin tümünde okur sorgulamaya, araştırmaya teşvik ediliyor. Betonların arasına sıkışmış çocuklar için bir kaçış yolu ya da ilham kaynağı olabilir iki kardeşin masalları. Yazımızı çocukların ninesinin söylediği bir şarkının sözleriyle bitirelim: ‘Kim demiş sonsuz hüzün var diye. Mutluluk senin olduğun yerde yine. Tatlar, sesler ve renklerin hepsi sende. Sadece kafanı kaldır ve bak gökyüzüne.’” Selçuk Ceylan: 1985 yılında İstanbul’da doğdu. İstanbul Üniversitesi’nde felsefe okudu. Marmara Üniversitesi’nde Reklamcılık ve Halkla İlişkiler Bölümü’nde yüksek lisans yaptı. Çeşitli dergiler için editörlük, reklam ajansları için yazarlık, kısa/uzun metraj filmler için senaristlik yaptı. Çağdaş sanat üzerine çalışmaları olan yazarın Rüya Dalgıçları için Masallar isimli üç kitaplık dizisi ve Göğün Mavi Kabuğu adlı kitabı Can Çocuk Yayınları’ndan çıktı. Kaynak: EdebiyatHaber.net Öykü Gazetesi’nin 6. sayısı çıktı
Mart ayı kültür sanat takvimi
Pentagram’dan 30. yıla özel “AKUSTİK” albüm
30 yıldır heavy metal dünyasında adını efsaneleştiren Pentagram, "Pentagram Akustik" adlı albümüyle dinleyenleriyle buluştu. Albümde davulda Cenk Ünnü, bas gitarda Tarkan Gözübüyük, gitarlarda Hakan Utangaç, Metin Türkcan ve vokalde Gökalp Ergen’den oluşan gruba, bu müzikal yolculuğun efsane isimleri Murat İlkan, Ogün Sanlısoy ve Demir Demirkan’ın yanı sıra Kerem Özyeğen, Ozan Tügen, Şebnem Ferah, İskender Paydaş gibi değerli konuklar da eşlik etti. Türkiye’de heavy metal müziğin dönüm noktalarından olan 1992 tarihli “Trail Blazer” albümündeki yırtıcı vokalleriyle Pentagram tarihinde iz bırakan Ogün Sanlısoy, yeni albümde güçlü perküsyon düzenlemesiyle öne çıkan “No One Wins The Fight”ı ve Pentagram’ı kurulduğu 1987’den bu yana takip eden kemik kitlenin her daim favori şarkılarından “Fly Forever”ı yeniden seslendiriyor. Yayımlandığı 1997 yılında Pentagram’ın daha geniş kitlelerce tanınmasını sağlayan “Anatolia”, uluslararası yankı bulan “Unspoken” ve “Bir” albümlerinde Pentagram’ın sesi olan Murat İlkan, albümde Melisa Uzunarslan’ın kemanıyla büyülediği “For The One Unchanging” ve klasiklerden “In Esîr Like an Eagle” şarkılarını yorumluyor. “Trail Blazer” ve “Anatolia” albümlerinde yüksek voltajlı imzaları bulunan Demir Demirkan da, Pentagram’a bu kez akustik gitarıyla eşlik ediyor. 2010'da gruba katılan Gökalp Ergen, yakın dönem konserlerde hep bir ağızdan söylenen “Geçmişin Yükü”, “Uzakta” ve İskender Paydaş’ın piyanoyla sihir kattığı “Apokalips”i seslendirirken, “Give Me Something To Kill The Pain”de de Murat İlkan’la beraber unutulmaz bir düet sunuyor. Aşık Veysel’in yıllar içinde Pentagram’la da özdeşleşen başyapıtı “Uzun İnce Bir Yoldayım” ve grubun en bilinen şarkılarından “Sonsuz” da bu albümde dikkat çekiyor. Gökalp Ergen, Murat İlkan ve Ogün Sanlısoy bu parçaları birlikte seslendiriyor. “Sonsuz” şarkısının Ömer Faruk Sorak yönetmenliğinde hazırlanan video klibi de çok yakında Pentagram’ın vevo kanalında ve tüm müzik kanallarında müzikseverlerle buluşacak. Dile kolay, 30 yıl! Efsane kadro tekrar bir arada! ŞEBNEM FERAH’TAN ANATOLIA YORUMU Albümün heyecan veren bir diğer sürprizi de, grubun yakın dostu Şebnem Ferah’ın “Anatolia” şarkısını seslendirmiş olması. Kendine özgü yorumuyla Anatolia’ya yeni bir boyut katan Şebnem Ferah, bu performansıyla da oldukça konuşulacak. Pentagram, akustik enstrümanlarla tekrar yorumladıkları şarkılarında tüm efektleri kapatarak, 30 yıllık bir serüveni paylaştıkları her yaştan müzik tutkununu, yeni ve farklı bir yolculuğa davet ediyor. Bugün dijital platformlarda ve raflarda yerini alan “Akustik” albümü, Nisan ayında plak formatında dinleyiciyle buluşacak. AKUSTİK KONSERLER SERİSİ BAŞLIYOR Pentagram, albümle birlikte Akustik konser serisine başlıyor. Efsane kadro ilk kez 17 Mart’ta İzmir Arena’da Pentagram dinleyicisiyle biraraya gelerek Körfez’e karşı seslendirecek şarkılarını. Ardından 22 Mart’ta rotayı Ankara’ya çevirip Jolly Joker Ankara’da konser verecek olan Pentagram, 25 Mart’ta İstanbul Volkswagen Arena’da sahne alacak. Grup 29 Mart’ta Eskişehir 222 Park’ta akustik tınılarıyla şehri fethettikten sonra, 31 Mart’ta Bursa Merinos Atatürk Kongre ve Kültür Merkezi’nde dinleyici ile buluşacak. Kapıyı dehşetin suratına kapatmak
Alaska’da ev inşa etmek için uğraşanlardan ağaç ev ustalarına, yıkılmakta olan evlerdeki yeniden kullanılabilecek malzemeleri çıkaranlardan ülke değiştirirken ev arayanlara, neredeyse tüm popüler belgesel kanallarında mutlaka bir ‘ev’ programı var. Bu programların epey yoğun bir izleyici kitlesi de var çünkü ev insan türü için hem kavramsal hem de olgusal düzeyde çok özel anlamlara sahip. Ev, hem fiziksel özellikleri ve döşenme tarzıyla hem de içinde yaşayanların ilişki düzeniyle bazen bir karakterin iç dünyasını okur/izleyiciye açmak için, kimi zaman da toplumsal çözümlemeler için başta sinema ve edebiyat olmak üzere sanat dünyasında en çok kullanılan metaforlardan biri. Bu metafor kullanımında ‘hayaletli ev’ anlatılarının özel bir yeri var: Evlere dadanan hayaletlerin büyük çoğunluğu o evlerde haksızlığa uğramış, katledilmiş insanlara aittir. Yani bildiğiniz insanlık tarihi! Amerikan sineması ve korku edebiyatında sıkça işlenen ‘eski bir kızılderili mezarlığının üstüne yapıldığı için kötü ruhlar tarafından istila edilen evler’ teması bariz biçimde Avrupalı beyazların Amerika kıtasını ele geçirmek için kızılderili topluluklarını katletmesiyle ilgilidir. Böylece sinema salonu Hollywood kilisesinin günah çıkarma kabinine dönüştürülür, beyaz istilacılar gerekli ritüelleri yerine getirerek evin yeni sahibinin kimliğini bir kez daha vurgular. Korku sinemasında ‘ev saldırıları’ (home intrusion) teması da aynı ideolojik temelde yükselir. Evde yaşayanların kim olduğu en az evin dış ve iç mimarisi kadar önemlidir; izleyicinin eve zorla girenlerle değil o evde yaşayanlarla özdeşleşmesi amaçlanır ama bu basitçe iyi-kötü ayrımı için değil, sağ-muhafazakar ideolojinin meşrulaştırılması için uygulanır. Bu haftanın filmlerinden Sweet Home/Dehşet Evi de açık ve gizli tüm söylemleriyle tipik bir ‘ev saldırısı’ filmi. Ama bu filmi yapanların kafa karışıklığını gösteren bir senaryo kuruluşu da var: Barcelona’da eski bir apartman, bu apartmanda yaşayanları oradan ne pahasına olursa olsun çıkarmak isteyen kentsel dönüşüm mafyası, apartmanın son sakini olan bir ihtiyar adam, bu adamın evi boşaltmasına gerek olmadığına dair rapor hazırlayan denetleyici genç kadın, bu genç kadının boş dairelerden birinde doğum gününü kutlamak için buluştuğu sevgilisi üzerine kurulu hikaye aslında tam olarak nereye ilerlediğini bilmeyen bir yapıya sahip. Öncelikle, genç kadının kararları pek sağlıklı değil; ‘bu binada oturulabilir’ raporu veriyor ama hem koca binada ihtiyar Ramon’dan başka kimse yaşamıyor hem de film binanın aslında epey yıpranmış olduğunu özellikle gösteriyor. İkinci olarak, genç kadın bir gece sevgilisinin doğum gününü kutlamak için binadaki dairelerden birini kimseden izin almadan kullanmaya karar veriyor. Yani, her ne kadar artık yaşam olmayan bir yere canlılık götürüyorsa da, genç kadın aslında bir ‘intruder’ oluyor. Sonra kadının mafyatik ‘intruder’larla mücadelesini izliyoruz. Farklı bir ülkeden gelmiş ‘yabancı’ sevgilinin doğum gününü kutlamak için ev gibi çok tipik bir ana rahmi simgesi seçmenin, ama seçilen sembolik rahimde artık yaşam olmamasının işaret ettiği olguların İspanya’nın toplumsal durumu, Avrupa Birliği’nde yaşanan gelişmeler vb. unsurlarla ilişkisi incelenebilir elbette, ama bu yine de filmsel anlatının ideolojik yönlenişi konusunda çok açık bir bilgi sunmuyor. Yine de, Dehşet Evi kabaca şunu söylüyor: Bina yaşlı ve yorgun, sakinleri yaşlı ve yorgun; ama acaba binayı yıkmadan, sakinlerini yok etmeden yaşamayı sürdürmek mümkün olabilir mi? AKP Türkiyesinin kentsel dönüşüm aldatmacasıyla başlayıp ülkesel dönüşüme evrilen acayip yıkım sürecini yaşayan bizler için de önemli bir soru bu; hiç de kurmaca olmayan bu koca ‘dehşet evi’nin durumu ne olacak? Bu hafta gösterime giren Reis filminde muhataplarıyla sürekli gölgelerde, karanlık ya da loş ortamlarda konuşan mafyatik karaktere bakılırsa durum kötü. Ama neyse ki biz ‘intruder’ da değiliz hayalet de; burası bizim evimiz... Ve ev hayatından dehşeti çıkarıp atma konusunda da yeterince kararlıyız. Paterson: Anti-elitist elitizm
Jim Jarmusch’un Cannes’da geçen yıl Altın Palmiye için yarışan ama ödül alamayan Paterson adlı filmi geçen hafta vizyona girdi. Filme adını veren Paterson hem New Jersey eyaletinde bir kentin, hem de bu kentte yaşayan ve filmin kahramanı olan otobüs şoförünün (Adam Driver) adı. Filmin kahramanının kentle aynı adı taşıması, sanki ona kentin bilinciymiş gibi bir anlam yüklüyor. Ama aynı zamanda şiir de yazan Paterson’un böyle bir yanı yok. Şiirleri son derece bireysel, son derece kişisel. Bir kibrit kutusunun kapak tasarımı onun şiirine konu olabiliyor. Paterson, bir otobüs şoförü olarak, kentin nabzını otobüsünde hissediyor ama bunları şiirine yansıttığını görmüyoruz. Şiirlerini, karısı dışında kimseyle paylaşmayan ve kendisine sorulduğunda “şair değilim, sadece şoförüm” diyen Paterson’ın gerçekten de şair olmadığını ya da sadece karısı için şair olduğunu söyleyebiliriz. Bir yazının, filmin, resmin sanat eseri olabilmesi için insanlara sunulmuş olması gerekir. Eser, ancak paylaşıldığı zaman sanat niteliği kazanır. Bir yazının film eleştirisi niteliği taşıyabilmesi ve yazarına eleştirmen denilebilmesi için yazının bir yerde yayınlanması gerekir. Ya da Jarmusch’un film yönetmeni olabilmesi için filmlerini piyasaya sürmüş olması gerekiyordu. Filmlerini kendisi çekip, sonra imha etseydi, Jarmusch diye bir yönetmenden söz ediyor olmayacaktık. Paterson’un hakkında aslında öncelikle söylemem gereken şey bu filmin gerçekçi bir filmmiş gibi değerlendirilmemesi gerektiği. Ne şoför Paterson gibi bir adam, ne onun karısı Laura (Golshifteh Farahani) gibi bir kadın, ne de böyle bir ilişkinin varolması gerçekçi değil. Öncelikle Paterson, yeryüzüne inmiş melek kadar iyi bir insan. Her daim anlayışlı, her daim hoşgörülü, herkesin derdini dinleyen, gerektiğinde kahramanlık etmekten geri durmayan, çevresinde hiç entelektüel olmamasına rağmen, son derece entelektüel birisi Paterson. Bu kadar entelektüel olmasına rağmen, Amerikan ordusunda görev almış olmaktan gurur duyan ve askeri üniformalı resmini evin görülür bir yerinde sergileyen biri. Sıradan bir Amerikalı otobüs şoförü için askerlik hatırasını evde sergilemek normal bir davranış olurdu. Ama bilmediği şair, tanımadığı ressam olmayan biri olarak Paterson neden asker olmuş olmaktan gurur duyuyor olabilir ki? Paterson’ın karısı Laura için de benzer şeyler söylenebilir. Laura, film boyunca sedece evdeyken görülüyor. Dışarı çıktığında kamera onu takip etmiyor. Laura ve Paterson’ın evine hiç misafir de gelmediği için genç kadını, kocası dışında herhangi biriyle iletişim içinde görmüyoruz. Evde dinlediği müziklerden, tipinden ve evdeki bazı eşyalardan Ortadoğu kökenli olduğu anlaşılan Laura’nın Nashville’e gidip country şarkıcısı olmak gibi saçma hayalleri var. Bunun için evin kıt kaynaklarını bir gitara yatırabiliyor. Topu topu 200 dolarlık bu harcamanın hane halkı için yüksek bir miktar olduğu Paterson’ın son derece kontrollü ve yumuşak da olsa tepkisinden belli. Laura o kadar sıradan, Beyaz, kır kökenli bir Amerikalı mı ki, country şarkıcısı olma hayali kurar? Bu çift hiç mi tartışmaz, hiç mi gıcık olmaz birbirine? Paterson, bir gün olsun Laura’nın bol su yardımıyla zorla yuttuğu yemeğini, beğenmediğini söylemez? Laura’nın sevmediği köpeğine bir gün de olsa öfkelenmez mi? Tek kopya olan şiir defterini parçaladığında bile, köpeğe sakin bir sesle seni sevmiyorum demekle mi yetinir? Film bize ne demek istiyor? Bütün bunlar ve daha başka şeyler bize bir şey söylüyor; bu filmin derdi başka bir şey, bize gerçekçi bir hikâye anlatmak değil. Paterson filmi sanat ve sanatçı olmak üzerine bir tartışma. Böyle bir kavramsal çerçeve içinde anlamlı olabilir film. Filmden ve Jim Jarmusch tarihinden ipuçlarına baktığımızda karşımıza çıkan isimler arasında şunlar var: şair William Carlos Williams, ressam Jean Dubuffet ve Jarmusch’un Paterson’la birlikte vizyona çıkan biyografik filmi “Gimme Danger”ın kahramanı şarkıcı Iggy Pop. Mesele o kadar basit değil Şair Williams, elitizm karşıtı, yerellikten beslenen, Beat kuşağının öncülerinden bir şair(miş). Mesela T.S. Eliot’un şiirini entelüektel olmakla, yabancı sözcüklere fazla yer vermekle, klasik ve Avrupa edebiyatına çokça gönderme içermekle eleştirmiş. Filmin finalinde şoför Paterson’ın Japon turistle karşılaşmasında gündeme gelen bir ressam var: Jean Dubuffet. Dubuffet’nin ait olduğu akım olan “l’art brut”ün de iddiası yüksek sanata karşı “alçak sanatı” savunmak. Art brut sözcüğünü wikipedia “ham sanat” olarak Türkçeleştirmiş. Elitizme karşı gelen bir müzik akımı varsa o da punktır. Enstrümanlarını çalmayı bilmemek, 3 akordan fazlasını kullanmamak gibi “değer”leri vardı punk’ın. Punk’ın atası sayılan Iggy Pop’un grubu The Stooges’la yaptığı ilk albümün adı ‘Raw Power’dı. Raw Power’ı Türkçeye kaba/ham kuvvet olarak çevirebiliriz. ‘Raw power’ ve ‘art brut’ aynı şeyden söz ediyorlar sanki. İlkel, fazla işlenmemiş olan, herkesin “teorik olarak” yapabileceği bir sanattan söz ediyorlar. Bir otobüs şoförünün de. Fakat mesele o kadar yalın ve basit değil. 70’lerde çokça tartışılan bir soru vardı: Sanat sanat için midir, sanat halk için midir? “Sanat sanat içindir” önermesini, sanatçı, sanatı kendisi için yapar, bireysel bir sanattır yaptığı diye tercüme etmek çok yanlış olmaz herhalde. Jean Dubuffet, “Boğucu Kültür” (Dost Kitabevi) adlı kitabında şunları yazmış: “Bir topluluk için, kendisini oluşturan bireylerin var güçleriyle toplum ilkesine karşı birey ilkesini öne çıkarmaya çalışmalarının ve bireysel yararla toplumsal yarar arasındaki karşıtlığın iyi hissedilip korunmasının çok sağlıklı olduğuna inanıyorum. Zira eğer bireyler toplum ilkesine boyun eğerek kendi yararları yerine toplum yararına sarılmaya kalkarlarsa, ortada birey, dolayısıyla diyebiliriz ki, [gerçek anlamda] topluluk da kalmayacak, kalsa bile kanı çekilmiş olacaktır.” Dubuffet’nin birey-toplum arasında tercihini bireyden yana yaptığı açık sanırım. Aynı şeyin Williams’ın ve Paterson’ın (filmdeki şiirlerin yazarı aslında Ron Padgett) şiirleri için de söylenebileceğini düşünüyorum. Paterson’ın şiirlerini paylaşmak gibi bir derdi olmayışı, onları tamamen kendisi için yazdığını gösteriyor diyebiliriz. Paterson da bir elit aslında Bu filmde önerilen bir sanat anlayışı var kanımca. Bu sanat anlayışı da olabildiğince bireysel, “sanat sanat içindir”ci, anti-elitist ama toplumcu olmayan ve hatta kaçınılmaz olarak da karşı çıktığı elitizmin bir parçası olan bir sanat anlayışı. Anti-elitizmin elitizme çıkması kaderin bir cilvesi. Gerçekten popüler işler yapanlar, anti-elitist bir sanat yapalım diye yola çıkmazlar. Böyle yola çıkanlar sanatın elitleridir. Dubuffet tabloları en seçkin müzelerdedir, Jarmusch’un filmleri en seçkin film festivali olan Cannes’da yarışır vs., vs... Paterson da sıradan bir adammış gibi sunulsa da tam bir elit aslında. Filmin çözemediği ve çözemeyeceği bir karşıtlık bu. Paterson, Dubuffet’nin 1922’de Eiffel Kulesi’nin tepesinde meteorolojist olarak çalıştığını bilecek kadar malumat sahibidir, çünkü New York okulu şairlerini okumuştur. Williams gibi yerelliğe önem verir ama ne şiirleri kentin insanlarına dairdir, ne de Paterson bir Tom Joad (Steinbeck’in Gazap Üzümleri’nin kahramanı, Bruce Springsteen’den hatırlanabilir) olma iddiasındadır. Ve ama evinde asker üniformasıyla fotoğrafı durur. Son derece sade şiirler yazar, neredeyse düzyazı gibidir yazdıkları ama bu şiirler sıradan insanların zevkine hitap eden cinsten değildir. Dubuffet’nin resimlerinin ve Iggy Pop’un müziğinin olduğu gibi. Iggy Pop’un en bilinen şarkısı ‘Lust for Life’ı, rock müziğinin en elit isimlerinden David Bowie üretmiştir örneğin. Bireycilik, bazen tehlikeli yerlere kadar da gider. Bowie’nin Berlin’deki Nazi selamı, Williams’ın ilk döneminde üzerinde büyük etkisi olan Ezra Pound’un Mussolini ve Hitler hayranlığı, punk’ın Nazi imgelemine sahip çıkışı, Iggy Pop’un askeri imgelerle sürekli oynayışı (“Search and Destroy” şarkısı, asker miğferiyle albüm kapağında –Naughty Litle Doggy-görünmesi...) ve Siouxsie gibi isimlerin gamalı haçı süs olarak kullanmaları gibi. Gerçi bunlardan Pound dışında hiçbirinin ciddiye alınması gerekmiyor. Sadede gelecek olursak, Paterson belli bir sanat anlayışı ve sanatçı tipi üzerine bir deneme, gerçekçi bir hikâye anlatmıyor. Film öfkesizliğiyle, küçük şehir hayatından memnuniyetiyle belki amaçlamasa da muhafazakâr bir yerde duruyor. Öte yandan sıradan insana sunmaya çalıştığı ama aslında pek de başaramadığı selamla bir hoşluk da yaratıyor. Filmin denemeci yanı keşke daha inandırıcı bir hikâyeyle çerçevelenmiş olsaydı. Filmin üst katmanında okunacak bir şey yok. Peki sanat ne içindir? Ben insan içindir deyip işin içinden çıkıyorum. Reis filmi IMDB’de çakıldı
Ahmet Oktay'dan Gizli Çekmece yeniden raflarda
Fargo'nun üçüncü sezon teaser'ı yayımlandı
Indie rock ve pop'un kalbi bu hafta Salon'da atacak
Buray'dan ikinci klip: Seni Sevmiyorum Artık
Geçtiğimiz aylarda yayınladığı ikinci stüdyo albümü “Sahiden” ile büyük beğeni toplayan Türk pop müziğinin başarılı sanatçısı Buray, yeni klibi ile sevenlerinin karşısına çıkıyor. Toplam 12 şarkıdan oluşan yeni albümünü, geçtiğimiz Kasım ayında müzikseverlerle buluşturan ve “Aşk Mı Lazım?” isimli hareketli şarkısıyla başarılı bir çıkış yakalayan Buray, müzik listelerinde zirvedeki yerini korumaya devam ederken yeni klibi ile de müzikseverlerin dikkatini çekecek. Sözü Gözde Ançel’e, bestesi Gözde Ançel ve Buray’a ait olan “Seni Sevmiyorum Artık” şarkısının düzenlemeleri ise Bahadır Tanrıvermiş ve Buray’ın ortak imzasını taşıyor. Yönetmen koltuğunda Hasan Kuyucu’nun oturduğu, Zekeriyaköy A Plus stüdyolarında çekimleri gerçekleşen klibin görüntü yönetmeni ise Varol Şahin. Klipte Buray’a eşlik eden Burcu Sütçüoyunculuğuyla olduğu kadar dans figürleriyle de ilgi çekecek. Belirsiz bir atmosfer ve zamandaki bir ev dekorunun yaratıldığı klipte, iki insanın arasındaki mesafenin bazen yan yana olsalar bile çok uzak olabileceği anlatılıyor. Buray merakla beklenen “Seni Sevmiyorum Artık” klibiyle bugün BurayVEVO YouTube kanalında ve tüm müzik kanallarında dinleyiciyle buluşuyor.  İlkbaharın ilk Ege albümü Bozcaada’dan!
MUSTAFA DERMANLI / BOZCAADA Tülay ve Şükrü Kospançalı çifti Bozcaada’ya dair biriktirdikleri ezgileri ‘Bizce Ada’ adlı albümde bir araya getirdiler. Ada ezgileri, Fuat Saka düzenlemeleri ile buluşunca da keyifli bir bahar albümü ortaya çıkmış. 90’lardan beri gidip geldikleri Bozcaada’ya 2013 yılında tamamen taşınan ve böyle bir albümle baharı müjdeleyen Kospançalı çiftini tanımak, hem de albümlerinin hikâyesini dinlemek için keyifli bir söyleşi yaptık.  Biraz kendinizden bahseder misiniz? Ben Şükrü. Albümdeki neredeyse tüm parçaların söz ve müziği bana ait. İstanbul Kızıltoprak’da müzik ve sanatla iç içe olan bir çevrede büyüdüm. İlk şarkı sözüm olan ‘Gümüş Para’yı ilkokul yıllarında yazdım. İlerleyen yıllarda şarkı sözü yazmaya ve yazdıklarımı bestelemeye devam ettim. Gençlik yıllarımda müziğe ulaşmanın en kolay yolu olarak gördüğüm müzik evlerinde çalıştım.  Tülay hanım ya siz? Benim çocukluğum de Ziverbey’de geçti. Sanatsal olan her şey yaşamımda hep önde yer aldı. Çocukluk dönemimdeki ilk enstrümanım mandolin yerini ortaokul ve lise yıllarımda okul korolarındaki vokale bıraktı. İlerleyen yıllardaysa iyi bir müzik dinleyicisiyken bir anda kendimi perküsyonun içinde buldum. Bongo ve bendir çalarak uzun yıllar Engin Gürkey Perküsyon Atölyesi’ne devam ettim. En büyük keyfim, eşim çalıp söylerken ona eşlik ederek beraber söylemek Bu albüm nasıl oluştu? Açık söylemek gerekirse, hiçbir zaman aklımızda böyle bir şey yoktu. Biz tamamen amatör olarak arkadaş çevremizde bir araya geldiğimizde ya da kendi kendimizeyken birlikte çalıp söylemekten keyif alıyorduk. Ama bir gün kendimizi Datça Palamutbükü’nde tanışma fırsatı bulduğumuz Fuat Saka’nın stüdyosunda parçalarımızı kayıt yaparken bulduk ve biz bile inanamadık. Halen daha inanamıyoruz rüya gibi bir şey.  Fuat Saka’nın albümün oluşumunda nasıl bir etkisi oldu? Bu soru bizim için çok anlamlı. Neden derseniz… Datça Palamutbükü’nde yaşayan ve bizler için bir abi, bir abla kadar yakın olan dostlarımız Fisun ve Barbaros Görkem aracılığı ile kendisine ve müziğine her zaman hayran olduğumuz, gönlü güzel, yüreği büyük, gerçek anlamda bir müzisyen olan Fuat Saka ile tanışma fırsatımız oldu. Birlikte olduğumuz bir akşam biz her zaman olduğu gibi yine o gece elimizde gitar şarkılar çalıp söylerken bazen araya utana sıkıla kendi parçalarımızı da katıyorduk. Bir an geldi ve Fuat abi bize, “Uşaklar kendi parçalarınızı çalın söyleyin, bunlar çok naif ve özel şeyler. Mütevazı olmayın, onları dinleyelim” dedi. Peki, sonra siz ne yaptınız? Biz biraz daha rahatlamış olarak o güne kadar yazdığımız ve bestelediğimiz ne şarkı var ise çalıp söylemeye başladık. Daha sonraki yıllarda İstanbul’da olsun Datça Palamutbükü’nde olsun hep bir araya geldik ve çaldık, söyledik, dinledik. Bir akşam Fuat abinin eşi Gülsen abla, “Fuat sen bu çocuklara neden albüm yapmıyorsun?” demesiyle biz kendimizi stüdyoda bulduk.  Fuat Saka’nın büyük katkısıyla bu album ortaya çıktı da diyebiliriz… Ben bu güne kadar söz yazdım, beste yaptım ve bunları eşim ile birlikte keyifle çaldık söyledik. Ama Fuat Saka bu parçaları aldı, öyle bir hale getirdi ki biz bile kendimize inanamadık. Yani bize inandı, bu albümü var etti, çaldı, düzenledi, mixledi ve sizlere kadar ulaşması için ne gerekiyorsa esirgemeyerek elinden geleni yapt Bu albüm sadece Bozcaada’yı mı anlatıyor? Bozcaada ile tanıştığımız günden itibaren yazmış olduğumuz ve bestelediğimiz şarkıların hemen hepsinde bir Bozcaada esintisi muhakkak kendini ön plana çıkartmıştır. Özellikle Bozcaada, Hasret ve Yakar Kaptan şarkılarında bu daha belirgin olarak ön plana çıkarken, albümde yer alan bir diğer parça Gümüş Para ise tamamen ilkokul yıllarında yazdığım çocukluk yıllarımın anılarını içinde barındırıyor. Kısaca bu albüm Bozcaada’yı tanısın ya da tanımasın her kesimden insanın keyif alarak ve Ege kokusunu hisederek dinleyeceği etnik bir yapı barındırıyor içinde. Peki bu Bozcaada aşkı nereden geliyor? 90’lı yıllarda ziyaret ettiğimiz Bozcaada, doğası, bakirliği, denizi, rüzgarı ve insanları ile bizi o kadar çok etkiledi ki artık bizim için vazgeçilmez bir yer olmuştu. Bozcaada’ya gide gele zamanla burada bir çok insanla tanışma fırsatımız oldu ve bir çok ortak dostumuz çıktı. Gönlü güzel, yüreği sıcak, birini diğerinden ayrı görmeyen, yardım sever, birlik bilinci yüksek ve sevgi dolu bu insanlar, bizlerin şehrin karmaşası içinde kaybolmuşluk duygularımızın yerine koyabileceğimiz o çocukluk yıllarımızdan anılarımızda kalan küçük evlerimiz, dostlarımız, arkadaşlarımızın bulunduğu mahallelerin içindeki mutlu günlerimize geri dönebileceğimizi gösterdiler. Ve siz de adada yaşamaya başladınız, öyle mi? Biz de o zaman kurumsal çalışma hayatımıza bir nokta koyup, hâlâ burnumuzun ucunda geçmişin güzel kokuları varken, bu güzel insanlarla ve bu cennet adada yeni bir başlangıç yapmak üzere adada yaşamaya başladık. İkimiz de bankacılık sektöründe görev yaparken 2013 yılında çalışma hayatımızı kendi isteğimiz ile sonlandırıp müzik, sanat, yoga ve doğa ile birlikte olmak üzere Bozcaada’ya yerleştik. Bozcaada’da hayatınız nasıl geçiyor? Müziğin dışında neler yapıyorsunuz ? 2013 yılından beri yılın dokuz ayı Bozcaada’da yaşıyoruz. Mart ayının sonlarında adaya geçiyor ve yılbaşından sonra kısa süreliğine İstanbul’a geçiyoruz. Adaya yerleştiğimiz andan itibaren içimizde olan ve bugüne kadar şehir yaşantısında farketmediğimiz bir çok yönlerimiz ortaya çıktı. 2003 yılında bir yolculuğa çıktık, adı Yoga. Bu yolculuk bizi kendimiz ile ilgili güzel yerlere götürdü ve bir de bunu çevremizle paylaşmaya başladık ve Bozcaada’da buna devam ediyoruz. Evimiz ada merkezi dışında Çayır sahiline bakan bağların içinde bir yerde. Burada gözümüz gibi baktığımız küçük bir bağımız var ve doğanın bize verdiği mahsülden az miktarda da olsa şarap, pekmez ve kuru üzüm yapıyoruz. Kendimize yetecek kadar bir bahçe oluşturduk ve doğal sebzeler yetiştiriyoruz. Bağ ve bahçe işlerinden arta kalan zamanlarımızda ise adada gerçekleştirilen her türlü sanatsal etkinliğe katılıyor, dostlar ile birlikte oluyor, balığa çıkıyor, adanın serin ve güzel sularında denize giriyoruz. Bugüne kadar sistemin bize verdiği, üretmeden tükettiğimiz bir dünyada, şimdi artık üreterek, ona değer vererek, koruyarak ve sonraki nesillere aldığımız güzellikte devretmek üzere doğaya olan borcumuzu elimizden geldiği kadar ödemeye çalışıyoruz.  Albüm adalılar ile ne zaman buluşacak ve nereden temin edilebilir? Bu yıl Nisan ayı içinde Bozcaada’da bir etkinlik dahilinde albümümüzü güzel adamız ile tanıştırma ve adalı dostlarımızla paylaşma fırsatımız olacak. Bu etkinliğin tarihi şimdilik süpriz olarak bizde kalsın. Albüm Marka Dağıtım aracılığı ile birçok müzik markette herkesin beğenisine sunulmak üzere yeni çıkanlar standındaki yerini aldı. Oscar skandalının sorumlularına ölüm tehdidi
Yordam'dan 4 yeni kitap
Yordam Kitap, 2017 yayın programında duyurduğu kitapları yayımlamaya devam ediyor. Bu ay, 4 yeni kitapla okurlarıyla buluşan Yordam Kitap, 2 tekrar basımı da yeniden raflara çıkardı. Yordam'ın yeni kitapları şöyle: Felsefenin Aşılması ve Gerçekleştirilmesi Cilt I Devrimin Cebiri Hegel’den Marx’a Yazar: Hans Heinz Holz Çeviri: Sadık Usta Felsefenin Aşılması ve Gerçekleştirilmesi, çağımızın en önemli felsefecilerinden Hans Heinz Holz’ün 50 yıllık felsefi çalışmasının özünü oluşturan başyapıtıdır. Holz üç ciltlik bu kapsamlı çalışmasında birinci cildin başlığını koyarken, Rus devrimci Herzen’den esinlenmiş; Devrimin Cebiri: Hegel’den Marx’a, Almanya’dan Rusya’ya, oradan tüm dünyaya uzanan bu devrimci bağlarla ortaya çıkmıştır. “Tüm dünyaya” dedik, zira Holz, Georg Lukács’tan Antonio Gramsci’ye, Palmiro Togliatti’den Mao Zedong’a, 20. yüzyıl boyunca tüm dünyada Marksist felsefe alanında önemli çalışmalara imza atmış yazar ve eylemcileri, kendi çelişki ve diyalektik kavrayışı doğrultusunda değerlendirip yeni sentezlere ulaşmaya çalışmış, denebilir ki diğer çağdaş felsefecilerin pek de yanaşmadığı bir işe soyunmuştur. Bilimin ilerlemesi, bilgiye ulaşmak ve hayatı zenginleştirmek için karşıtların çatışmasını zorunlu gören Holz’e göre, çelişki yoksa hareket de, hayat da yoktur. O yüzden bu çalışmasında çelişkilerin ve onun ortaya çıkardığı eylemin önemini her şeyin üstünde tutmaktadır. Hegel felsefesine odaklanıp Marx’a uzanan bu ilk ciltte, bir bakıma diyalektik materyalizmin kuramsal zemini ve temel aldığı felsefi birikim açıklığa kavuşturulmaktadır. Holz bu çalışmasında Hegel felsefesinin Avrupa üzerindeki etkisini, günümüzde Hegel düşüncesini, metafiziğin siyasal boyutlarını, Hegel’in mirasını ve felsefenin dönüşümünü tartışırken, hem modern anlamda Hegel’le başlayan diyalektiğin günümüze kadarki izini sürmekte hem de felsefe tarihinden hareketle pratiğin (siyasetin) felsefeyle olan kopmaz bağına Marx’tan ilham alarak dikkat çekmektedir… İdeoloji Kuramları Yabancılaşma ve Boyun Eğme Güçleri Yazar: Jan Rehmann Çeviri: Şükrü Alpagut Neoliberal kapitalizmin, yaşadığı bunca krize rağmen, hegemonik istikrarını koruması nasıl açıklanabilir? İdeoloji kuramlarının ortaya çıkışı, yabancılaşmanın ve boyun eğmenin işleyişine ilişkin Marksist araştırmaların bir yeniden temellendirilmesini yansıtmaktadır. Geleneksel kavramlar olan “manipülasyon” ve “yanlış bilinç” kavramlarının ötesine geçen bu kuramlar, dikkatlerini, hegemonik aygıtların maddi varoluşuna yöneltmiş ve ideolojik pratiklerin, ritüellerin, söylemlerin çoğunlukla bilinçdışı olan etkilerine odaklanmıştır. Jan Rehmann, ideoloji kuramlarının Marx’tan Adorno/Horkheimer’a, Lenin’den Gramsci’ye, Althusser’den Stuart Hall’a, Bourdieu’den W. F. Haug’a, Foucault’dan Butler’a kadar uzanan farklı damarlarını yeniden inşa ediyor. Bunları, sahici bir diyaloğu mümkün kılacak şekilde karşılaştırıyor ve farklı yöntemleri, bugünkü ileri teknoloji kapitalizminin “piyasa totalitarizmi”ne uyguluyor. Sınıflar Dönüşürken Hazırlayanlar: Leo Panitch, Greg Albo, Vivek Chibber Çeviri: Tuncel Öncel Yılda bir sayı yayımlanan saygın uluslararası Marksist dergi Socialist Register, 2015 sayısını sınıfların dönüşümüne ayırdı. Tarihle birlikte sınıfları da “sona erdiren” yaygın anlayışın karşısına, sınıf gerçekliğinin nasıl dönüştüğünü ve bugün farklı coğrafyalarda sınıf ilişkilerinin nasıl tesis edildiğini anlatarak çıkan Socialist Register’ın bu ufuk açıcı sayısını, Leo Panitch, Greg Albo ve Vivek Chibber hazırladı. Socialist Register 2015, Sınıflar Dönüşürken başlıklı bu kapsamlı seçkide, “sınıf ilişkilerini hareket noktası olarak alan” çok sayıda Marksist yazar, “farklı ülkelerdeki işçi sınıflarının neoliberalizme, kemer sıkmaya ve otoriter hükümetlere karşı mücadele içerisinde oluşma ve yeniden oluşma yollarını” değerlendiriyor. Hindistan’dan Güney Afrika ve Avrupa’ya, Türkiye’den Mısır ve ABD’ye sınıf ilişkileri ve siyasetiyle birlikte dayanışma hareketlerini ve sınıfın dönüşümünü de yakından inceleyen Socialist Register yazarları, “Piketty balonu”nu da es geçmiyorlar. Anayolcu çevrelerin Thomas Piketty’nin 21. Yüzyılda Kapital çalışmasına olağanüstü ilgi göstermesini değerlendiren yazarlar, “Sınıf mücadelesi mi, yüzde birlerin ve onların mücadelesi mi?” diye sorarak analiz çerçevelerini genişletiyorlar. Çin’de Komünist Parti iktidarı altında sınıfların kapitalist dönüşümü, finansallaşmış kapitalizmde “yeni orta sınıf”ın krizi, Hollywood’da Amerikan Rüyası’nın bunalımları gibi ilgi çekici başlıklar da, yine Socialist Register’ın mercek altına aldığı konular arasında. 21. yüzyılda sınıf analizinin, sınıf vurgusunun ve sınıf siyasetinin yerini ve önemini kavramak; dünyamıza, bölgemize ve ülkemize dair dersler çıkarmak için… Kapital’e Giriş Yazar: Michael Heinrich Çeviri: Koray R. Yılmaz Sadece Karl Marx’ın ve Marksist düşüncenin başyapıtı değil; içinde yaşadığımız sistemin temel dinamiklerini kavramamızın, bugünkü ve geçmişteki krizleri anlamamızın, yarın neler olabileceğini zihnimizde canlandırmamızın da başlıca yapıtıdır Kapital. Meta, para, emek, değer, artık değer, sömürü, sermaye, kâr, faiz, kredi… derken tüm bir düzen belirli bir dizgeyle ve onu bunalıma sürükleyen yasalarıyla gözlerimizin önüne seriliverir. Bu uyaran, uyandıran, gerçeği sorgulatan, dolayısıyla devrimci bir öz barındıran “serimleme”nin içine girmek için kılavuz niteliği taşıyan bir giriş kitabı var şimdi elimizde. Prestijli Marksist yayınlardan Prokla’nın baş editörlüğünü yapan, sadece Almanca değil İngilizce iktisat literatüründe de kaleme aldığı çalışmalarla öne çıkan Alman iktisatçı Heinrich’in Kapital’e Giriş’i, bu alandaki en yetkin çalışmalardan biri. Benzer giriş kitapları, çoğunlukla, Kapital’in sadece ilk cildiyle sınırlı kalırken, üç cilde birden odaklanmasıyla fark yaratan bu çalışma, hem Marksizmin başyapıtıyla ilk kez tanışanlara hem de Kapital’le ilgili daha kapsamlı okuma yapmak isteyenlere hitap ediyor. “Bu çalışmada, herhangi bir basitleştirme yapmaksızın, anlaşılabilir bir Kapital okuması ileri sürüyorum.” Michael Heinrich “Okuduğum en iyi Kapital’e giriş kitabı.” Michael Perelman, California State Üniversitesi “Kriz zamanlarının zorunlu okuması.” Paul LeBlanc, La Roche College “Marx’ın teorisine yönelik esaslı bir yeni yorum ve kavrayış.” John Milios, Atina Politeknik Üniversitesi “Marx’ın Kapital’ine en iyi ve en kapsamlı giriş.” Werner Bonefeld, York Üniversitesi   Klimt'in eseri 59 milyon dolara satıldı
Sotheby's Müzayede Evi'nin Avrupa'dan sorumlu Başkanı Helena Newman, 20. yüzyılın en önemli ressamlarından biri kabul edilen Gustav Klimt'in 1907'de tamamladığı eserin 59,3 milyon dolara satıldığını açıkladı. "Çiçek Bahçesi", hem Klimt'in en yüksek fiyata satılan manzara resmi hem de Avrupa'da en yüksek fiyata alıcı bulan üçüncü eser oldu. 2010'da Alberto Giacometti'nin "Walking Man (Yürüyen Adam)" adlı heykeli 79 milyon dolara, 2002'de de Peter Paul Rubens'in "The Massacre Of The Innocents (Masumların Katli)" adlı tablosu 60 milyon dolara satılmıştı. Klimt'in rengarenk çiçekleri resmettiği yağlı boya tablosu, 110x110 santimetre boyutlarında. Sotheby's Müzayede Evi'nin düzenlediği açık artırmada toplam satış ise 240,8 milyon doları geçti. Müzayeve Evi, bu rakamın şimdiye kadar Londra'daki açık artırmalarda elde edilen en yüksek satış tutarı olduğunu belirtti. Açık artırmada Pablo Picasso'nun "Tomato Plant (Domates Bitkisi)" 21 milyon dolara alıcı buldu. Christie's Müzayede Evi'nin salı günkü açık artırmasında da Paul Gauguin'in "Te Fare" (Ev) adlı tablosu 25,2 milyon dolara, Rene Magritte'nin "La Corde Sensible" adlı eseri de 17,9 milyon dolara satılmıştı. Dünya Kadınlar Günü’nde, kadın sanatçılardan karma sergi
Bu hafta vizyona 7 yeni film giriyor
Türkiye'deki sinema salonlarında bu hafta 3'ü yerli olmak üzere 7 film vizyona giriyor. Vizyona girecek olan yerli filmler; "İstanbul Kırmızısı", "Yağmurlarda Yıkansam", "Reis" yabancı filmler ise; "Alt Tarafı Dünya'nın Sonu", "Logan: Wolverine", "The Founder", "Dehşet Evi", haftasonu sinema severlerin karşısında yer alacak. Hüdaverdi Yavuz'un yönetmenliğini üstlendiği Reis, Cumhurbaşkanı Recep Tayyip Erdoğan'ın hayatından sinemaya uyarlandı. Ferzan Özpetek'in aynı isimli kendi kitabından uyarladığı "İstanbul Kırmızısı", İstanbul'a yeni gelen bir adamın hikayelerine odaklanıyor. Xavier Dolan'ın yeni filmi "Alt Tarafı Dünyanın Sonu", aile bağları zayıf bir yazarın ailesiyle yüzleşmesini konu ediniyor. "İstanbul Kırmızısı"  Halit Ergenç, Tuba Büyüküstün, Mehmet Günsür, Nejat İşler, Serra Yılmaz, Zerrin Tekindor, Cemre Ebuzziya, Şerif Sezer ve Reha Özcan'ın oynadığı filmin yönetmen koltuğunda Ferzan Özpetek bulunuyor. Özpetek'in uzun bir aradan sonra Türkiye'de çektiği ilk film olan ve aynı isimli kendi kitabından sinemaya uyarladığı film, İstanbul'a yeni gelen bir adamın ve çevresindekilerin hikayelerine odaklanıyor. "Reis"  Hüdaverdi Yavuz'un yönettiği ve Reha Beyoğlu, Özlem Balcı, Volkan Başaran, İsmail Hakkı Ürün, Ali Yaylı, Orhan Aydın, Bahar Hacıbektaşoğlu, Işık Yıldız ile Ahmet Bayaslan'ın oynadığı "Reis" izleyici ile buluşacak. Cumhurbaşkanı Recep Tayyip Erdoğan'ın yaşam hikayesinden esinlenerek sinemaya uyarlanan film, 1960'lı yıllarda başlayan yasaklar, toplumsal çatışmalar, Türkiye'nin o yıllardan günümüze kadar yaşadığı zorluklar konu edilerek hazırlandı. Senaryosu Murat Özdil'e ait olan dram türündeki filmde, Cumhurbaşkanı Erdoğan'ı Reha Beyoğlu canlandırıyor. "Yağmurlarda Yıkansam"  Derin İnce, Müge Ulusoy, Yeliz Tozan ve Engin Benli'nin başrollerinde oynadığı filmin yönetmenliğini Gülten Taranç üstlendi. Çekimleri İzmir'de gerçekleştirilen film, kadına şiddeti konu ediniyor. Anne ve babası tarafından öldürülen Gamze adındaki genç bir kızın hikayesini odağına alan "Yağmurlarda Yıkansam", 15 yaşındaki Gamze'nin öfkesi, yalnızlığı, çaresizliği ve özlemlerini izleyici ile buluşturuyor. "Alt Tarafı Dünyanın Sonu"  Vincent Cassel, Marion Cotillard, Nathalie Baye, Lea Seydoux ve Gaspard Ulliel'in oynadığı film, Fransız yazar Jean-Luc Lagarce'ın 1990 tarihli aynı adlı tiyatro oyunundan uyarlandı. Xavier Dolan'ın yönetmenliğini üstlendiği "Alt Tarafı Dünyanın Sonu", amansız bir hastalığa yakalandığı için ölümü artık an meselesi olan bir yazarın, 12 yıldır hiç görmediği ailesini ziyaret ederek onlara veda etmeyi planlamasının ardından aile üyelerinin bunca yıl sonra gelen ziyarete gösterdiği farklı tepkileri ve yazarın iç dünyasını beyaz perdeye yansıtıyor. "Logan: Wolverine"  Hugh Jackman, Patrick Stewart, Dafne Keen, Boyd Holbrook, Stephen Merchant'ın başrollerinde yer aldığı filmin yönetmen koltuğunda James Mangold oturuyor. Senaryosunu Michael Green ve David James Kelly'in birlikte kaleme aldığı film, Hugh Jackman'ın son kez hayat verdiği Wolverine/Logan'ın genç bir mutantı ne pahasına olursa olsun korumaya çalışmasını anlatıyor. Orijinal Wolverine serisinin devamı neteliğindeki Logan, 2013'te gösterime giren "The Wolverine" filmiyle başlayan serinin 2. filmi olma özelliği taşıyor. "Dehşet Evi"  Rafa Martinez'in yönettiği filmde Ingrid Garcia Jonsson, Bruno Sevilla, Luka Peros , Jose Maria Blanco ve Mariona Perrier gibi isimler rol aldı. İspanya yapımı gerilim ve korku türündeki film, sevgilisiyle romantik bir akşam yemeği için boş durumdaki eski bir evi ayarlayan genç emlakçı Alicia ve erkek arkadaşının başından geçenleri konu ediniyor. "The Founder"  John Lee Hancock'un yönetmenliğini üstlendiği ve Michael Keaton'ın başrolünde olduğu The Founder, ünlü fast food zincirinin kurucusu Ray Kroc'un hikayesini anlatıyor. Ray Kroc'u canlandıran Michael Keaton'a başrolde Laura Dern, Linda Cardellini, Nick Offerman, Patrick Wilson ve John Carroll Lynch'ın eşlik ettiği filmin hikayesi, Amerika'da yaşayan girişimci ruhlu bir mikser satıcısının normalin üstünde sipariş alması ve buradaki potansiyeli fark etmesiyle başlıyor. İzmir Uluslararası Kukla Günleri başladı
11. İzmir Uluslararası Kukla Günleri, Sabancı Kültür Sarayı'nda düzenlenen törenle başladı. Açılış gecesinde Alman performans topluluğu Dirty Granny Tales'in 'Kuklayla müziğin muhteşem buluşması' olarak da adlandırılan ödüllü gösterisi 'Didi'nin Oğlu' İzmirli sanatseverlerin beğenisine sunuldu. Canlı müzik eşliğinde sergilenen kukla performansının tam not aldığı geceye katılanlar arasında İzmir Büyükşehir Belediye Başkanı CHP'li Aziz Kocaoğlu, İsrail Başkonsolosu Shai Cohen, İKSEV Başkanı Filiz Eczacıbaşı Sarper'in beraberinde çok sayıda İzmirli sanatsever yer aldı. Gecenin sunuculuğunu üstlenen İzmirli usta tiyatrocu Gürol Tonbul'un "Sözün gerçek sahibini davet ediyorum" sözleriyle sahneye gelen İzmir Uluslararası Kukla Günleri Festival Direktörü Selçuk Dinçer, sözün gerçek sahibinin kendisi olmadığını, sözün gerçek sahibinin bu festival adına İzmir olması gerektiğini söyledi. Dinçer, "Bu festivali ancak böyle yaşatır, böyle sürdürür, böyle geliştirir ve İzmir'in önümüzdeki kültür ve sanat yaşamında dünyaya açılan kapısı kılabiliriz. İzmir bu festival hakkında söz sahibi olursa" dedi. Kuklanın bir köprü kurduğunu ve 20 ülkeden 200'e yakın sanatçının geldiğini ifade eden Dinçer, "Umarım yakın bir zamanda İzmir yerleşik bir kukla tiyatrosuna kavuşur, artık böyle bir şeyin zamanı geldi. Yerleşik bir kukla tiyatrosu İzmir için yeniden kurulacak köprülerin başlangıcı olur" diye konuştu. Türkiye'de son bir yılda bir insanın bir ömrü içerisinde göreceğinden daha fazlasının yaşadığını belirten Dinçer, sözlerini şöyle tamamladı: "Bunun en belirgin özelliği de kukla guruplarını getirmekte yaşadığımız zorluklar. Bu yıl festivale yabancı konukları getirmekte çok zorlandık. Hepimiz çok iyi biliyoruz. Özellikle batıda bugün Türkiye, içinde bulunduğu durumdan çok daha farklı algılanıyor, algılatılıyor. İzmir, Ankara, İstanbul, olduğunundan çok daha farklı algılatılıyor. Buna rağmen İzmir Uluslararası Kukla Günleri olarak bu yıl zoru başardık ve dünyanın her yanından yüzlerce sanatçıyı İzmir'de buluşturmaya başladık." 'TUTUNABİLECEĞİMİZ EN BÜYÜK DAL KÜLTÜR VE SANATTIR'  Böylesi bir güzelliği gerçekleştirdiği için Selçuk Dinçer ve ekibini kutlayan İzmir Büyükşehir Belediye Başkanı Aziz Kocaoğlu, "İzmirli hemşehrilerim adına teşekkür ediyorum. Başarılan çok zor bir iş, ama aşk ile yapılan bir iş. Biz de geçmişteki belediye başkanlarımız da dahil olmak üzere İzmir Büyükşehir Belediyesi olarak kentimizi kültür sanat başkenti olması için çaba harcıyoruz, yapıyoruz. İzmir'in duayen sanatçıları bize yol gösteriyorlar biz de elimizden gelen desteği vererek başarmaya çalışıyoruz. İzmir hemen hemen her sektörde çalışan insanıyla, doğasıyla tarihiyle müstesna bir kent. Böyle bir kentte geliştirilmek için, Türkiyenin aydınlık kentini daha da aydın bir kent yapabilmemiz için tutunabileceğimiz en büyük dal kültür ve sanattır" dedi. Konuşmaların ardından festivalin gerçekleşmesinde emeği bulunan kurum ve kuruluşlara, herbiri birbirinden farklı plaket verilerek teşekkür edildi. Plaket töreninin ardından Dirty Granny Tales'in ödüllü gösterisi 'Didi'nin Oğlu' sergilendi. Performansları müzik, kukla tiyatrosu, animasyon ve danstan oluşan ve endilerine özgü multidisipliner dışavurumcu bir sanat diline sahip olan topluluk, bu dünyaya ait değilmiş gibi duran ama tam da bu dünyaya ait öyküleri anlatan peri masallarını sergiledi. Gösterinin ardından gerçekleşen kokteylde Rus kukla sanatçıları, renkli kostüm ve hareketleriyle farklı bir atmosfer oluşturdu. İzmir Büyükşehir Belediye Başkanı Aziz Kocaoğlu ve katılımcılar bol bol anı fotoğrafı çektirdi. 176 GÖSTERİ YAPILACAK  2 - 19 Mart 2017 tarihleri arasında düzenlenecek festivale 20 ülkeden sanatçılar katılacak. Festivalde 40 kukla tiyatrosu topluluğu 42 gösteriyi 45 kapalı ve açık gösteri mekânında 176 kez sahneleyecek. Bu yıl 20 ülkeden festivale katılan yüzlerce kukla sanatçısı ve 40 kukla tiyatrosu topluluğu ile İzmir bir kez daha kocaman bir sahneye dönüşecek. Kutla tiyatrosu grupları, 45 kapalı ve açık gösteri mekânında 42 gösteriyi 176 kez sergileyecek. Kuklayı her yönüyle bir bütün olarak ele almayı amaçlayan festival, sergi, atölye çalışmaları ve daha birçok etkinlikle İzmirlilerin karşısına çıkıyor. Festival kapsamında her yaştan izleyiciye uygun etkinlikler bulunuyor. İzmir'in birçok ilçesi dahil olmak üzere her yanına yayılmış bir şekilde gerçekleşecek festivalin programı kapsamında düzenlenen 3. Kipa AVM Kukla Şenliği birbirinden güzel kukla gösterileri ve atölye çalışmaları ile küçük, büyük herkes için tam bir eğlence atmosferi oluşturacak. Tarkan New York'u salladı
 Türk müziğinin megastarı Tarkan, ABD'nin New York kentinde ilk kez hayranlarının karşısına çıktı. Manhattan Center'da gerçekleşen konser biletlerinin tümü satılırken ünlü sanatçı şarkıları ve dansları ile hem Türk hem de yabancı hayranlarına unutulmaz bir gece yaşattı. ABD'de de ilk kez canlı konser veren Tarkan, neredeyse bütün şarklarına eşlik eden hayranlarına, 'Yıllar sonra New York'ta konser vermek ne güzelmiş' diye seslendi. Birbirinden popüler Türkçe şarklarının yanı sıra bir de İngilizce şarkı söyleyen Tarkan'ın konseri sahneye yerleştirilen dev ekrandan yansıtılan renkli ışıklarla görkemli bir şölene dönüştü. Konseri izleyenler arasında çok sayıda yabancı da yer aldı. Tarkan, Hammerstein Salonu'nda, yaklaşık 3500 kişinin izlediği konserin ardından bugün de bir konser verecek. Tarkan, 5 Mart'ta da Los Angeles'ta kentin merkezinde yer alan, The Novo by Microsoft'ta sahne alacak.Konseri hazırlamak 1.5 yıl sürdü Tarkan'ın ABD konserlerini, eşi Metehan Oğuz ile birlikte organize eden SM Produksiyon sahibi Şengül Oğuz, DHA'ya yaptığı açıklamada, konserlerin Türkiye ve ABD ayaklarındaki çalışmaların bir buçuk yıllık bir zaman aldığını söyledi. Şengül Oğuz, 'Bizim misyonumuz, güzel ülkemiz Türkiye'mizi en iyi şekilde Amerika'da temsil etmek. Aynı zamanda Amerika'da yaşayan Türklerin ihtiyaçlarına da karşılık vermek. Bu amaçla yola çıktık. Megastar Tarkan ve ekibi ile bağlantıya geçtik. Biliyorduk ki, megastarımız Amerika'da daha önce h,ç konser vermemişti. Böyle bir projemizin olduğunu kendilerine ilettik. Çok olumlu yaklaştılar. Her iki tarafta da bu işin profesyonellerini bir araya getirdik. Bir buçuk yıl sürdü ama sonucu çok güzel olacak. Tarkan dünyanın bir çok ülkesinden hayranlarıyla bir araya gelmiş olacak. İyi ki o bizim megastarımız, iyi ki var' dedi. (DHA) Dans filmleri Çanakkale’ye taşındı
GÜNEŞ DERMENCİ - Çanakkale Sinema ve dansın işbirliğinden doğan dans filmleri hakkında farkındalık yaratmak; film üreten sanatçılar, dansçılar için yeni bir alan açmak; dans filmlerine ilgi duyanları dünyadan güncel ve farklı yapımlarla buluşturmak için üç yıl önce Ankara’da başlayan SinemaDansAnkara Dans Filmleri Festivali, yolculuğuna Çanakkale’de devam ediyor. 3-5 Mart tarihleri arasında Çanakkale’de ilk kez düzenlenecek olan dans filmleri festivali, film gösterimleri, film atölyesi, söyleşiler, dans fotoğrafları sergisi ve dans gösterileriyle dolu programıyla, dansın farklı hallerini şehre taşımaya hazırlanıyor. Ankara Goethe Enstitüsü, Ares Film, İsrail Büyükelçiliği, Cinedans, Tanzrauschene.V. Wuppertal, Mahal Sanat ve Çanakkale Onsekiz Mart Üniversitesi işbirliği ile gerçekleşecek SinemaDansÇanakkale – Dans Filmleri Festivali’nin açılışı, bu akşam saat 19.30’da, Mehmet Şafak Türkel’in yönettiği ‘Tutku: Meriç Sümen’ adlı belgeselle yapılacak. Gösterime, baleyi tutku olarak tanımlayan ve balenin hikâyesi bu belgeselle beyazperdeye taşınan dünyaca ünlü bale sanatçısı Meriç Sümen de onur konuğu olarak katılacak. Her gün başka bir etkinlik Festivalin ikinci günü, Tomer Heymann’ın yönettiği, İsrail modern dansının önde gelen isimlerinden dansçı ve koreograf Ohad Naharin’in hayatını ve geliştirdiği Gaga hareketini konu alan İsrail yapımı Mr. Gaga adlı belgesel gösterilecek. Türkiye yapımı dans filmlerinin yanı sıra Amsterdam’da düzenlenen Cinedans Festivali’nde gösterilmiş olan uluslararası dans filmleri ve Tanzrauschen Wuppertal Alman filmleri seçkisi ile İtalya Coorpi seçkiside Çanakkale izleyicisi ile buluşacak. Festivalde ayrıca, Çanakkale Onsekiz Mart Üniversitesi Radyo, Sinema ve Televizyon bölümü ve Oyunculuk bölümü öğrencileri ile dans filmi atölyesi yapılacak. Üç gün sürecek atölye çalışmasında, aynı zamanda festival yönetmeni olan Mehmet Şafak Türkel, sinemanın özel bir türü olarak kabul edilen dans filmleri üzerine bilgi ve deneyimini öğrencilere aktaracak. Çalışmanın sonunda bir dans filmi ortaya çıkacak ve öğrencilerin çektiği dans filmi, 5 Mart Pazar günü izleyicilerle paylaşılacak. Mahal Sanat’ta yapılacak film gösterimleri herkesin katılımına açık ve ücretsiz. Festivalde gösterilecek Türkiye ve Kıbrıs yapımı dans filmleri, seyircilerin oylarıyla değerlendirilecek. Festival, seyircilerinin seçtiği en iyi filmin ödül töreni ve dans gösterisiyle sona erecek. Festivale eşlik edecek Dans Fotoğrafları Sergisi, festival boyunca yine Mahal Sanat’ta gezilebilecek. Üç yıldır Ankara seyircisiyle buluşandans filmleri festivalinin Çanakkale’ye gelmesine aracı olan dansçı Esra Yurttut,dans filmleri festivalinin kentle buluşmasını “Dans filmleri festivalinin yapılıyor olması ve Çanakkale’ye gelmesi, bu vesileyle dans filmlerinin taşınıyor olma ve yayılma potansiyelinin ortaya çıkması çok kıymetli. Dans filmi atölyesine katılacak öğrencilerin bu alana yönelmesi, dans eden insanların projelerinde bu konuda da hayaller kurarak ilerlemesi ihtimalleriçok önemli ve heyecan verici” diye değerlendirdi. Oscar ödüllerine damga vuran hatalar
89. Oscar Ödülleri'nde En İyi Film ödülünün önce yanlışlıkla 'Aşıklar Şehri / La La Land' olarak anons edilmesi, ardından 'Aşıklar Şehri'nin yapımcılarının da çabalarını içeren bir dizi olaylar silsilesi sonrasında ödülü kazananın 'Ay Işığı / Moonlight' olarak düzeltilmesi, şüphesiz ki Oscar tarihinin en tuhaf anlarından birini yarattı. En İyi Film dalında değil ama yanlış zarf skandalı daha önce de yaşanmıştı. 1964 yılında Sammy Davis Jr. müzik dallarındaki ödülleri sunmak için sahnedeydi. En İyi Uyarlama Müzik ödülü ilk sıradaydı. Adayları sırasıyla okuduğunda saydıklarında bir yanlışlık yoktu. Fakat Sammy Davis Jr. zarfı açtı ve kazanan 'Tom Jones' filmiydi. Herkes bir şok yaşadı çünkü 'Tom Jones' bu dalda adaylardan biri değildi. Neyse ki hatanın anlaşılması sadece saniyeler sürdü, Sammy Davis Jr. kendisine yanlış zarfın verildiğini söyledi. Kısa bir süre sonra doğru zarf getirildi ve kazanan 'Sokak Kızı Irma' (Irma La Douce) olarak açıklandı. Ancak şimdi sırada 'Tom Jones'un da adaylar arasında olduğu En İyi Özgün Müzik dalı vardı. Adayların isimlerini okuduktan sonra Sammy Davis Jr. "ve tahmin edin bakalım kazanan kim" diyerek 'Tom Jones'un ödülü kazandığını açıkladı. 'Tom Jones' gecenin sonunda En İyi Film ödülüne de uzandı. Ödülü sunanların sahnede heyecanlarına yenik düşmesi de daha önce yaşandı. 1933'te sunucu Will Rogers En İyi Yönetmen dalındaki ödülü açıklıyordu. 3 aday vardı: Frank Capra ('Lady for a Day'), Frank Lloyd ('Cavalcade') George Cukor ('Little Women'). Fakat Will Rogers zarfı açtı ve kazananın soyadını okumadan sadece "gel ve al şunu Frank" dedi. Bunu duyar duymaz heyecanla sahneye doğru yürümeye başlayan Frank Capra, ancak sahneye ulaştığında kazananın diğer Frank, 'Cavalcade'nin yönetmeni Frank Lloyd olduğunu anladı. 'Cavalcade' gecenin sonunda En İyi Film ödülünü de kazandı. Frank Capra ise bu tuhaf anda yaşadığı hislerle ilgili olarak daha sonra otobiyografik kitabında şöyle yazacaktı: "Masaya doğru geri yürüyüşüm hayatımdaki en uzun, en üzücü yürüyüştü. Bir solucan olup halının altında sürünmeyi dilerdim. Masaya döndüğümde tüm arkadaşlarım ağlıyordu." Gaflar ve dahası 1947'de En İyi Kadın Oyuncu dalının kazananı açıklandığında 'Mourning Becomes Electra' filmindeki performansıyla aday olan Rosalind Russell son derece heyecanlıydı ve kazanan daha okunmadan ayağa kalktı. Daha önce iki kez aday olup kazanamamıştı, bu sefer kazanacağından emindi. Ancak kazanan 'The Farmer's Daughter' ile Loretta Young oldu. Samuel L. Jackson da heyecanına yenik düşen oyunculardan sayılabilir. 1994'te En İyi Yardımcı Erkek Oyuncu dalının adayları arasındaydı. Kazanan açıklanmak üzere kameralar 5 adayın da yüzüne yakın çekim yapmıştı. Kazanan Martin Landau olarak açıklandığında Samuel L. Jackson'ın ilk tepkisi "Kahretsin!" kameraya yakalanmıştı. Törenin bu anı yıllar sonra internette bir fenomen haline geldi. Oscar tarihinin en büyük skandallarından biri de 1974'teki Ödül Töreni'ndeydi. Sunucu David Niven'ın arkasından aktivist Robert Opel barış işareti yaparak çırılçıplak koşmuştu. Kısa süreli bir şaşkınlığın ardından David Niven bir espriyle törene döndü ancak daha sonrasında törenin güvenlik önlemleri uzun bir süre tartışıldı. Oscar törenlerinde yaşanan gaflar ve hatalar John Travolta'nın Idina Menzel'in ismini Adele Dazeem şeklinde okumasından, Jennifer Lawrence'ın düşüşlerine kadar uzanabilecek çeşitlilikte. Ancak en büyük hatalardan biri pek çok eleştirmene göre bir kez daha geçen hafta yapılan törendeydi: Oscar törenlerinin klasikleşen bölümü In Memoriam’da yanlış fotoğraf kullanılması. Geçen sene hayatını kaybeden kostüm tasarımcısı Janet Patterson'ın yerine hayatta olan yapımcı arkadaşı Jan Chapman'ın fotoğrafı kullanıldı. Fotoğrafı kullanılan Avustralyalı yapımcı, olaydan üzüntü duyduğunu ve hayatta olduğunu belirten bir mesaj yayınladı. Eğer 2017'de Oscar Ödülleri'ndeki hatalar bu kadar diye düşünüyorsanız, hâlâ yanılıyorsunuz. Adaylıklar açıklandığı gün, Akademi'nin websitesine koyulan ilk adaylar listesinde, oyunculuk dallarında Amy Adams, Tom Hanks ve Annette Bening’in adaylık kazanamadıkları halde isimleri adaylar arasındaydı. Bir süre sonra liste düzeltilse de ekran görüntüleriyle bu liste medyada epey haber oldu. Bir daha bu kadar çok hata aynı Oscar Ödülleri'nde yaşanır mı bilinmez ama bu seneki Oscar Ödülleri'nin tarihte özel bir yer aldığı kesin. PEN Duygu Asena Ödülü, Sevgi Özel’e verildi
Tarihi höyükte ‘galeri’ açtılar
HÜSEYİN ŞİMŞEK - huseyinsimsek@birgun.net @simsekhuseyinn Antep-Kilis Karayolu üzerindeki Zeytinli Köyü’nde bulunan binlerce yıllık “höyük” yapılan kaçak kazı nedeniyle büyük zarar gördü. Define arayan kaçakçıların gündüz saatlerinde yaptığı kazı, Zeugma antik kentinde bulunan iki höyükle birlikte Antep’te bulunan üçüncü antik kent kalıntısı olan tümülüste (mezarlık içeren toprak yığılarak oluşturulmuş tepecik) onarılması imkansız zarara neden oldu. Hitit, Med, Asur, Pers, Madekon, Seleukos, Roma, Bizans, Abbasi ve Selçuklular’a ait binlerce tarihi esere ve kalıntıya sahip Antep’in Şahinbey ilçesinde “define avcıları” herkesin gözü önünde höyüğe giriş galerisi açtı ve sayısı bilinmeyen eserleri buradan dışarı çıkarttı. İzin alınmadan yapılan kazılar sonrasında tarihi dokunun büyük zarar gördüğünü ifade eden Zeytinli Köyü sakinleri, tarihi eser kaçakçılarının kazıları gece vakti yapmaya bile gerek duymadığını, gündüz saatlerinde eserleri götürdüğünü ifade etti. Müdürlüğün haberi yok Binlerce yıl öncesine ait tarihi höyükte gündüz vakti yapılan kazılardan Antep İl Kültür ve Turizm Müdürlüğü’nün ise haberinin olmadığı belirlendi. Özellikle Suriye iç savaşının başlamasının ardından Suriye’deki tarihi yerlerden ve müzelerden çalınan binlerce tarihi eser, Antep’te yapılan açık artırmalar ile satılmış ve dünyanın birçok bölgesine dağıtılmıştı. Kaçakçıların büyük rağbet gösterdiği kentte yetkililerin haberi olmadan yapılan kazılar sonrasında elde edilen tarihi eserlerin çoktan yurtdışına gönderilmiş olabileceği de ifade ediliyor. Popçular, rockçılar, cazcılar ve zımpara kâğıdı
Şefin elindeki sopasıyla herkesi sustalı maymuna döndürdüğü ve benzer sesler çıkarmaya zorladığı uyumlu, armonik bir ortam. Orkestradan farklı sesler çıkması, şefi haliyle çok kızdıracak. Tartışma mecburen popçular, rockçılar, daha doğrusu müzisyenler arasında geçiyor, şaşırmamalı. Toplumsal olan, aynı zamanda müzikaldir, sahnelenen müzikal de toplumsal. Ve elbette tartışma müziğin içinde geçecek: Tek tonun dayatıldığı, baskıcı, tek sesli bir ortamında mı yaşayacağız, yoksa tek tonun tahakkümünden kurtulup yeryüzünün tüm seslerini kucaklayan ve bu seslerin yan yana durabildiği çoklu bir ortam mı yaratacağız? Tek tondan yükselen sesler Diyelim ki popçular despotik bir şefin dayattığı tek tonlu bir müzikal ortama itiraz etmiyor ya da destekliyor; bu anlaşılır bir şeydir. Çünkü yaptıkları müzik, tek tonun hâkim olduğu ve farklı seslerin kakofoni ya da detone diye dışlandığı bir müziktir. Pop düşünce, farklı olanın kendi başına durmasına tahammül edemez; farklı olan ancak “sample” olarak içeri alınır ve kapitalizmin süpermarket mantığının kültürel dışavurumu olan “çokkültürcü” bir anlayışla tek tonun ve pop kalıplarının içinde sindirilir; ortaya yavan bir tüketim nesnesi çıkmıştır. Melodilerin tek ton etrafında dönüp durduğu bir kısırdöngü yaratılmış ve müzisyen de bu armonik kısır döngünün içine kapatılmıştır. Rockçı ise müziğin asi çocuğudur, tüm kalıplara isyan eder ama yine de müziğini rock kalıplarıyla üretecektir; şarkı sözleri ne denli yıkıcı olursa olsun, müziği piyasanın kabul ettiği kalıpların içine kapatılmıştır.  Notaları kanatlandıranlar Cazda olduğu gibi, müzikal kısırdöngüyü, kalıpları kırıp, alıp başlarını uzaklara gidemezler. Taşranın çemberinden kurtulmak zordur. Alman filozof Herder 1769’da denize açıldığında bunu başarmıştır: “Burada her şey düşüncelere kanat takıyor, hareket veriyor ve hava sahasını genişletiyor… Kıyıdayken insan ölü bir noktaya takılı ve bir durumun dar çemberiyle sınırlı” (R. Safranski, Romantik, çev. Ali Nalbant, Kabalcı). Bedenin kıstırıldığı çemberden çıkıp dışarı açılması, düşüncesine geniş alanlar açması, doğaçlamadır. Doğaçlamada düşünceler ve notalar engin hava sahasında kanatlandığında hiç de tanıdık olmayan farklı seslerle karşılaşılır. Çok önemli, çünkü müzikte farklı olan, kakofonik ya da detone diye bastırılmıştır. Cazcı, notaları kanatlandırandır, John Coltrane mesela. Birlikte çaldıkları Miles Davis, sololarının çok uzun olduğunu belirtince, Coltrane nasıl duracağını bilemediğini söylemiş. Kanatlanan düşünceleri durduramazsınız. 1960’ların ortalarında “serbest caz” stilinde deneyler yapmaya başladığında tonun egemenliğinden sıyrılmış ve atonal müziğe ulaşmıştır. Sıyrılmak kolay değil Atonal müziğin tarihi, evin boğucu, despotik, tek tonlu havasına rağmen, tüm tonlara ulaşmaya çabalayanların tarihidir. Anton von Webern, “Önceleri gene eninde sonunda eve, asıl tona dönülüyordu; ama yavaş yavaş öyle uzaklara gidilmeye başlandı ki artık temel tona dönmeyi gerektiren bir duygu kalmadı” diye yazıyordu (Yeni Müziğe Doğru, çev. Ali Bucak, Pan). Tek tonun despotluğundan kurtulduklarında tüm seslerin eşit haklara sahip olduğu bir ortama ulaşmışlardı. Arnold Schönberg’in ilk atonal kompozisyonu olan 1908 tarihli “2. Yaylı Çalgılar Kuarteti”nde soprano, Alman şair Stefan George’un dizeleriyle başlar yolculuğuna: “Başka gezegenlerin esintilerini işitiyorum… notaların içinde dolaşıyorum, dokunuyorum.” Sağduyunun dar çemberinden açık sulara açıldığımızda, başka dünyaların esintileriyle özgürlüğe kanat çırpıyoruz. Tek tondan sıyrılıp engin hava sahasına ulaşmak kolay olmuyor: “Doğal olarak zorlu bir savaş oldu; en korkunç yasakların, en büyük korkuların yenilmesi gerekti. Böylelikle belli bir tona bağlı olmayan parçalar yazılmaya başlandı” (Webern). O yüzden, deriniz zımpara kâğıdı gibi olmalı. Mücadele, tek tonun aşındırıcı etkisine direnebilme ve sürte sürte özgürlük alanları açabilme meselesidir. Sitüasyonist Guy Depord da çokluğu kucaklayan, kitaplardan, dergilerden, gazetelerden alıntıları, fotoğrafları, bina ve şehir planlarını, çizimleri içeren ‘Mémoires’ adlı bir kitap hazırladığında kapağını zımpara kâğıdından yapmıştı. Disney’in ‘Güzel ve Çirkin’ uyarlamasında gey bir karakter
Meşhur Disney animasyonu “Güzel ve Çirkin”in yine Disney tarafından yapılan canlı uyarlamasında gey bir karakter olacak. Kültür Servisi'nde yer alan ve Guardian'dan aktarılan habere göre, Yönetmen Bill Condon’un Attitude dergisine yaptığı açıklamaya göre, filmin senaristleri ve yapımcısı, filmin ana karakterlerinden Gaston’un yardımcısı LeFou karakterini eşcinsel olacak. Karakter Josh Gad tarafından canlandıralacak. Böylece, “Güzel ve Çirkin” Disney tarihindeki ilk eşcinsel karakter olacak. Çarşamba günü Gad sosyal medya hesabından bir paylaşım yaparak böyle çığır açan bir rolü canlandırdığı için gurur duyduğunu söyledi. Filmin müziklerini yazan ve bir eşcinsel olan Howard Ashman, henüz film gösterime girmeden AIDS’e bağlı komplikasyonlar sebebiyle hayatını yitirmişti. Gaston ile LeFou arasındaki ilişkinin sonucunun ne olduğu ise henüz açıklanması. Fimde Gaston karakteri Luke Evans tarafından; Belle Emma Watson, Canavar ise Dan Steves tarafından canlandırılacak. Emma Watson, geçtiğimiz hafta bir açıklama yaparak şayet film peri masalının feminist bir uyarmalası olmasaydı oynamayı kabul etmeyeceğini söyledi. Luke Evans ise, gerçek hayatında da açık bir gey. Daha önce “Rüya Kızlar”, “Wikileaks: Beşinci Kuvvet” ve son iki “Alacakaranlık” filmini yöneten Condon da ayrıca gey. Filmin oyuncu kadrosunda aynı zamanda Ewan McGregor, Gugu Mbatha-Raw, Kevin Kline and Stanley Tucci yer alıyor. Facebook ünlü ressamın nü tablosunu sansürledi
Facebook, nü figürlerin tasvir edildiği ünlü bir ressama ait bir tablonun reklamını yapan Avustralyalı bir müzayede evini blokladı. Charles Blackman’ın yağlı boya tablosu “Kadın Aşıklar” yatakta bir kedinin yanında uzanan iki çıplak kadını tasvir ediyor. Sanat simsarı Mossgreen, Facebook üzerinden tablonun tanıtımını yapmaya çalıştı ancak sosyal medya sitesi görseli “yetişkin ürünü ya da hizmeti tanıtımı” olduğu gerekçesiyle reddetti. Massgreen başkanı Paul Summer, kararı “saçmalık” olarak tanımladı: “Bu hiçbir şekil ve formda açıkça seksüel olmayan çok güzel bir görüntü.” “Bu sanki 1950’lere dönmek gibi. Bu tarz bir şeyi sansürlemek saçmalık.” BBC'de yer alan habere göre, Facebook ise kararlarının nihai olduğunu söyledi. Müzayede evine gönderilen mesajda şöyle yazıyordu: “Bu tarz reklamlar kullanıcılarda olumsuz duygulara sebep oluyor ve bu tarz reklamlara karşı sıfır tolerans gösteriyoruz.” Paul Summer’ın söylediğine göre, gelecek hafta açık arttırmayla satılacak olan eserin 35 bin Avustralya doları (yaklaşık 123 bin lira) değerinde olduğu düşünülüyor. Summer “Facebook resmin rencide edici olduğunu söyleyene kadar kimsenin gıkı çıkmamıştı” dedi. “Kimi koruduklarını bilmiyorum zira benim de iki ergen kızım var ve bu tablonun yasaklandığını onlara söylesem bana gülerler.” Bugün 88 yaşında olan Blackman, Avustralya sanatının en büyük dönemlerinden “ayakta kalan tek adam” olarak tanınıyor. Çağdaşları arasında Arthur Boyd, Sidney Nolan ve Albert Tucker gibi modernist ressamlar yer alıyor. Summer, “Charles Blackman Avustralya’nın yaşayan en saygın ressamıdır” dedi. Geçtiğimiz ay ise bir Fransız öğretmen, 19. yüzyıl sanatçısı Gustave Courbet’in bir nü resmini paylaşması sonrası hesabını askıya alan Facebook’u dava etti. Milano'daki Adalet Bahçesi'nde bir ağaca Pınar Selek adı verildi
İtalya'nın Milano kentindeki Jardin des Justes'e (Adalet Bahçesi) dikilen bir ağaca sosyolog, yazar Pınar Selek'in adı verilecek. Pınar Selek'in hayatını anlatan "Gölgenin Parlaklığı" adlı oyun da 17 Mart'ta Fransa'nın Nice kentinde sahnelecek. Jardin des Justes'deki tören 15 Mart'ta, saat 11:00'de başlayacak. Pınar Selek, bir gün önce, 14 Mart'ta, Milano Marino Sarayı'nda saat 15:00'ten itibaren bir konuşma yapacak. Pınar Selek, mart ayında Fransa'da ve İsviçre'de de bir dizi etkinliğin konusu ve katılımcısı olacak. Selek için planlanan ve Selek'in katılacağı etkinliklere ilişkin takvim şöyle: 3 Mart: “Boğaziçi’ndeki Ev” (Türkçe'de: Yolgeçen Hanı) romanı üzerine edebiyat buluşması; saat 20.30, Maison Louis Guilloux, Saint Brieuc, Bretanya. 4 Mart: Pınar Selek Yazı Atölyesi; 09.00-16.30, Maison Louis Guilloux, Saint Brieuc, Bretanya. 5 Mart: Türkiye’de aydın ve sanatçılara yapılanlar ve feminist hareketin diğer protesto hareketleriyle kesişmesi üzerine Pınar Selek’le iki buluşma; 15.00 ve 17.00, Maison Louis Guilloux, Saint Brieuc, Bretanya. 7 Mart: Nice Pınar Selek’i Savunma Komitesi, Selek’in ve 20 kadar yerel örgütün katılımıyla, 'Nice Komitesi’nin kurulduğunu ilan etmek üzere bir basın toplantısı düzenleyecek; 10.00, Niceli Avukatlar Evi. 8 Mart: Pınar Selek; kadın haklarını savunmak, kadınlara şiddet uygulanmasıyla mücadele etmek ve cinsiyet ve üretim sağlığı haklarını tanıtmak için toplanacak feministlere konuşacak. Aile, Çocuk, Kadın Hakları Bakanı Laurence Rossignol ve ayrıca Dışişleri ve Uluslararası Gelişme Bakanlığı tarafından düzenlenen bu buluşma bütün dünya kadınlarının haklarını savunma eylemine sahne olacak. Buluşmaya Fransa Cumhurbaşkanı da katılacak. 10-12 Mart: Pınar Selek, Cenevre’deki Film Festivali ve İnsan Hakları Uluslararası Forumu (FIFDH) jürisinde yer alacak. 11 Mart: Eşitlik haftası bağlamında Pınar Selek’le edebiyat buluşması; 16.00, Cenevre Belediye Kütüphanesi. 14 Mart: Milano Jardin des Justes’de dikilen bir ağaca adının verilmesi münasebetiyle Milano Marino Sarayı’nda Pınar Selek bir konuşma yapacak. 15.00’ten itibaren. 15 Mart: Pınar Selek’in adının Jardin des Justes’deki bir ağaca verilmesi için düzenlenen tören; Monte Stella, Milano. 11.00. 15 Mart: Pınar Selek’le Dayanışma Lyon Kolektifi; Pınar Selek ve Aslı Erdoğan’ın yazıları üzerine bir okuma günü düzenliyor. 18.30’dan itibaren, Virevolt Kütüphanesi, Lyon. 16 Mart: Pınar Selek’le buluşma: “Direnmek, yaratmaktır"; La Conciergerie Gounot, Rue Gounod 06000, Nice. 17 Mart: Pınar Selek’in yaşamını anlatan “Gölgenin Parlaklığı” oyununun sunumu. Oyunun yazarı Lina Prosa, Nice Pınar Selek’i Savunma Komitesi adına başkan Swanie Potot ve Pınar Selek konuşacak. 18 Mart: Pınar Selek’in yeni çocuk kitabının raflara çıkışı; “Verte et les oiseaux” (Türkçesi: Yeşil Kız); Mot de Monde Kitabevi. 26 Mart: Pınar Selek “Yazmak: Bir Direniş Biçimi mi?” adlı açık oturuma katılacak. CNL-Paris Kitap Fuarı; 10.30. İstanbul Modern 8 Mart’ta kadınlara ücretsiz
Kadınlar 8 Mart Dünya Kadınlar Günü’nde İstanbul Modern Sanatlar Müzesi müze girişi, atölye çalışması, rehberli tur ve film gösterimi gibi tüm etkinliklere ücretsiz olarak katılabilecek. Gazete Kadınca’da yer alan habere göre, kadınlara yönelik düzenlenecek atölye çalışmasında katılımcılar, kişisel deneyimlerinden yola çıkarak bir duvar resmi oluşturacak. Kadınlara özel düzenlenecek rehberli turda ise modern ve çağdaş sanat alanında üretim veren 10 kadın sanatçının çalışması yer alacak. İstanbul Modern’in sergi salonlarında yer alan Aliye Berger’in Gravür, Semiha Berksoy’un ‘Hapishanede Ziyafet’, Nilbar Güreş’in ‘Soyunma’, Hale Tenger’in ‘Strange Fruit’, Handan Börütecene’nin ‘Kendini Bana Getir’, Selma Gürbüz’ün ‘Silik Kostüm’ ve ‘Otoportre’, İnci Eviner’in ‘Yeni Vatandaş I-II-III’, Nil Yalter’in ‘Başsız Kadın ya da Göbek Dansı’, Fahrelnissa Zeid’in ‘Soyut Kompozisyon’ Nur Koçak’ın ‘Cahide’nin Öyküsü Serisi’ adlı sanat eserlerinin incelenmesini kapsayan tur 45 dakika sürecek. 8 Mart etkinliği kapsamında, uzay ve bilimlerinin derinliklerindeki sorunları çözmeye çalışan 3 siyahi kökenli kadının gelmiş geçmiş en önemli NASA operasyonlarından birinde oynadıkları rolü anlatan ‘Gizli Sayılar’ adlı film de İstanbul Modern Sinema’da kadın izleyicilerle buluşacak. Program 15.00-16.45 Film Gösterimi (Gizli Sayılar) 16.00 – 17.00 Atölye Çalışması 17.00-17.45 Rehberli Tur Kenan Doğulu ve rap grubu Tahribad-ı İsyan'dan yeni proje
 Prodüktörlüğünü Kenan Doğulu’nun yaptığı, Sulukule'nin ilk rap grubu Tahribad-ı İsyan’ın ilk albümü yarın yayımlanacak. Zorlu Performans Sanatları Merkezi’nde gerçekleşen albüm tanıtımında Tahribad-ı İsyan, kendileri için kurulan özel sahnede, albümlerinden 3 şarkı seslendirdi. Canlı performansın ardından sahneye çıkan Kenan Doğulu ve grubun üyeleri Slang, Zen-G ve VZ., müzik prodüktörleri Murat Çekem ile birlikte basın mensuplarının sorularını yanıtladı. Tahribad-ı İsyan grubu üyeleri, farklılık yaratmak istediklerini ifade ederek, “Sulukule'de yaşanan olaylar had safhada. Çaresizlik var. Madem bu bir konuşma sanatı ve bizim de boş konuşmamamız gerekiyor. O zaman grubumuzun ismini Tahribad-ı İsyan koyalım dedik. Bizim yaratmak istediğimiz şey tamamen farklılık. Yaşamı güzelleştirmek istiyoruz. Bizim isyanımız tamamen yapıcı olmak, kötülükleri yıkmak için bir isyan” diye konuştu. Kenan Doğulu ise grupla tanışma hikayesini şöyle anlattı: “Çocukları ilk kez Halil Altındere’nin İstanbul Bienali'ndeki video sanatı işinde izledim ve çok etkilendim. Onlara nasıl ulaşacağımı bulmaya çalışırken müzisyen arkadaşım Murat Çekem’den telefon geldi ve beni yetenekli bir grupla tanıştırmak istediğini söyledi. İşte o çocuklar ile tanıştınız. Önümüzdeki yıllarda çok güzel işler yapacaklarına da inanıyorum.” DMC ve Doğulu Productions işbirliğiyle yarın Apple Music ve müzik marketlerde, 10 Mart’ta ise tüm dijital platformlarda yerini alacak albümde 8 şarkı bulunuyor. Şebnem Ferah’ın, “Can Kırıkları” şarkısının yeniden düzenlemesi olan “3 Yağmur Tanesi”ne sesiyle katkı sağladığı albümde, rap dünyasının ünlü ismi Fuat Ergin’in düet yaptığı bir şarkı da yer alıyor. Albümde gruba, bas gitarda Murat Ejder, bas gitar ve gitarda Murat Çekem, perküsyonda İzzet Kızıl ve kemanda Turay Dinleyen eşlik ediyor. Albüm fotoğrafları ise Koray Kasap imzası taşıyor. PEN Duygu Asena Ödülü sahibini buldu
Ünlü kitap bilgisayar oyunu oldu
“Musahhih” düzeltir…
1967’de gazeteciliğe adım attığım “Yeni İstanbul”da düzeltmen olarak çalışmanın ardından, 1969 sonlarında yine düzeltmen kimliğiyle “Cumhuriyet”te işe başladım. (2017, demek meslekte Durbaş’ın 50. yılı…) İşe girişimin ikinci ya da üçüncü günüydü. Tek sütunluk, küçük haberleri okuyordum. Bir haberi okuduktan biraz sonra, mürettiphaneden dizgi ustası Nurettin Sütkan, (O yıllarda Cumhuriyet’te birlikte çalıştığımız Kemal Özer, ölümünün ardından “Nurettin Sütkan’a Ağıt” şiirini yazmıştır) elinde benim okuduğum haberle odaya girdi. Altında imzam olan kâğıdı, ebedi ve ezeli şefimiz Adnan Özyalçıner’e uzatarak, “Servise yeni bir arkadaş geldi galiba” dedi. Kâğıda baktım, “lehte” sözcüğünde “e” ile “h”nin arasına “y” harfini koymuşum, sözcük olmuş “leyte”… O günden sonradır ki, kuşku duyduğum her sözcük için sözlüklere bakmayı adet edindim. (Burada tarihe de bir not düşelim. Kitaplarım arasında yer almayan bir gizli çalışmam vardır: “Gazetecinin Sözlüğü”… 1972 yılında Cumhuriyet Gazetesi Yayınları’nın birinci kitabı olarak çıkmıştı, ikincisi zaten hiç olmadı. Kitapçık üç bölümden oluşuyordu: Genel Gramer Kuralları, Kısaltmalar ve Osmanlıca karşıtı öztürkçe sözcüklerin yer aldığı Sözlük kısmı… “Gazetecinin Sözlüğü” ikinci baskısını 1966’da “Yeni Yüzyıl” gazetesinde yapacaktı.) Gazetelerde kim zaman “düzeltme” köşeleri de açıldı. Şiar Yalçın “Yeni Yüzyıl”da, “Radikal”de Hakkı Devrim dil yanlışları, düzeltme hataları üzerine yazdılar. Şimdilerde “BirGün” gazetesinde Attila Aşut, yazılarında sık sık dil yanlışları üzerine durmakta… Türk basın tarihinde dizgi yanlışları ve bunların hüzünlü anıları oldukça fazladır. Ahmet Niyazi Banoğlu’na göre, Hakkı Tarık Us’un sahibi olduğu Vakit” gazetesinde bir gün, “Gazi Hazretleri” yerine “Mazi Hazretleri” ibaresi yer alacaktır. (Günvar Otmanbölük: Bâbıâli’nin Yarım Asırlıkları) 20 Eylül 1937’de İsmet İnönü, çok çalışmadan dolayı “sürmenaj” geçirdiği gerekçesiyle başbakanlıktan azledilir. “Tan” gazetesi telefonla Ankara’dan haberi alırken “sürmenaj” yerine “süren teessür” diye yazacaktır. Cemal Kutay anlatıyor: Şükrü Kaya, bir olaydan dolayı bir süre İçişleri Bakanlığı’ndan uzaklaşmıştır. Sonra durum düzelir ve işinin başına döner. Falih Rıfkı Atay, bu vesileyle Şükrü Kaya’nın fotoğrafının gazetenin birinci sayfada yer almasını ister ve fotoğraf öyle basılır. Fakat “kaya” sözcüğündeki “y” harfi yerine “k” harfi yer alacaktır. Osman Nebioğlu anlatıyor: İkinci Dünya Savaşı’nın başladığı günlerde “Cumhuriyet” gazetesinin Yazı İşleri Müdürü Ahmet İhsan, gazeteye Chamberlain’nin fotoğrafını koymuş, fakat altına Churchill diye yazmıştır. Ertesi günü bunu gören Cumhuriyet’in yöneticisi Doğan Nadi, çok üzülecek ve Ahmet İhsan’ı azarlamaya başlayacaktır. Ama son derece rahat bir insan olan Ahmet İhsan, gülerek şöyle diyecektir: “Hiç üzülme Doğan’cığım, zararı yok. Nasılsa o da gâvur, bu da gâvur…” Peki, bugün gazetelerde durum nedir? Şöyle özetleyeyim: Gazetecilik yaşamımın neredeyse yarısını geçirdiğim bir basın kuruluşunda, yazı işlerinin bir sabah toplantısın tanık oldum. Geçmiş zaman, Süleyman Demirel’in cumhurbaşkanlığına konulacak bir ad tartışılıyor. Herkes bir isim önerdi. Karar veremediler. Biri, “Doğrusu ne ise eski musahhih arkadaşa soralım” dedi. Ben de bir ad önerdim. Genel Yayın Müdürü hemen itiraz etti. “Ben Türkçe mürkçe anlamam. Benim gazetem ne derse o olur. Halk da zamanla buna alışır.” Nitekim gazete okurunu da alıştırdılar. Artık kimse “suiismal” diye yazmıyor, “suistimal” deyip geçiyor. Kimse “şekil”den gelen “eşkal” ile “şugl”, yani “işler”den gelen “eşgal”in de farkında değil… Sahi bir de basında “omdbusman”lar vardı, onlara ne oldu? Erdoğan’ın hayatını anlatan 'Reis' filminin yönetmeni: Galaya katılmıyorum
Cumhurbaşkanı Tayyip Erdoğan’ın hayatını konu alan ve bugüne kadar da spekülasyonlara sebep olan “Reis” filminin galasına, yönetmeni Hüdaverdi Yavuz’un katılmayacağı ifade edildi. Bağımsız Sinema Merkezi'nin aktardığına göre filmin yönetmeni Hüdaverdi Yavuz, filmin galasına katılmayacağını ifade etti. Zorlu geçen çekim sürecinde yaşanan kimi tatsızlıkların buna neden olduğunu kaydeden Hüdaverdi Yavuz, galaya katılmama nedeni ve de filmin çekim sürecinde yaşadıkları sorunları şöyle anlattı: “En başında yapımcı olarak yola çıktığım kişi olan Ali Avcı, doğru mu yanlış mı asla bilemeyeceğim suçlamalarla ve hoş olmayan tarzda gönderildi. Bu sırada Kıbrıs’ta çekimlere başlamıştık. Deneyimsiz bir ekiple baş başa kaldık. Sonrasında sette hoş olmayan durumlar yaşandı. Ekibin haftalıkları ödenmedi mesela. Kıbrıs çekim programının bir kısmı tamamlanmadan İstanbul’a dönme kararı alındı ve hiçbir gerekçe gösterilmeden 70 gün çekimlere ara verildi. Bu arada yapım sorumluları yeniden değişti. Sonra onlar da kovuldu. Yapıma dair yapabildiği sadece finans sağlamak olan kişi filmi bitirmem için ricada bulundu. Belki artık sorun yaşamayız düşüncesiyle ekibi yeniden toparladım. Tabi kötü muamele görmeleri nedeniyle kimileri gelmedi, onları yenileriyle takviye etmek zorunda kaldım. Ekibe ödemeyle ilgili yeni sözler verildi ama yine maalesef tutulmadı. Bu yüzden yapımcı arkadaşla tartıştım ve bir daha da kendisiyle görüşmedim. Her şeye rağmen çekimleri ve kurguyu tamamladım. Ama filmin post prodüksiyon kısmı bana yaptırılmadı. Yaz ayları filmin post prodüksiyon işlemlerini tamamlatmak yerine, alacaklarını almaya çabalayan ekibin karşılaştıklarını dinlemekle geçti. 2016’nın Eylül ayında Garantialsat şirketinden Fatih Ay beni aradı. Şirketi devraldıklarını, filmi benim tamamlamamı istediklerini söylediler. Ben de ekibin ve benim alacaklarımın ödenmesi, önceki yapımcının filmin hiçbir yerinde olmaması şartıyla bunu yapabileceğimi söyledim. Benim alacağımı ödediler, şirketin devir belgelerini gönderdiler; ben de yeniden filme döndüm. Yapılan müzik eksik, dublaj, 3D çalışmalar çok kötü yapılmıştı. Hatta kurguda manasız değişiklikler bile yapmışlardı. Neyse kurguyu tekrar düzelttim, müzisyenle görüştüm.Tam o sırada vizyon tarihi ertelendi. İşi de durdurdular. Ocakta aynı insanlar tekrar bana geldiler, “3 Mart’ta vizyondayız, artık filmi tamamlamamız lazım” dediler. Ben de “peki” dedim ama bu arada şirketin yeniden eski sahibine iade edildiğini ve bana gelen haberlerden hala ekibin önemli bir kesiminin alacaklarını ödemediklerini öğrendim. Ekip sendika avukatı vasıtasıyla yasal yollardan hak arama yoluna gitti. Ben Eylül ayında verdikleri sözlerinde durmalarını, aksi takdirde beraber olamayacağımızı, bu durumda PR çalışmalarına da katılmayacağımı kendilerine söyledim. Onlar da buna bir cevap vermek yerine sessiz kalmayı tercih ettiler. Tüm bu yaşananlardan sonra yönetmenliğini yaptığım filmin galası da olsa gitmek istemedim. Doğrusu, iyi bir film yapmak için yola çıktım. Yapımcının bana vereceği bir senaryo bile yoktu ortalıkta. Senaryo yazdırmakla işe başladım. Filmin her şeyiyle ilgilendim. Her yeni acemi yapım ekibi geldiğinde “sinema filmi nasıl yapılır” konusunu anlatmak zorunda kaldım. İşler zora girdiğinde ise bırakıp kaçmadım, işimiz namusumuzdur deyip filmi tamamladım. Onlar bilmedikleri için Dağıtım ve PR şirketleri ile görüşmeleri bile yaptım. Bu kadar özveri göstererek bitirdiğim bir işte bir teşekkürü bile bana çok gördüler. Şimdi “Reis” son halini izleyip tamamdır bile diyemediğim bir film olarak vizyona giriyor. Bunca yapılan şey olmamış gibi, birilerinin hakkı yenmemiş, hakarete uğramamış gibi sağda solda gülen bir suratla poz vermek ağrıma gideceği için PR çalışmalarına ve galaya katılmıyorum.” Biraz takı biraz Hitit
DERYA AYDOĞAN - @deryaaydogan deryaaydogan6@gmail.com Hitit hiyeroglif yazısında dişilik ve iyiliğin aynı sembolle, üçgenle anlatılmasından yola çıkan takı tasarımcısı Canan Alimdar, sergisinde kadınların birleşmesiyle ortaya çıkacak enerjinin dünyadaki kötülükleri yok edeceğini vurguluyor. Koleksiyona ismini veren Sümerce “Ninda” kelimesi, Hitit çivi yazısının çözümünde anahtar olarak kullanılmış ve Hitit tarihinin gün yüzüne çıkmasında çok önemli rolü olan bir ideogram. “Ekmek” anlamına gelen bu kelime sayesinde; Hititçe’den çevrilen ilk cümle olan “Ekmeği yiyeceksiniz, suyu da içeceksiniz” ile Hititçe çözümlenmiş ve Anadolu’nun bu en önemli kadim uygarlığı tarihe kazandırılmış. » Bu koleksiyonu hazırlarken Hititler’i seçme nedeniniz ne oldu? Hititler’in yaşam tarzları çok sade. Çok takı yok. Dönemin medeniyetlerinde olduğu gibi abartılı kıyafetler de yok ama entelektüel düzeyleri çok yüksek. Kurdukları sosyal düzen çok ileri. Hukuk sistemi de öyle. Takıları kalmamış bu güne. Zaten ben takılardan esinlenmeyi sevmiyorum. Hiyeroglif yazı üstüne çalışmaya başladım ve üçgen figürü dikkatimi çekti. Birçok anlamı var üçgenin. İyilik anlamına, aşağıya bakan üçgen de kadını temsil ediyor. İkizkenar üçgen ise bir şehir anlamına geliyor ve iki tane yan yana gelince ülke anlamı kazanıyor. Kadın ve iyilik çok dikkatimi çekti ve onun üzerinde çalışmaya başladım.  » Tavananna, Kaluppa, Arinna ve Assu neyi simgeliyor? Hititler’de mühür çok önemli yani gliptik sanatı. Onu da işlerim diye düşündüm çünkü o da aslında kadına vurgu yapıyor. Çünkü Hititler’de anlaşmaları kral ve kraliçe birlikte mühürler, imzalarlarmış. Hatta ‘Kadeş Antlaşması’ ilk tarihi yazılı anlatlaşmayı kral ve kraliçe birlikte imzalamışlar. Bu o dönemde kadına verilen önemi gösteriyor. Kral öldükten sonra da kraliçenin hükümdarlığı sürüyormuş. Dolayısıyla o seriye ‘Tavananna’ dedim. Egemen Kraliçe anlamına geliyor. Üçgenlerle çalıştığım seriye ‘Assu’ dedim, iyilik anlamına geliyor. Şehri temsil eden ikiz kenar üçgenlerden oluşan ülkeler birleşti ve dünyayı oluşturdu. Bunu kolye yaptım. Her bir şehrin, ülkenin üstüne üçgenler koydum, iyiliği temsil eden. Kolyeyi gümüş çalıştım sonra altınla üstüne üçgenleri koyarak ‘dünyaya kadın eliyle iyilik yayılsın’ temennisinde bulundum. Bu serinin adı da Arinna. Arinna, bugünkü Alacahöyük’ün ismiymiş okuduğum kadarıyla. Arina’nın güneş tanrıçası var. O yüzden de bu kolyeye Arinna’nın Güneş Tanrıçası adını verdim. Bir başka seride de elbise desenlerinden esinlendiğim Kaluppa serisi... Giysi demek ‘Kaluppa’. Orda da işte o sade yaşamları vurgulamaya çalıştım. Giysi desenlerinden takılar yaptım. Bu koleksiyonda en çok rastlanan şey küpe. Çünkü kral, kraliçe de dahil herkes halka küpe kullanıyor. Hem yazılı taş belgelerde hem de çizilmiş resimlerde hep öyle. Her motifte her seride halka küpelere yer verdim. Böylelikle 4 seri oluşturdum ve hepsi de birbiriyle bağlantılı oldu. » Metal olarak ne kullandınız? Gümüş ve altın kullanıyorum. Değerli, yarı değerli taşlar kullandım. Şunu esas aldım, Hititler önem verdikleri binaların temeline üçgen metal parçalar ya da başka metallerden üçgenler koyarlarmış. Bina iyilikle donansın diye. Dolayısıyla ben de her kolyenin bir yerine ama görünür görünmez bir yere üçgen koydum onların yaşam felsefesinden yola çıkarak. Bağıran şaaşalı taşlar yerine küçücük üçgen pırlantayı yüzüğün içine gömdüm. Takan iyilik versin, şans getirsin diye. » ‘Ninda’ ne zamana kadar sergilenecek? Sergi 3 Mart tarihlerine kadar, Adahan İstanbul Otel’de sergi kapsamında ziyaretçilerimizi bekliyoruz. Aynı zamanda; Hititlerle ilgili seminer, konuşma ve atölyeler de düzenliyoruz. Mesela, Türkiye Gezginler Kulübü Derneği Yön. Kur. Bşk. Yrd. Mehpare Sözener’in “Arinna’dan Ayşe’ye Dünya Kadınları” başlıklı kültürel farklılıklar sunumunu, 9 Mart günü gerçekleştireceğiz. Gökçeada Belgeseli’nde görsele dair-1
Yazım uzun olması nedeniyle üç bölüm halinde sizlerle paylaşacağım. Geçmişte yapmış olduğum bu çalışmamı yeniden gündeme getirme gerekçem, farklı zaman aralıklarıyla okur maillerinden aldığım belgesel fotoğraf soruları. Bilgi yazısı yazmaktansa çalışmamı örnekleyerek anlatmanın daha verimli olacağını düşündüm. (Bu yazı N. Gamze Toksoy'un yayına hazırladığı Kalkedon Yayınları'ndan çıkan "Bellek izleri-Kurgudan Kurama Görüntüler" adlı kitapta yayınlanmıştı). 2000-2004 yılları arasında Gökçeada’ya ilişkin (İmbros) yaptığım araştırmalar ve bunların uzantısı olan fotoğraflar aracılığıyla ada halkına ve kültürlerine ait izler aradım. Elbette adayı fotoğraflayan ilk kişi ben değildim. Fotoğrafçıların adaya olan yoğun ilgisi 1990’lı yılların başlarına kadar uzanıyor. Son yıllarda sinemacıların da ilgisini çeken adanın, mevcut coğrafik yapısının sunduğu görsel olanakların da etkisiyle, görüntü üretenler tarafından ne yazık ki en fazla set/plato özelliğinin kullanıldığını fark ettim. Buna karşın, adayla ilgili sosyal ya da siyasal konuları da kapsayan fotoğraflama çalışmaları ile belgesel/kurgusal filmlerin yetersiz olduğunu biliyordum. Çalışmaya başladığım yıl, yaptığım araştırmalarda herhangi bir yazılı ya da görsel kaynağa da ulaşamamıştım. Adanın yaşanmış ve halen yaşanmakta olan acılarını bilen ya da süreç içerisinde öğrenen görüntü üreticileri ne yazık ki, sorunu siyasal yönüyle gündeme taşıyacak nitelikte çalışmalar yapmaktan anlaşılan imtina etmişlerdi. Resmi söylem adadaki göçü mübadele antlaşmalarına dayandırıyordu, yani Türkiye'de yaşayan Rum nüfus ile Yunanistan'da yaşayan Türk nüfusun göçünü zorunlu kılan 1923 yılında imzalanmış Lozan Antlaşması'na. Ancak aynı antlaşma Gökçeada (İmbros), Bozcaada (Thenedos) ve İstanbul Rumları ile Batı Trakya Türklerinin mübadele dışı tutulduğunu da belirtiyor. Bu bilgiler ışığında, adada yaşanan göçün nedenleri hakkında araştırma yapmanın gerekli olduğunu düşündüm. Dolayısıyla hâkim söylemin baktığı yeri sarsacak, coğrafi güzelliklerin ötesine geçen ve orada en azından bir zamanlar var olmuş yaşamı hatırlatacak, görünür kılacak nitelikte bir çalışma yapma düşüncesiyle yola çıktım. Çalışmamın başlangıcında sözlü tarih anlatılarından, resmi kayıtlardan ve kişisel belgelerden edindiğim bilgileri öncelikli olarak yazılı bir metne dönüştürdüm. Bu doğrultuda adadaki göçü mübadele diye anlatan resmi dilin aksini söyleyen Lozan Antlaşması'ndan, 1930 yılında imzalanan Ankara Antlaşması'ndan ve tarım üretme çiftlikleri yapılacak gerekçesiyle Rumlara ait gayrimenkul ve arsaların kamulaştırıldığını gösteren belediye tapu kayıtlarından yararlandım. Doğrusu, İmbros ile ilgili ön araştırmalarım bilgilere dönüştükten sonra genel estetik kaygıları tali plana iterek, metni destekleyici bir unsur olarak görsel verileri üretmeye ve toplamaya başlamıştım. Yani belgesel bir kayıt tutmaya… Bu bağlamda denilebilir ki, ‘Gökçeada’ belgeselinde gördüğümüz fotoğraflarda adaya ve adada yaşayan Rumlara dair -‘seçici göz’ün olabileceği kadar- doğrudan bir bakış açısı yakalanmaya çalıştım. Bu bakış, ‘öteki’ni göstermek adına Batılı gözün ‘numuneleştirdiği’ türden imgeler olmaktan kaçıyor. ‘Öteki’ kavramını popüler medyada olduğu gibi ırkçı veya bir başka tarza dönüştürebilecek görüntülerle arasına mesafe koyuyor. Yıkık evlerin görüntülerine başka anlamlar yüklemek oldukça güç çünkü yazılı metinde anlatılan nedensellikler, evlerin viran olmalarının sebepleri hakkında izleyenlerin farklı yorumlara gitmelerini engellemeye çalışıyor. Bunlar bir deprem ya da savaşın yıkımı değil. Terk edilmişliğin, insansızlığın görüntüleri. Yıkımın şiddetinin görsel olarak desteklenmesi, kafalarda oluşan imajı nesnelleştiriyor. Fotoğraflar, alışılagelmiş kodlara uzak bir mesafede durmaya çalışarak, Batılı olmayana dair gelenekselleşmiş görsel temsillerin sorgusunu da taşıyorlar. Devam edecek... Bağımsız müzik rotası
Memlekette bir süredir büyük konserlerin zor yapılacağından bahsediyorduk. Geçen yıl karışan ortam, gündemin bilgisayar oyunu jargonuyla konuşacak olursak kâbus zorluk derecesine hızla geçişi sektörü zora soktu. Bozulan moralimizden hiç bahsetmek dahi istemiyorum. Alıştık iyice.... Yalnız iyi şeyler de olmuyor değil hani. Bağımsız müzik gruplarımız cayır cayır performans yapıyor. Hem de büyük sağlam sahnelerde. Müzik çevrelerini biraz takip ediyorsanız. Alternatif camiayı çok yakından tanımıyor ama Twitter’dan bile olsun takip ediyorsanız şu sıralar kafanızın karıştığını anlıyorum. Yeni grup isimleri duyuyorsunuz. Tam formüllere oturtamadığınız farklı albümlerin adını duyuyorsunuz.? Değişik hikâyeler oluyor memlekette. Yeni müzisyenlerle tanışıyorsunuz. Eğer işin yenisiyseniz paniklemeyin. Şu sıralar takip etmeniz gereken konserleri yazıyorum. Böylece yeni albümler ve gruplardan da bahsetmiş oluyorum. Siz de kafanız rahat bu isimleri takip ediyorsunuz. Tamam mı? Sorun yok. Panik yok. » The Away Days  3 Mart İKSV Salon Memleketin en güzel gruplarından biri The Away Days. Sakin, sessiz ve naif kişilikleriyle müziklerinin yanında müzikal becerileri “ben buradayım” diye bağırıyor. Son uzun çalar albümleri Dreamed at Dawn bunun bir kanıtı gibi. Grup inanılmazı başararak tertemiz bir kayıt almış. Albümde en başta hakkını vermek gereken şey bu. Albümü ileride daha detaylı konuşuruz. Ben şimdilik sadece 3 Mart’taki Salon İKSV konserlerini hatırlatmış olayım. Kaçırmayın... » El Topo, Kırkbinsinek, Uluru2 Mart ZorluPSM Uzun süredir dinlemekten en büyük zevk aldığım isimler bu etkinlikte sahne alacak. El Topo, Kırkbinsinek, Uluru ile alternatif rock, metal, saykodeliğe ve deneysel müziğe doymamanız mümkün değil. Uluru ile El Topo’yu yazılarımdan hatırlamanız mümkün. Kırkbinsinek’i daha önce yazmamıştım ama Sis Sus Pus albümü yazılmaya değer bir derinliğe sahip. Bu akşamki konseri gelin birlikte izleyelim sonra yazıp okur tartışırız. Nasıl? Bence olur bu iş. » Demonation Festivali No:7 - 2.Gün / 11 MartBabylon Bomontiada Bant mag.’ın bu piyasaya sunduğu cevherin hakkı yenmez. Alternatif ve bağımsız müziklerin desteklenmesi konusunda önemli bir kaledir kendileri. 11 Mart günü, geçen aylarda yağan fantastik kar yüzünden ertelenen Demonation Festivali 2. gün etkinliği gerçekleştirilecek. Bu yıl 10 Numara'nın katkılarıyla gerçekleşen festivalde Loradeniz, Secondhand Underpants, Lopenstraat, Da Poet ve Islandman sahne alacak. Özellikle hiç dinlemediyseniz Lopenstraat’ı ve Loradeniz’in Mara adlı single’ını dinlemenizi tavsiye ederim. Son kalan türküleri keşfedip paylaşıyoruz
BURAK ABATAY - @abatayburak burakabatay@birgun.net Balkan müzikleri her zaman yaşamla derdi olan ve bu derdini de hüzünle, sevgiyle, aşkla ve de en çok eğlenceyle topluma kazandıran bir miras. Bu mirasın en önemli temsilcilerinden biri de hiç şüphe yok ki, Muammer Ketencoğlu. Ketencoğlu’nun bizlere kazandırdığı onlarca Balkan müziği eserlerine bir yenisi daha eklendi. ‘Sandığımdan Rumeli Türküleri’ Kalan Müzik etiketiyle dinleyicisiyle buluştu. Biz de Ketencoğlu ile albümün hikâyesini ve Rumeli türkülerini konuştuk. » Yine çok sesli, farklı kültür ve coğrafyalardan, bilinmeyen ya da çok az bilinen Balkan türküleri dinliyoruz albümde. Bu yönüyle albümün hikâyesini anlatabilir misiniz? Balkan Yolculuğu topluluğumun bu dördüncü albümünü, çalmaya başladığımız ilk yıllardan başlayarak hayal ettim. Rumeli türkülerine dair kitaplar topladım. O zamanın dar olanaklarıyla plak ve kasetler de tabii. Türlü isimler koydum o zamanlar albüme . Örneğin biri ‘'Urumeli Kızlarına’ydı. Çünkü Rumeli’de kadın isimlerine gönderme yapan çok türkü var. İlk üç albümde türlü öncelikler yüzünden repertuvar hep çok dilli oldu. Bu noktada Türkçe bir albüm kaçınılmazdı. Repertuvar oluşturma aşaması da oldukça zorlu oldu. Albümde en çok Bulgaristan'dan türkü var. En çok oradan türkü bulabildim. Ayrıca 4 'er tane Makedonya ve Prizren'den, 3 tane Romanya'dan, 1'er tane Kuzey Yunanistan ve Moldova'nın Gagavuz Özerk Bölgesi’nden türkü yer alıyor. En önemlisi de bu türkülerin Türkiye'de ya çok az yorumlanmış ya da hiç yorumlanmamış olması. Kayıtlara 2015 Şubat’ında başladık. Yani yaklaşık iki yıl bu albüm için çalıştık. Azıcık ağır aksak gitti. Ülkemizin yaşadığı yoğun değişim hepimizi moral bakımından etkiledi, zorladı. » Kaynak gösterdiğiniz isimleri de görüyoruz albüm kartonetinde. Türkülerden nasıl haberdar oldunuz? Bütün kaynak kişilerin fotoğraflarını keşke koyabilseydik. Türkülerin çoğu daha önce kaydedilmiş ya da derlenmiş türkülerdi. Dolayısıyla doğrudan kaynak kişilerle bir araya gelemedik. Tek bir istisnamız oldu; ‘Aldım Çorap Örmeye’ türküsünün kaynak kişisi Emine Albayrak. Biz de bu fırsatı kaçırmadık, hem kendi sesini hem de fotoğrafını albüme koyduk. Her zaman iyi bir halk müziği toplayıcısı olmaya çalıştığımdan türlü kaynaklardan bu türküleri keşfettim ve zorlu bir seçimden sonra albüme aldım. Umuyorum ki bu albüm bir seri olarak sürer ve bizler de dinleyiciyle yeni türküleri buluşturmuş oluruz. » Türkçe yazılmış Balkan türkülerinin kaybolma ve unutulma gibi tehlikeleri var mı? Olmaz mı? Hatta söyleyebilirim ki en büyük tehlike Rumeli türküleri için. Son 150 yıldır oradan oraya savrulan Rumeli insanı, bu büyük göçler sırasında canın ve malın yanı sıra kültürlerinin de büyük kısmını yitirdi. Savaş ve göç ortamlarında türkülerin korunması biraz lükse kaçıyor. Bir de belge sever bir toplum olmadığımız gerçeğini buna eklersek müzik ve kültür ortamının kıraçlığı daha iyi anlaşılabilir. Biz son kalan türküleri bulup çıkarıp dinleyiciyle buluşturmaya gayret ediyoruz. Bunu farklı düzeylerde yapan birçok yerel sanatçı arkadaşımız da var tabii. » Bu durum Balkan dillerinde nasıl? Balkan devletleri bu konuda bizden çok daha erken derleme çalışmalarına başlamışlar. Çok sayıda türkü kayıt altına alınmış. Radyoda ve kütüphanelerde insanlara sunulmuş. Kitaplar yazılmış. Dolayısıyla eski halk müziği birikimi Balkanlar’da oldukça iyi korunmuş diyebilirim. Ama bu müziğin tüketicisi git gide azalıyor. Eski özgün halleri yerine fütursuzca aceleye getirilen düzenlemeler tercih ediliyor. » Sürgünleri ve savaşları en çok yaşamış halkları da içerisinde barındıran bir coğrafya Balkanlar. Türküler, hep eğlence ile anılsa da bu hikâyelerin hüzünlü bir yanı da var. Siz buna da temas ediyorsunuz... Her zaman fazlasıyla altını çizdiğim bir noktadır bu. Bir müzik geleneğini salt neşeli ya da salt hüzünlü olarak betimlersek konuya tek boyutlu ve eksik bakmış oluruz. Bu anlayışla Makedonların sabah akşam dans ettiğini, Boşnaklarınsa ağladığını kabul etmemiz gerekir ki hiç de öyle değil. Her müzik geleneği içine girildikçe size çok zengin ve çeşitli görünümler sunar. Gerek konserlerde gerek albümlerde repertuvarı oluştururken gerçekte olan duygulanım çeşitliliğini yansıtmaya çalışırım. *** Kocaman bir ekibiz » Ekipte 4 kişisiniz. Ancak albümde birçok müzisyenin katkısını da görüyoruz… Bütün çalışmalarımda olduğu gibi Kalan Müzik imzası yine var. Albümde oldukça kalabalık bir konuk listemiz var. Konuk solistlerimiz Tuba Özatalay ve İlkay Erden şahane sesleriyle iki türkü yorumladılar. Çekirdek kadroda, şarkıları ben, Şule Kocaman Saraç ve Selda Koçak Uzuntaş söyledi. Şule ve Selda ile olduğu gibi 8 yıldır birlikte çalıştığımız arkadaşım Sakip Songelen klarinet ve alto saksafon çaldı. Vurmalı çalgılarda Rahmi Göçmen ve Erkan Kanat yer aldı. Kontrbas’ta önceki çalışmalarımızda da yanımızda olan Umut Sel var. Göksel Baktagir kanun, Erdem Şentürk ud, Özgür Koban keman, Şükrü Kabacı klarnet, Sumru Ağıryürüyen mandolin, Erdem Şimşek saz ve sazbüş, Sercan Bayram trompet çaldılar, iyi ki de çaldılar. Albümde çalmasalar bile sahneyi birlikte paylaştığımız iki vurmalı çalgılar ustası Alp Kaya ve Demir Hüseyin Yavaşça da hep bizimle. Marksist perspektifle Osmanlı
Türkiye’de 1980 sonrası akademi ve düşün dünyasında hegemonik hâle gelen ‘sivil toplumcu’ paradigma özü itibariyle şunu söyler: “Osmanlı ve Türkiye modernleşme süreci, Batı’dan tamamen farklı olarak, burjuvazisiz, sivil toplumsuz, sınıflar mücadelesi olmaksızın, bütünüyle devlet merkezli bir süreç olmuştur. Batılı anlamda sınıfların yokluğunda esas mücadelede sınıflar arasında değil, devletle toplum, merkezle çevre, elitlerle halk kitleleri arasında yaşanmıştır.” Bunun gündelik siyasete tahvilinin ne anlama geldiğini ve sonuçlarını bugün çok daha iyi görüyoruz. Özal’ı, Erdoğan’ı, merkez sağı, İslamcıları ‘çevre’nin, ‘toplum’un, ‘halk’ın temsilcileri olarak görmekle, onlarla birlikte ‘ceberut devlet’e karşı mücadele etmek, ‘vesayet’e karşı verilen savaşta yanlarında yer almakla varılan nokta artık hepimizin malumu. Bu pozisyonu benimseyenlerin bir kısmı hapiste, bir kısmı yurtdışında, bir kısmı işini gücünü kaybetmiş durumda, birçoğu ise meseleye dair hemen hiçbir özeleştiri vermediği hâlde muhalif, aydın, entelektüel pozu kesmeye devam ediyorlar. ‘Sivil toplumculuk’ elbette ki 12 Eylül yenilgisinin semptomlarından biri ama 12 Eylül öncesine uzanan kökenleri var. Türkiye’yi ‘nevi şahsına münhasır’ bir toplumsal formasyon olarak okumanın kökenleri ‘sınıfsız, imtiyazsız, kaynaşmış bir kitle’ iddiasındaki erken Cumhuriyet’in ‘biz bize benzeriz’ci yaklaşımına kadar götürülebilir. Ancak esas köken 1960’lar ve 70’ler Türkiye’sindeki tartışmalarda aranmalıdır. Kemal Tahir’in Devlet Ana romanında Osmanlı’yı Batı feodalitesinin anti-tezi olarak sunması, İdris Küçükömer’in “Türkiye’de sağ sol, sol da sağdır” iddiasını dile getirdiği Düzenin Yabancılaşması kitabında ortaya attığı tezler ve sonrasındaki Sencer Dİvitçioğlu’nun damgasını vurduğu Asya Tipi Üretim Tarzı tartışmaları ‘sivil toplumculuğun tarih öncesi’ni oluşturmaktadır. Bugünden geriye doğru bakıldığında, şunu söylemek mümkün görünmektedir: Bu tartışmalar ‘sol içi’ olmakla birlikte, ‘Marksizm içi’ değildir; çünkü bu ‘nevi şahsına münhasır’cı tezlerin temellendiği yer, bilinçli ya da bilinçsiz bir şekilde, Marx değil Weber’dir. Marx’ın son derece kısıtlı bilgilerle yaptığı Asya Tipi Üretim Tarzı tartışması, Türkiye’ye sorgusuz sualsiz taşınmış, Osmanlı üretim tarzının feodal değil, Asya tipi olduğu şeklindeki tez, Halil İnalcık’ın Türkiye’ye taşıdığı Weber’in Osmanlı’ya dair ‘patrimonyalizm’ iddiaları ile tahkim edilerek Marksizm adına sahiplenilmiştir. İşte, Oğuz Oyan’ın uzun yıllar sonra Yordam Kitap tarafından yeniden yayınlanan çalışması Feodalizmden Kapitalizme, Osmanlı’dan Türkiye’ye tam da o dönemdeki tartışmalarda tarihsel materyalist perspektifin Osmanlı’ya bakışını anlamak açısından son derece önemli, hele bir de Osmanlı tarihçiliği büyük ölçüde milliyetçi-muhafazakâr cenaha bırakılmışken ve Marksizm adına yapılmış son derece az çalışma varken. Osmanlı ve feodalizm Oyan’ın 1975-1977 yılları arasında Fransa’da yazdığı doktora tezinin ilk cildi olan ‘Feodalizmden Kapitalizme…’ isminden de anlaşılacağı gibi, Osmanlı İmparatorluğu’nun ‘Asya Tipi’ değil ‘feodal’ bir üretim tarzı olarak görmemiz gerektiğini savunuyor. Osmanlı İmparatorluğu’nda bütün bir ülkeyi kuşatan, kontrol eden ve yöneten merkezî bir iktidar ve buna bağlı olarak özel mülkiyetin yokluğu iddialarına karşı, ‘merkezkaç’ güçlerin varlığını da, artığa el konuluş biçimi itibariyle feodalizmin nasıl hüküm sürdüğünü de, karmaşık sınıf ve mülkiyet ilişkilerini de net bir şekilde ortaya koyuyor. Timar sistemi, köylülerin üzerindeki vergi yükü, arazilerin tasarruf hakları, merkezî devletle timar sahibi arasındaki ilişkiler, hepsi Osmanlı’yı anlamak açısından bize büyük ipuçları veriyor. Oyan’ın çalışması, aynı zamanda, geçmişte Marksistler tarafından dünya ölçeğinde yapılan ‘feodalizmden kapitalizme geçiş’ tartışmalarına da Türkiye’den yapılmış özgün bir katkı anlamına geliyor. Özellikle tarım üzerinden Osmanlı’da mülkiyet ilişkilerinin dönüşümüne odaklanan çalışma, aynı zamanda 18. yüzyıldan itibaren emperyalizmin girişiyle birlikte Osmanlı’nın nasıl yarı-sömürge bir devlet hâline dönüştüğünü göstermesi açısından da önemli. Kitabın bir ‘talihsizliği’ var ki, o da Türkçeye geç çevrilmiş olması. Feodalizmden Kapitalizme, Osmanlı’dan Türkiye’ye eğer 1980’lerde yayınlanmış olsaydı sivil toplumcu tezlere karşı gayet sıkı bir Marksist referans kitabı olabilirdi. Buna rağmen yine de okurları ‘talihli’ kılan bir şey var: Yeni-Osmanlıcılık adı altında sergilenen lümpenlik müsameresinin tam da ortasında, Osmanlı’nın ne olduğunu olanca bilimselliğiyle anlatan bir kitap var artık dilimizde. Bağımlılıkları veya mental sorunları olan 8 dahi
Yaratıcılık ve zihinsel hastalıklar arasındaki ilişki, uzun zamandır biliniyor. Aslında tarih boyunca en iyi yapıtlar, belirli zihinsel hastalıklardan muzdarip kişiler tarafından ortaya konulmuştur. Aslında bu konuda sorulması gereken, “Tavuk mu yumurtadan çıkar, yumurta mı tavuktan?” sorusuna benzer bir soru daha vardır: Deha, yaratıcılık ve yetenek mi zihinsel hastalıktan kaynaklanır; zihinsel hastalık mı deha, yaratıcılık ve yetenekten kaynaklanır? Birazdan okuyacağınız kişiler, artık hayatta olmasalar bile, sahip oldukları inanılmaz yetenekler ile günümüzde ünlerini ve saygınlıklarını korumaktadırlar. Hayatları boyunca çeşitli rahatsızlıklar ile mücadele etmiş olsalar bile… 1950’li ve 60’lı yılların öne çıkan yazarlarından ve Beat kuşağı şairlerden olan Kerouac, arkadaşlarıyla birlikte güzel zamanlar geçirmek için tüm Amerika’yı baştan sona gezdi. Gezintileri sırasında Jack ve arkadaşları, gittikleri her yerde ufak haylazlıklar yaptılar. Güzel zamanlarını, sadece alkol ve uyuşturucu ilaçlar ile geçirmiş olan bu arkadaşlara bu haylazlıklar da yeterli gelmedi. Zaten alkolik olan Jack, Firing Line With William F.Buckley adlı televizyon programına bile sarhoş çıktı. En sonunda bu bağımlılık onun hayatını kararttı. Ama hayatını karartan başka bir şey daha oldu: Jack Kerouac 2. Dünya Savaşı’nda deniz kuvvetlerine katıldı. 10 ay boyunca hizmet etmiş olduğu donanmadan, doktorunun ona koyduğu şizofreni teşhisi yüzünden atıldı. Tarihin en ünlü ressamlarından Van Gogh, 1800’li yılların Hollandalı ressamıdır. En çok bilinen eserleri; “Yıldızlı Gece”, “Ayçiçekleri Serisi” ve kendi portresidir. Tarzı, post-empresyonist ve neo-empresyonist olarak tanımlanabilir. Van Gogh’un daima zihinsel rahatsızlığa maruz kalmış olduğu bilinmiyordu. 1886’da, daha sonraki zamanlarda oda arkadaşı olarak hayatında yer alacak olan Paul Gauguin’in de aralarında bulunduğu diğer birçok ressamla tanıştığı Paris’e taşındı. Gauguin ile tanıştıktan sonra, rahatsızlığı ortaya çıktı. Rahatsızlığı, günümüzde hala daha bu adla bilinmekte olan, bipolar bozukluktu. Bunu öğrendikten sonra sol kulağını kesip, sokaktaki bir kadına verdi. Bu olay, sonun başlangıcıydı. Birkaç yıl sonra, yaşadığı şiddetli bir depresyon yüzünden, göğsüne ateş etti ve birkaç gün içinde öldü. Van Gogh, hayatı boyunca bir eserini sattı. Bu bir çılgınlık olarak görüldü fakat tarih onu, şimdiye kadar yaşamış olan en önemli sanatçılardan biri olarak sayfalara yazdı. Ernest Hemingway, gelmiş geçmiş en iyi Amerikalı yazarlardan biri olarak bilinir. 1954’te “Yaşlı Adam ve Deniz” adlı kitabıyla Nobel Edebiyat Ödülü’nü kazandı. Bu eseri, hayatı boyunca kaleme almış olduğu birçok eserinden yalnızca biriydi. Çok gezerdi; Nobel Ödülü kazanan kitabını bile gezmek için gittiği Küba’da yazmıştı. Koyu bir alkolik olmanın yanı sıra biraz da narsist olan Hemingway, travmatik bir beyin hasarı dâhil, birçok rahatsızlık ile uğraştı. Ölümüne yol açan unsurlar arasında, genelde bipolar bozukluğu olarak bilinen mizaç bozukluğu da vardı. Onu ölüme sürükleyen sebep, alkol probleminin ve zihinsel bozukluklarının bir arada olmasıydı. Duygusal sorunlarının üstesinden gelebilmek adına alkol kullandığını söylüyordu. Aslında bu ona daha fazla zarar veriyordu. 1961 yılında, 61 yaşındayken İdiho/Ketchum’da intihar etti. Hemingway dünyadan uçup gitmiş olmasına rağmen hem kendisi hem eserleri hem de eserlerinin dünyada bıraktığı izler sayesinde, insanların kalbinde yer edinmeyi sürdürmekte olan bir isim. Claudel’in, Van Gogh kadar tanınmamasının sebebi, eserlerinin 19. yy ve 20. yy başlarında ortaya konmuş olması olabilir. O zamanlar kadınlar sanat dünyasında; hatta neredeyse dünyanın herhangi bir yerinde hoş karşılanmıyordu. Bu süre boyunca, kadınlar asla erkekler kadar önemli olmamışlar ve nadiren saygı görmüşlerdi. Camille Claudel en çok, heykelleri ile tanınır. Sonrasında âşık olacağı Rodin adlı adamın yanında çıraklık yapmıştı. Ustası Rodin, uzun süredir ilişkisi olan bir kadın için Camille’den ayrıldıktan sonra, Camille’nin hayatı daha trajik hale gelmişti. Kısa bir süre sonra, kendisiyle oyun oynamış olduğunu söyleyerek Rodin’i suçlamaya başlamıştı. 1913 yılında paranoid şizofreni olduğu söylenerek annesi tarafından akıl hastanesine gönderilmişti. Akıl hastanesine tıkılıp kalmasını gerektirecek hiçbir kanıt bulunmamasına rağmen, 1943’e kadar yani ölene dek orada kalmıştı. Her Amerikalı, “Calvin Cooledge kim?” diye sorduğunuzda bilemeyebilir fakat dünyanın neresinde olursanız olun, Abraham Lincoln’u bilmeyen yoktur. Bilemedikleri bir tek şey olabilir; o da Honest Abe’nin, yani Abraham Lincoln’un, yaşamı boyunca büyük sıkıntılar çekmiş olduğudur. Belki de bu yüzden böylesine nazik, böylesine duyarlı bir insan olmanın yanı sıra, Amerika tarihinin de en önemli başkanıydı. Abe Lincoln ilk sıkıntısını, çiftlik hayvanlarında olan ve onları tüketince insanlara geçen bir hastalık yüzünden kaybettiği biricik aşkı Ann’den sonra yaşamıştı. Ayrıca çok küçük yaşta annesini kaybetmiş, alkolik babası ve kız kardeşi ile birlikte kötü şartlarda yaşamak zorunda kalmıştı. 1842’de Marry Todd ile zorla evlendirilmiş olduğundan dolayı sıkıntıları ikiye katlandı. Todd zaten şizofreniydi. Lincoln hayatının tamamını, evli olsalar bile, sürekli ondan kaçmakla geçirdi. “Avukatlık yapıyorum.” diyerek başka kasabalara gitti ve haftalarca aylarca eve dönmedi. Todd’un onu bir başkan olarak görme arzusu Lincoln için hiçbir şey ifade etmiyordu; fakat ülke tarihinde silinmez bir değişiklik yapan, asaleti ve gücüyle böylesi bir lider, Amerika’nın geneli için çok sey ifade etti. Dünyadaki en önemli bilim insanlarından biri, hepimizin evrim teorisiyle tanıdığı Charles Darwin’dir. 1830’lu yıllarda zamanını Galapagos adalarında geçirdiği esnada, birkaç hayvan arasında tür farklılıkları olduğunu gözlemledi. Bunlardan biri, diğer yerlerdeki türdeşlerinden farklı özellikler taşıyan kaplumbağalardı. Bu gözlemi ona, canlıların yaşadıkları çevreye göre bir adaptasyon sürecine girdiklerini öğretmişti. Başarılı teorilerinin yanında Darwin’in bilmediğimiz bir tarafı vardı. Agorafobi ve panik atak olarak bilinen zihinsel hastalıklara sahipti. Bunların belirtilerini 16 yaşındayken göstermeye başlamıştı. 30 yaşına geldiğinde ise, tamamıyla bu hastalıkların pençesine takılmıştı. Darwin’in agorafobiden dolayı yaşadığı semptomlardan biri de; kişinin kendi bedeninden ve ruhundan, yani kendi gerçekliğinden tamamen koptuğu “kişiliksizleşmeydi”. Darwin’in her ne kadar kalp yetmezliğinden öldüğü bilinse de Chagas hastalığı yüzünden öldüğüne yönelik söylentiler de bulunmaktadır. Yine de ölüm sebebine dair farklı söylentiler, onun dünyadaki en önemli bilim insanlarından biri olduğu gerçeğinin önüne geçememektedir. III. Thomas Lanier William olarak da bilinen Tennesse Williams, 20. yüzyılın en önemli oyun yazarlarından biriydi. Dönemin tabuları olarak kabul edilen konulardaki açık tasvirlerinden ötürü medya tarafından acımasızca eleştirilen ve en çok bilinen oyunları “A Streetcar Named Desire” ve “The Glass Menagerie”’nin de aralarında bulunduğu eserlerini yazmak için yıllarını harcadı. Fakat bu eleştiriler onu yine de yazmaktan alıkoyamadı. Hayatı boyunca yaşamış olduğu zorluklar, hem bir yazar hem de homoseksüel bir birey olarak yaşamış olduklarıyla sınırlı kalmadı. Sevgilisini kanserden kaybettiğinde kendisini daha da ağır depresyon içerisinde buldu. Üstesinden gelmek için alkole ve uyuşturuculara sarıldı; fakat herkesin bildiği üzere, bu bağımlılığı hiçbir işe yaramadı. 1969 yılında zihinsel hastalığından dolayı hastaneye yatırıldı, birkaç yıl sonra çıktı ve yazmaya devam etti. Bu esnada maalesef alkol ve uyuşturucu almaya devam etti. Williams, 1983 yılında boş alkol şişeleri ve uyuşturucularla dolu bir otel odasında ölü olarak bulundu. Ardından arka kalan tek mirası, hâla Amerika tarihindeki en önemli oyunlardan birkaçı olarak bilinen oyunlarıydı. 27 Kulubü (27 Club)’nün bir üyesi olan Janis Joplin, günümüzde hâlâ daha sevilen ve tanınan bir şarkıcıdır. Sanatçıların hiçbiri, ölümünden sonraki yarım yüzyıl içerisinde, kalbinden hissederek söylediği duygusal şarkı sözlerine ve eşsiz sesine dokunmamıştır. Teksas’ta büyürken sergilediği mücadelelerden; eklektik, sanatsal unsurlara olan ilgisinden dolayı olduğu kadar ırkçılığa da karşı olduğu için, lisedeki diğer arkadaşları tarafından dışlandı. O zamanlarda, akranlarına sürekli alay konusu sebebi olan aşırı kilodan ve kötü bir cildin varlığından muzdaripti. Yeteneklerinde çok yönlüydü; blues ve jazzdan, beat şairlerden etkilenmişti. Yıldızının yükselmeye başladığı günlerde hâlâ genç olmasına, müziğine ve enerjisine rağmen pek çok kişi onu “yaşlı bir ruh” olarak nitelendiriyordu. Janis fazlasıyla seviliyor; fakat kendi açısından bunu yeterli görmüyordu. Yetişkinliğe erdiği dönemden itibaren Janis, hayatındaki boşluğu doldurabilecek birini aramaya koyuldu. Ne var ki bir kişiye yönelmek yerine, alkol ve uyuşturucuya yönelmeyi tercih etti. Fakat alkol ve uyuşturucu ile kurmuş olduğu bu arkadaşlık, 1970 yılında bir Hollywood otelinde aşırı dozdan kaynaklı erken bir ölümle son buldu. Gaia Dergi Ressam Şevket Sönmez kişisel sergisiyle Aydın Galeri'de
Ressam Şevket Sönmez, Aydın Galeri'de 2-20 mart 2017 tarihleri arasında açık kalacak kişisel sergisinde üniversite öğrencisi olduğu yıllardan günümüze son yirmi yılda ürettiği çalışmalardan seçilmiş bir çeşit 'özet sergi'yi izleyicilere sunuyor. Antik Yunanca'da ‘kendi kendine” anlamındaki "oto" ve amaç anlamına gelen ‘"telos" kelimelerinden türetilen "ototelik" kavramı; "amacı kendisinde olan, ikincil bir amaca hizmet etmeyen" manası taşıyor. Sanatçı, sergisine bu ismi vermesine ilişkin olarak şu sözleri dile getiriyor: "Ototelik kişilikler otonom ve bağımsız özelliklere sahiptir ve dışsal ödüllendirme mekanizmalarından tamamen özgür şekilde hareket ederek tatmini bizzat eylemin kendisinde bulurlar. Bu bakımdan, böylesi kişilik özelliklerine sahip bireyleri tehditler ya da ödüllendirme yoluyla yönlendirmek zordur." Farklı dönemlerde üretilmiş, farklı teknik ve temalara sahip eserlerin ilk bakışta birbirinden başka ellerden çıkmış gibi duran halleri, daha dikkatli bir incelemenin ardından bir ortaklığı göz önüne seriyor. Tek tek yapıtların bir sürecin izleri olarak algılandığı vakit beliren bu ortaklık, sanatçının "her iş kendi içinde, kendine dönük bir amaç taşıyor gibi dursa da aslolan sanatçının bireysel tarihi içinden çıkan ve zaman içinde bu tarihin kendisine dönüşen süreçtir" şeklindeki tezini doğrular niteliğe sahip. Autotelic, Şevket Sönmez'in "süreç" olgusuna özellikle kafa yorduğu bir sergi olarak öne çıkıyor. Şevket Sönmez kimdir? 1978 yılında Bulgaristan’ın Plovdiv kentinde doğdu. İstanbul ve Plovdiv’de yaşamını geçirdi. Halen bünyesinde ‘sanatta yeterlilik’ aşamasını tamamlamakta olduğu Mimar Sinan Güzel Sanatlar Üniversitesi Resim Bölümü’nden 2001 yılında mezun oldu. 2004 yılında aynı üniversitede yüksek lisans programını bitirdi. 1998 yılından bugüne ağırlıklı olarak Türkiye’de olmak üzere yurt içinde ve yurt dışında 21 karma sergi, 12 kişisel sergide eserlerini sergiledi. Bugüne kadar çeşitli kurumlardan birçok ödül olan sanatçı, çalışmalarına Istanbul ve Plovdiv atölyelerinde devam ediyor. Şevket Sönmez’in seçilmiş sergileri 2015 Istanbulgrade, MERKUR, Istanbul 2013 La-vi-da Lavida Fake, MERKUR, Istanbul 2012 Penso Ma Existo, Espaco Bento Martins, Institution Junta de Freguesia de Carnide, Lisbon 2012 Un Ornamento Mental, Centro Provincial de Artes Plasticas y Diseno - Ciudad de La Habana, Havana 2012 Vienna Art Fair, Vienna Roman çocuklarına AB destekli müzik eğitimi
 Edirne'de Romanlar Derneği (ROMDER) müzisyen yetiştirmek için Avrupa Birliği’nin 150 bin euroluk desteğiyle ‘Geleceğimiz Müzik’ projesini hayata geçirdi. Romanlar için rol model olan Balık Ayhan, kursun ilk gününde Roman çocuklarına başarı hikayesini anlattı. Edirne Romanlar Derneği, Roman çocuklarına iş sahası kazandırmak ve meslek edindirmek amacıyla Avrupa Birliği’nin 150 bin Euro destek verdiği ‘geleceğimiz müzik’ adıyla hazırladığı projeyi hayata geçirdi. Keman, klarnet, davul, bateri, cümbüş, org, ud, zurna gibi müzik aletlerine yönelik nota bilgisinin de yer aldığı proje kapsamında 1 yılda 96 roman çocuğa eğitim verilecek.İLK DERS BALIK AYHAN’DAN Proje tanıtımına katılan 'Balık Ayhan' olarak tanınan Ayhan Küçükboyacı, Roman çocukların yaşamlarından kesitler vererek başarı hikayesini anlattı. Çocuklara alkol, sigara ve uyuşturucudan uzak durmalarını öğütleyen Küçükboyacı, çocuklara darbuka dersi verdi."HAYATA 5-0 MAĞLUP BAŞLIYORUZ" Romanlar'ın dışlandığını ve güçlüklerle karşılaştığını anlatan Ayhan Küçükboyacı, projeyi desteklediğini ifade ederek, şöyle dedi: "Roman çocuklarına böyle bir proje hazırlanmasını sonuna kadar destekliyorum. Toplum bize hep senin ne işin var siyasette, ne işin var politikada demiş. Hep dışlanmışız. Biz Beyoğlu’na çıkarken inanın buna 5 sıfır mağlup çıkıyorduk. Eğitimsizlik rengin kara, romansın. Utanıyorum bunları saymaya. Artık kardeşlerimizde artı 5 ile gelsin istiyorum ve bu projeyi destekliyorum. Ayrıca içki ve uyuşturucudan uzak durmalarını istiyorum."GÜYÜMGÜLER: AMAÇ MÜZİSYEN YETİŞTİRMEK Projedeki amaçlarının roman çocuklarının eğitimli birer müzisyen olmaları sağlamak olarak özetleyen Edirne Romanlar Derneği Başkanı Erdem Güyümgüler şunları söyledi: "Programımızın sonunda nota bilgisi olarak istihdam etmelerini istiyoruz. Nota bilgisi olmayan müzisyenler düğün çalıyor. Düğünlerden başka işlerde ekmek yemeleri çok az oluyor. Ama nota bilgisini öğrendikleri zaman müzisyen oluyorlar. Aynı zaman iyi sanatçılarla çalışma fırsatı buluyorlar. Bizim buradaki eksikliğimiz nota bilgisi. Babadan oğla geçen müzik kulaklarımıza beşikte başlıyor. Buradaki amacımız roman çocuklarımızın müziğin notasını öğretirken bir Ayhan ağabeyleri bir Mustafa Sayan gibi üstatlarda olmasını bekliyoruz."KURS 1 YIL SÜRECEK Edirne Romanlar Derneği binasında 96 kursiyere 8 farklı müzik aletinde 1 yıl süreyle eğitimler verilecek. Ayrıca Roman çocuklarının ulaşım ve yemek ihtiyaçları da proje kapsamında karşılanacak. Kursu bitirenlere Milli Eğitim Bakanlığı onaylı sertifika dağıtılacak. (DHA) Operanın yıldızları Mersin'de sanatseverlerle buluştu
Mersin Devlet Opera ve Balesi (MDOB) Müdürlüğü ev sahipliğinde sahne alan 'Operanın Yıldızları' sanatseverlerle buluştu. Kültür Merkezi Opera Sahnesi'nde, yaklaşık 700 sanatseverin izlediği konseri opera şeflerinin duayeni, besteci ve aynı zamanda Devlet Opera ve Balesi Genel Müdürü Selman Ada yönetti. Konserde, Türkiye'yi uluslararası alanda başarıyla temsil eden İstanbul, Ankara ve Samsun operalarının prima solistleri soprano Zerrin Karlı, Deniz Yetim, bariton Caner Akgün, bas Tuncay Kurtoğlu ve tenor Murat Karahan sahne aldı. Sanatçılar, Giuseppe Verdi, Charles Gounod, Piyotr İlyiç Çaykovyski, Giacomo Puccini, Selman Ada, Gustav Mahler, Leonard Bernstein, Tomaso Albinoni, W. Amadeus Mozart, Eduardo Dı Capua'nın eserlerini seslendirdi. Ankara, İzmir operaları ile Çukurova Devlet Senfoni Orkestrası'ndan 14 orkestra sanatçısının katılımı ile 79 kişilik dev kadroya ulaşan MDOB orkestrasının eşlik ettiği, yaklaşık 2 saat süren konser sonunda tüm solistler bir araya gelerek 'O sole mio' napolitenini seslendirerek salonda bulunanlar sanatseverlerden uzun süre alkış aldı.    Röntgen/ler
Kaçak hakikat
“Saatin tik takları arasında yaşamak…” Lawrence Durrell’in “Clea” adlı romanında vardı. Yazarken zamanın elinden kurtulduğumu hissediyorum, ama bir gazete yazısı nasıl zamansız olabilir ki? “İskenderiye Dörtlüsü”nü okuduğum günlere dönüyor zihnim, kendi zamansızlığında. Beyoğlu, yağmurlu sokaklar, öğrenci evlerinde, izbe bar köşelerinde kendimizi, aşkı ve hayatı sorguladığımız günler. Kanımız kaynatacak ne çok fikir vardı. Var mı hâlâ? Fikirler bir yere gitmez, karşılaşmanız ve baştan çıkmanız ya da baştan çıkarmanız gerekir. Aşk gibi… Kendinizi teslim edince yaşayacağınız bir büyü. Sonu nasıl olur bilinmez, düşünülmez de… Sonunu düşündüğün şeyden korkarsın çünkü, önce yaşamaktan… O kadar ağır ve acı olaylar yaşandı, öylesine derin bir belirsizlik ve tehlikeyle kuşatıldık ki, içimiz dışımız gündem oldu. Her an tetikte, her an büyük ve öncekinden daha saçma, berbat, acı bir şey olacak duygusuyla yaşamanın bedeli, şöyle sakince zamanın dışına çıkıp fikirlerle buluşmayı imkânsızlaştırdı, önemsizleştirdi. Tam tersinin olması gerekmez miydi? Asıl şimdi, kanımızı kaynatacak fikirler lazım değil mi? Aragon’un yeni çıkan, 91 yıl sonra Türkçeye çevrilmiş “Paris Köylüsü” romanını okurken de bu duyguyu yaşadım. Gerçeküstücülerin kendinden eminliği, yeni bir şey söylüyor olmanın coşkusu… Kanı kaynayan bir dolu genç… Aragon, 26 yaşındayken yazdığı romanın önsözünde, “kaçak hakikat”ten bahsediyor örneğin, bakışların sırt çevirdiği topraklardaki kapkara bir krallıkta gezinen. Yazmak, “kaçak hakikat”in peşinde, o kapkara krallığa ait topraklarda yolculuğa çıkmak... Peşinde olduğun hakikate belki hiçbir zaman kavuşamayacaksın, ama o yolculuğun kendisi bir hakikate dönüşebilir, dönüşüyor… Winnicott’ın “Oyun ve Gerçeklik”te yazdığı gibi, “dünya ve dünyayla ilgili ayrıntılar sadece uyulması gereken ya da uyum talep eden bir şey olarak” yaşanırsa, bu boyun eğiş birey için bir boşunalık duygusunu da beraberinde getirir; hiçbir şeyin önemli olmadığı, hayatın yaşamaya değmediği düşüncesine neden olur. Kitle kültürü ve şu dillerinden düşmeyen çoğulculuğun dayattığı şey, insanın kendisinden ve hakikatten vazgeçmesi değil mi? O yüzden mi, iktidara boyun eğenlerin umurunda olmuyor hakikat? Önümde karbonatlı çay ve kitaplar, geçip giden gemilere bakıyorum balıkçılar kahvesinde. Balıkçıların dönmesini bekleyen şu kedilerle aramda bir fark yok. Gemilerden birine atlayıp açık denizlere gitme hayali bile kurmaz oldum. İstanbul’u keşfetme isteğiyle de yanıp tutuşmuyorum artık, sanki her şeyini biliyormuşum gibi. Hayal kırıklıklarıyla baş edemediğim için belki de. Aragon’un 1920’lerdeki Paris’i başka bir gözle, kaçak hakikatin peşinde sokak sokak yazdığı gibi, ben de İstanbul’u yazamaz mıyım? Walter Benjamin, “Pasajlar”ı yazma fikrini, Aragon’un bu romanından esinlenmiş. Benjamin, “bugünü düşle bağıntılı olan uyanık dünya niteliğiyle yaşayabilmek için”, olup bitenin bir düşün yoğunluğu içerisinde ele alınması gerektiğini yazmıştı. Tarihçi, bir tür düş yorumcusu gibi olmalıydı, işte o zaman kaçak hakikate yaklaşabilirdik. Benjamin, gerçeğin kitlelere, kitlelerin de gerçeğe göre şekillendiğini yazmıştı. Nazilerin yükselişine tanık olduğu o günlerde, faşizmin, “kurtuluşunu, kitlelerin kendilerini ifade edebilmelerini (elbet haklarını tanımaya yanaşmaksızın) sağlamakta” bulduğunu görmüştü. Bu anlamda çoğulcuydu faşizm. Faşizmin siyaseti estetize etmesine karşılık, komünistlerin sanatı politize etmeleri gerektiğini söylüyordu ısrarla. Çayımdan son yudumu alıp iskeleye çıkıyorum. “İskenderiye Dörtlüsü”nü okuduğum günleri, kanımı kaynatan fikirleri düşünüyorum. Şöyle yazmıştı Durrell, “Clea”da: “Büyük aşk okulları doğacak, duyusal bilgiyle zihinsel bilgi hızlarını birbirlerinden alacaklar. İnsan denilen hayvan kafesten çıkarılacak, bütün taşlaşmış inanç artıkları, pis kültür samanları temizlenecek…” Açık denizlere doğru geçip giden gemilere bakıp gülümsüyorum, Durrell’in “Hayat her şeyin efendisidir. Aklın doğasına aykırı biçimde yaşamaktayız. Gerçek öğretmen dayanma gücüdür” sözünü hatırlayarak… Oyuncu Fadik Sevin Atasoy'a ABD'de ırkçı tepki
Müslüm Gürses'in hayatı animasyona uyarlandı
Süper Kahramanlar Yedi Yetmiş'te!
Yedi Yetmiş dergi, Süper Kahramanlar dosyası hazırladığı mart sayısıyla raflardadaki yerini alıyor. Aylık Çocuk, Edebiyat, Kültür dergisi Yedi Yetmiş'in mart sayısı, Süper Kahramanlar dosyasıyla raflardaki yerini aldı. Barış İnce’nin genel yayın yönetmenliğini, Haydar Ergülen’in edebiyat danışmanlığını yaptığı aylık Çocuk, Edebiyat, Kültür dergisi Yedi Yetmiş, yeni sayısıyla bayilerdeki yerini aldı. Mart sayısında Superman, Batman ve Örümcek Adam’ın dünyasına giren dergi, ünlü edebiyatçı Sunay Akın’ın anlatımıyla süper kahramanların doğuşundan günümüze dek geçirdikleri değişimlere ve yaşadıkları serüvenlere yer veriyor. SÜPER KAHRAMANAR EVİNİZDE! “Her çocuk birer süper kahramandır, dünyayı onların hayal gücü kurtaracaktır” sözüyle Örümcek Adam, Superman ve Batman’i bir araya getiren dergi, çocuklara süper kahramanlar posteri hediye ediyor. BİRÇOK AKTİVİTE BU DERGİDE Birçok önemli edebiyatçının eserleriyle yer aldığı Yedi Yetmiş Dergi'de; tekerlemelerden bulmacalara pek çok eğlenceli ve eğitici aktivite de yer alıyor. Çocukların zihin egzersizi yapmalarını sağlayacak çizimli sudoku ve bulmaca, yemek yapma becerilerini geliştirmeleri üzerine hazırlanan “komik menü”, yabancı dillere aşinalık kazanmalarına yardımcı olacak “10 farklı dilde yabancı kelime öğrenme aktivitesi”, birbirine benzer iki resim arasındaki 7 farkı bulabilecekleri “farkları bul” oyunu, mart sayısına özel Örümcek Adam maskesi yapma aktivitesi ve daha fazlası… Yedi Yetmiş, Yay-Sat bayileri, D&R, Migros, Carrefour, KİPA mağazalarında ve kitabevlerinde okuyucularını bekliyor.  Grammy ödüllü Gonzalo Rubalcaba İstanbul'da
Yaşar Kemal’i 10 Sözüyle Hatırla, Demirin Tuncuna Kalma…
İstanbul Film Festivalinde sınırları zorlayan filmler: Mayınlı Bölge
İstanbul Kültür Sanat Vakfı (IKSV) tarafından 5-15 Nisan tarihleri arasında gerçekleştirilecek 36. İstanbul Film Festivali heyecanı yaklaşıyor. 36. İstanbul Film Festivali’nin tarzı, yaklaşımı, tekniği ya da anlatımı farklı, alışılmadık, öncü, bazen zorlayıcı, sivri, bazen deneysel filmlerden oluşan Mayınlı Bölge bölümü özellikle keşifçi sinefillere sesleniyor. Sinemanın aykırı ruhları Mayınlı Bölge’de bir araya geliyor. Mayınlı Bölge bölümünde yer alan filmler; Grave / Raw Avrupa Fantastik Film Festivalleri Federasyonu’nun Avrupa Yapımı En İyi Fantastik Film ödülünü, Cannes’da FIPRESCI Ödülü’nü, Sitges’de En İyi Yeni Yönetmen, Genç Jüri Ödülü’nü, Londra Film Festivali’nde En Yaratıcı Film Ödülü’nü kazanan Raw, baştan sona diken üzerinde izlenen hem şaşırtıcı ve rahatsız edici bir gerilim filmi. Raw, tür filmleri meraklılarının uzun zamandır merakla bekledikleri, kimi izleyicilerin fenalaşıp bayılmasına sebep olan, son yılların en yaratıcı ve kanlı filmlerinden. Julia Ducournau’nun yönetmenliğini üstlendiği film, okulda zorla çiğ et yedirilen vejetaryen bir kızın gerçek doğasının açığa çıkışını anlatıyor. Raw, yalnızca konusuyla değil görselliğiyle de büyük övgü topladı. Vahşi Bölge / La Región Salvaje / Untamed Meksika sinemasının büyük yeteneği yönetmen Amat Escalante, Vahşi Bölge’de ülkesindeki muhafazakârlık, homofobi ve şovenizmi fantastik öğelerle bir araya getiriyor. Filmini geçen yıl hayatını kaybeden Andrzej Zulawski’nin Possession’ına ithaf eden Escalante, Venedik Film Festivali’nde ve Austin Fantastik Film Festivali’nde En İyi Yönetmen ödülünü kazandı. Sert, gerçekçi ve sosyal yönü güçlü filmlerle tanınan Amat Escalante’nin festivalde daha önce Sangre / Kan, Los Bastardos / Piçler, Heli adlı filmleri gösterildi. Sakatat / Gorge Coeur Ventre / Still Life Maud Alpi’nin yer yer izleyicinin tüylerini ürpertecek ilk filmi Sakatat, izledikten sonra uzun bir süre aklınızdan çıkmayacak, belgeselle kurmaca arasında bir yerde duran sert bir film. Locarno Film Festivali’nde Sanat Barış Ödülü, Fransz Akademisi’nden Louis Delluc En İyi İlk Film Ödülü’nü alan Sakatat, bir köpeğin gözünden bir mezbahada olan bitenleri gözlemliyor. Safari Avusturya toplumunun en karanlık noktalarını günışığına çıkaran sıra dışı sinemacı Ulrich Seidl’ın önce Venedik, ardından da Toronto film festivallerinde gösterilen son filmi Safari, yine rahatsız edici, yine kışkırtıcı ve şaşırtıcı. 2015’te In the Basement / Bodrumda filmini festivalde izlediğimiz Seidl bu kez de Afrika’ya av amacıyla giden Avrupalı turistleri, Afrikalı yerli çalışanları ve av sürecini tüm vahşeti ve açıklığıyla izliyor. Safari bir yanıyla av turizmi gibi tartışmalı bir konuyu ele alırken, bir yandan da insan doğasının zihni zorlayan yönlerini da kurcalıyor. Süper Karanlık Zamanlar / Super Dark Times Rotterdam Film Festivali’nin Parlak Gelecek bölümünde Şubat ayında dünya prömiyerini yapan Süper Karanlık Zamanlar, 1990’larda, internet, sosyal medya, cep telefonlarının olmadığı günlerde geçen; arkadaşlık, cinayet, şüphe, suçluluk üzerine bir gençlik filmi. Tanınmış görüntü yönetmeni Kevin Phillips’in yönettiği ilk filmi, güçlü performanslara dayanan parlak bir Amerikan bağımsızı. Sonuncu / Akher Wahed Fina / The Last of Us Venedik Film Festivali’nde En İyi İlk Film Ödülü’nü kazanan Sonuncu, Tunuslu sinemacı ve video sanatçısı Ala Eddine Slim’in ilk uzun metrajlı filmi. Art arda Sahra Çölü, deniz, sık bir ormandan geçen bir adamı izleyen Sonuncu, kendini bulma hakkında felsefi bir hikâyeyi hiç diyalog kullanmadan anlatıyor. Sonuncu, mülteciler ve göçmenlik konusuna alışılmadık bir yaklaşımla eğiliyor. Kékszakállú Arjantin sinemasının genç ve parlak ismi Gastón Solnicki, filminin ilhamını ve ismini Béla Bartók’un tek operası A kékszakállú herceg vára’dan (Mavi Sakal’ın Şatosu) alıyor. Venedik Film Festivali’nde Ufuklar Bölümü’nde FIPRESCI Ödülü’ne layık görülen Kékszakállú, Arjantinli üst-orta sınıftan genç kızların büyüme sancılarını sıcak yaz günlerini fon alarak takip ediyor ve ülkesinin sosyal sıkıntılarına eğiliyor. Plac zabaw / Playground 2016’nın en tartışmalı ve seyri en zor filmlerinden olan Playground, çocukların dünyasındaki acımasızlık ve şiddeti son derece soğukkanlı bir şekilde perdeye taşıyanbir yapım. , Gdynia Film Festivali’nde Bartosz M. Kowalski'ye En İyi Yeni Yönetmen ödülü getiren ve gerçek olaylardan esinlenen Playground, ilk gösterimini ana yarışmada yer aldığı San Sebastian Film Festivali’nde yaptı. Dağ / Monte Ortaçağda geçen bir irade, kararlılık, cesaret hikâyesi anlatan Dağ, gölgesi yüzünden topraklarında hiçbir şeyin yetişmediği dağı tek başına, kazmayla parçalamaya niyetlenen bir adamı izliyor. Venedik Film Festivali’nde prömiyerini yapan Dağ, Amerika’da yaşayan İranlı auteur yönetmen Amir Naderi’nin 2011’den bu yana çektiği ilk film. Ahmet Hakan: Konuşsanıza Hulusi Paşa
Hürriyet'in attığı 'Karargah rahatsız' manşetinin yankıları sürerken, Ahmet Hakan bugünkü köşesinde Genelkurmay Başkanı Hulusi Akar'a seslendi. Hakan, Akar'a seslendiği köşe yazısının başlığında, 'Konuşsanıza Hulusi Paşa! Neden susuyorsunuz ki?' ifadelerini kullandı. Ahmet Hakan'ın yazısının ilgili bölümü şöyle: HULUSİ Paşa! Neden susuyorsunuz? Konuşsanıza! Desenize: - Hürriyet’teki haberin arkasında biz varız. O haberle biz, Genelkurmay’a yönelik haksız eleştirilere cevap verdik. - Söylediklerimiz içinde tek bir harfle bile olsa Cumhurbaşkanı’na ya da hükümete yönelik bir sözümüz yok. - Seçilmiş Cumhurbaşkanı’na ve hükümete laf etmek ne haddimize! - Biz demokrasiye bağlıyız ve bunu kimseye sorgulatmayız! - Biz ki FETÖ’cülerin darbe girişimini püskürtmüş, onların vaatlerini elimizin tersiyle itmiş askerleriz. - Bizim rahatsızlığımız Cumhurbaşkanı’ndan, hükümetten değil, bizim rahatsızlığımız bize yönelik haksız eleştirilerden. - Biz sadece Genelkurmay’a yönelik haksız eleştirilere cevap verdik. - Bizim yaptığımız açıklamayı çarpıtmak kimseye bir şey kazandırmaz. - Bizim üzerimizden Hürriyet’e yüklenmek, Hürriyet’e büyük haksızlıktır. - Rahatsızlığımızın tek bir adresi var: Bize yönelik haksız eleştiriler yapanlar! - Bize yapılacak en büyük hakaret bize potansiyel darbeci muamelesi yapmaktır. Hulusi Paşa! İşin doğrusunun bu olduğunu bildiğiniz halde... Neden susuyorsunuz? Konuşsanıza. Nedir sizi hakkı söylemekten alıkoyan? Nedir? (Yazının tamamını buradan okuyabilirsiniz) Oscar Ödülleri 2017: Kimmiş kimmiş?
Yıllardan beri ödül törenlerini yazarım. Sadece Oscar’ın hemen öncesinde değil, bütün belli başlı ödül törenlerinin ertesinde. Zaten yılın yarısından çoğu “ödül mevsimi” adıyla anılıyor. Haliyle insana da bıkkınlık veriyor. Gazetelerin, dergilerin sinema yazarlarının tahminlerinin ardı arkası kesilmiyor. Ancak, bir aday daha sezonun başlangıcında garanti gözüyle bakılır hale gelirse, zamanla gerileme ihtimali de yüksek oluyor. Örneğin, Casey Affleck En İyi Erkek Oyuncu dalında yavaş yavaş geriye düşmeye başlamıştı sanki. Oyuncuların ve oyuncu birliği SAG’ın çok sevdiği Denzel Washington “Fences” ise ilerliyordu. Olmadı ama, Affleck, biraz “Manchester by the Sea”deki halini andırarak sahneye çıktığında, kendisine örnek olduğunu söylediğini Washington’ın gözleri yaşarmıştı. Ödüllü aktörün üç yaş büyük ve pek şöhretli ağabeyi gözlerinde yaşlarla kardeşine sarıldı. Ayrıca küçük Affleck’in de hakkını yememek gerek. Gus Van Sant’ın “Gerry”sinde (Matt Damon’la birlikte) oynamış, hem de iyi oynamış birinden söz ediyoruz. “Fences”daki rolüyle gene ‘garanti’ sayılan Viola Davis ise, akıllıca bir kararla En İyi Yardımcı Kadın Oyuncu dalında aday gösterilmesinin faydasını gördü. Son dönemde gişesi yükselen “Hidden Figures/Gizli Sayılar”ın aynı daldaki adayı Oscarlı Octavia Spencer (The Help) bile onun uykusunu kaçırmadı. Viola Davis aynı zamanda çok da duygulu bir konuşma yaptı. Baştan favori “La La Land” ise, gene son dönemde tartışılmaya başlanmıştı. Öbür filmlerin hikâyeleri daha ciddiydi, daha insaniydi, vs. Damienne Chazel’in yönettiği film ise sadece müzikaldi, ayrıca müziği de öyle aman aman bir müzik değildi, hatta çalıntıydı gibilerden yazılar çıkmaya başlamıştı orada burada. Ama filmi sevenler de ayağını sıkı basıyordu. Ne var ki, “Moonlight/Ayışığı’nın da yıldızı parlamaya başlamıştı. Zaten törenin ilk ödülü En İyi Yardımcı Erkek Oyuncu dalında’ydı. Mahershala Ali bu dalda ödül alan ilk Müslüman oyuncu oldu. Ama bu sefer “Ben Müslümanım” demedi. Ne yazık ki, moda bölümü ile Kırmızı Halı’yı başarıyla uyuyarak atlattığım için, onun ödül alışını göremedim. Sonra sabah 8 buçuğa kadar gözümüzü ayırmadan izledik. İyi de oldu. Çünkü bu yılki, 89 uncu Oscar töreni, diğerlerine kıyasla aklı başında bir törendi. Politik olmaya politikti ama öldürücü değil. Bir defa Trump törene bulaşmadı. Hatta sunucu Jimmy Kimmel bir ara, “Hayret ediyorum, Trump’ın iki saattir sesi çıkmıyor. Acaba arasam mı? Merak ettim” gibilerden bir şey söyledi ama cevap alamadı. Ne var ki, Kimmel bunun dışında Trump’ı sık sık andı. Diğer ‘adam’ı ise, epeyce bir süredir aralarında ‘sahte’ bir kavga olan Matt Damon’dı. Fırsat bulunca birbirleriyle uğraştılar. Trump’ın salonda fiilen bulunmayışı zaten hiç kimse tarafından unutulmamıştı. Oscar ödül sahibi (Separation) ve bu yıl da Yabancı Dilde En İyi Film adayı (The Salesman / Satıcı) Asghar Farhadi, Trump’ın yedi ülkelik yasağı nedeniyle törene ve A.B.D.’ye gelmedi. Bu daldaki diğer adaylar bu konuda ortak bir bildiri yayınladı. Farhadi’nin yerine mesajı nakleden kişi, “Ülkemin ve diğer altı ülkenin insanlarının A.B.D.’ye girmesini engelleyen insanlık dışı karar nedeniyle, onlara saygısızlık etmemek için gelmedim” dediğini duyurdu. Ödül veren Geal Garcia Bernal ise, bir Meksikalı, Güney Amerikalı, göçmen ve insan olarak Trump’ın planladığı duvarı protesto etti. Eğlenceli şeyler de vardı. Tavandan iki kez şeker, bir keresinde de doughnut yağdı. Şehir turunda bir müze gezisine gittiklerini sanan bir otobüs dolusu halk, kendilerini Oscar salonunda bulunca hayli şaşırdı. Yaşlı bir karı-kocaya Denzel Washington nikâh tazeledi. Herkes Meryl’in elini sıktı, öptü, yanağından öptü. Ön sıradakiler, ağızları açık, hayret içinde ve ellerinden telefonları düşmeyen beklenmedik misafirlere iyi davrandı. Nedense bende, uslu köpeklere ödül veriyorlarmış gibi bir his uyandırdılar ama herhalde benim kötü niyetimdendir. Yani biraz, “Ayy! Ne şeker!” gibi. El sıkmaya ve fotoğraf çekmeye tenezzül etmeyen mavi tişörtlü ve çantalı arkadaşa saygılarımızı sunarız. Ama en güzeli en sondaydı. Ellinci yılı şerefine en iyi filmi ilan edecek olan Warren Beatty ile Faye Dunaway hiç görmediğimiz bir olaya neden oldu. Beatty kâğıdı Dunaway’e verdi. O da “La La Land” diye ilan etti. Tam filmin üç yapımcısı teşekkür konuşması yaparken, Kimmel ve diğer görevliler koştu, özür dilediler, aslında “Moonlight’ın kazandığını söylediler. Daha sonra görevli şirket özür dilemiş. Meğer “Moonglight” yerine üzerinde “Emma Stone” “La La Land” yazan bir not vermemişler mi? Yönetmeni mi kim aldı? Oscar tarihinde en genç yönetmen unvanını alan Damien Chazelle. Ama En İyi Film kaosu onu kızdırmış olmalı ki, gazetecilerle konuşmadı. Ben ayrıca Türkiye’deki ekibi de kutlamak istiyorum. Aklı başında, esprisi de, bilgisi de eksik olmayan güzel bir sunumdu. Oscar 2017 dahil tarihin en büyük 9 ödül töreni fiyaskosu
Pazar günü düzenlenen Oscar Ödül Töreni'nde en iyi film ödülünün yanlışlıkla La La Land'e verilmesi eğlence sektörü tarihine geçti. La La Land takımı ödül konuşmasını ortasındayken, ödülün asıl sahibinin siyah bir gencin çocukluğundan yetişkinliğine kadar hayatını üç bölümde işleyen Moonlight olduğu açıklandı. Ancak Pazar günki kafa karışıklığı canlı ödül törenlerinde yaşanan ilk gaf değil. İşte büyük ödül törenlerinin tarihinde yaşanan diğer sekiz büyük fiyasko.  2016 Mobo ödülleri'nde en iyi şarkı ödülü R&B grubu WSTRN'e verildi. Ancak sunuculardan birinin zarfların karıştığını söylemesiyle gerçek kazananın MC Abra Cadabra olduğu anlaşıldı. WSTRN ise anlaşılması bir saat süren hata nedeniyle bu süre boyunca ödülün kendilerine ait olduğunu zannetti.  Dünyanın en kısa hükmü güzellik kraliçesi Miss Kolombiya, Ariadna Gutierrez'inki olabilir. 2015 Miss Universe yarışması sunucusu Steve Harvey, kazananın ismini yanlış anons etti. İlk önce Miss Universe olarak taç giyen Gutierrez, daha sonra gerçek kazananın Miss Filipinler Pia Alonzo Wurtzbach olduğu açıklanınca tacından vazgeçmek zorunda kalmıştı.  ABD'li şarkıcı Taylor Swift, 2009 MTV Video Müzik Ödülleri'nde You Belong With Me şarkısının videosu için en iyi kadın video ödülünü kazandı. Ancak, konuklardan Kanye West, bu kararı kabul etmedi. Swift daha teşekkür konuşmasını yapmaya başlayamadan, West mikrofonu genç şarkıcının elinden alarak Beyonce'nin ödülün gerçek kazananı olması gerektiğini söyledi. Swift ise ağzı açık kalakalmıştı.  2010'da Avusturalya'nın Yeni Top Modeli yarışmasında bir karışıklık yaşandı. Ünlü medya işadamı Rupert Murdoch'un gelininin sunduğu yarışmada Kelsey Martinovic adlı modelin yanlışlıkla yarışmanın kazananı olduğu açıklandı. Martinovic daha konuşmasının yarısındayken, oylamada birbirine oldukça yaklaşan modellerin arasından, ödülü aslında 18 yaşındaki yarışmacı Amanda Ware'in kazandığı düzeltmesi yapıldı.  X Factor yetenek yarışmasının sunucusu Olly Murs belki yanlış kazananı açıklamadı ama o da kaybedeni yanlış zamanda açıkladı. Murs, 2015'te X Factor yarışmacısı Monica Michael'ın jüriden 3 olumsuz oy aldığını düşünerek Michael'ın yarışmadan ayrılacağını açıkladı. Ancak Michael yalnızca 2 olumsuz oy almış ve son karar seyirciye kalmıştı. Halk oylaması sonucunda yine de kaybeden Michael oldu, ancak herkes bunun önceden ayarlandığını düşündü.  2002 MTV Video Müzik Ödülleri doğum günüyle aynı güne gelen Pop Kralı Michael Jackson'ı, Britney Spears doğum günü pastasını kesmek için sahneye çağırdı. Ancak sanatçıya duyduğu hayranlığını belirtmek isterken Jackson'ın "milenyumun sanatçısı" olduğunu söyleyince Jackson ödül kazandığını sandı. "İndiana'da yaşayan küçük bir çocukken biri bana bir müzisyen olarak 'milenyumun sanatçısı' seçileceğimi söyleseydi inanmazdım" dedi, Tanrı'ya, annesine, Diana Ross'a ve sihirbaz David Blaine'e teşekkür etti.  Cannes'daki 2009 NRJ Müzik Ödülleri'nde Katy Perry yanlışlıkla 'en iyi uluslararası şarkı' ödülünü kabul etti. Ama ödül aslında Rihanna'ya verilecekti. Perry albümü One of the Boys ile 'en iyi uluslararası albüm' ödülünü kazanınca yanlış anlaşılmanın yarattığı utanç biraz olsun hafifledi.  2000 yılındaki Brit Ödülleri'nde DJ Brandon Block bir şey kazandığını zannederek sahneye çıktı. Ama aslında gitarist Ronnie Wood ve American Beauty filminin oyuncusu Thora Birch, en iyi film müziği ödülünü Notting Hill filmine vermek üzereydi. Block daha sonra oldukça sarhoş olduğunu ve arkadaşlarının kendisini ödül kazandığına inandırdığını söyledi. Güvenlik Block'u sahneden uzaklaştırdı, Wood ise içkisini kafası karışan sarhoş DJ'in üstüne döktü. (BBC Türkçe) Küba Marquez'in heykelini dikti
Oxford Dictionaries'den klavye aktivizmi için yeni sözcük: Clicktivism
Oscar’daki skandal için özür
Oscar ödüllerinin oylama sürecini 83 yıldır denetleyen PricewaterhouseCoopers (PwC) şirketi, yaşanan skandal için bir özür açıklaması yaptı. PwC şirketi tarafından yapılan yazılı açıklamada, başta Aşıklar Şehri (La La Land) ile Ayışığı (Moonlight) filmlerinin ekipleri ve ödülü yanlış takdim eden Bonnie and Clyde filminin efsanevi oyuncuları Faye Dunaway ile Warren Beatty’den olmak üzere tüm seyircilerden özür dilendi. Açıklama şöyle: “En İyi Film anonsu yapılırken yaşanan hatadan dolayı, Moonlight ve La La Land ekiplerinden, Warren Beatty, Faye Dunaway ve Oscar seyircilerinden özür dileriz. Sunuculara bir hata sonucu yanlış kategorinin kartı verildi ve bu durum anlaşıldığı anda ivedilikle düzeltildi. Bunun nasıl yaşandığını anlamak üzere inceleme yapıyoruz ve yaşananlardan ötürü derinden pişmanlık duyuyoruz. Adayların, Akademi’nin, ABC kanalının ve Jimmy Kimmel’ın durumu nezaketle karşılamalarından dolayı minnettarız.” Ne olmuştu? Gecenin en önemli ödülü olan “Yılın En İyi Filmi”ni anons etmek üzere sahneye Warren Beatty ve Faye Dunaway çıktı. Beatty, içinde “Emma Stone, La La Land” yazan zarfı görünce bir hata olduğunu anladı ve uzun bir süre duraksadı. Ancak Dunaway hızla kağıtta yazanı okuyunca büyük skandal yaşandı. Kazanan Aşıklar Şehri (La La Land) olarak açıklandı. Film ekibi sahneye gelip teşekkür konuşmasına başladıktan kısa süre süre En İyi Film Oscarı'nın bulunduğu zarfın karıştığı anlaşıldı. Törenin sunucusu Jimmy Kimmel, olayın sorumluluğu üstlendi ve “Bunun için kendimi suçluyorum. İçine edeceğimi biliyordum. Bir daha gelmeyeceğime söz veriyorum” dedi. Teneke Trampet’in ikinci albümü Kalan Müzik’ten çıktı: “OLMAZ”
Game of Thrones'da oynuyan oyuncu hayatını kaybetti
Oscar'da yapılan 'yanlış anons' skandalıyla ilgili açıklama
Tatlıses'ten Erdoğan'a mesaj: Sayın cumhurBAŞKAN'ım...
Oscar töreninde sunucu Trump'a tweet attı
Tolga Çevik trafik kazası geçirdi
John Steinbeck, 115 yaşında...
Soğuk Savaş döneminde ABD'de 'sosyalist' damgası yemekten korkmayan romanlarında göçmenleri, işçileri, evsizleri, fakir köylüleri konu alan John Steinbeck'in bugün 115. doğum günü... 27 Şubat 1902 yılında ABD'nin Kaliforniya eyaletinin Salinas kentinde bir ırgat ailesinin çocuğu olarak dünyaya gelir. Steinbeck'in babası Prusyalı muhasebeci annesi ise irlandalı göçmen bir aileye mensuptur. Küçük yaşlarda yaşıtları gibi o da hem okuyarak hem de yaz aylarında çiftliklerde çalışarak zamanını geçirir. 1920-1926 arasında aralıklarla Stanford Üniversitesi'ne devam etti. Öğremini sürdürebilmek için duvarcılık, boyacılık, kapıcılık, eczacılık gibi işlerde çalıştı. Okulu bitiremedi. Öğrencilik yıllarında başladığı yazmayı sürdürdü. Irgatlık ve işçilik yaparken edindiği deneyimler, eserlerinde işçilerin yaşamlarını gerçekçi bir dile anlatmasına büyük katkı sağladı. Steinbeck, 1930'da ilk eşi Carol ile evlenir. Büyük Buhran döneminde ailesinin desteğiyle tam zamanlı yazmaya başlar. İlk dikkat çekici kitabı Tortilla Flat 1935'te, sonraki birkaç yıl ise Bitmeyen Kavga,Gazap Üzümleri ve Fareler ve İnsanlargibi üst üste başarılı romanlar getirir. Birçok eyalette yasaklanıp toplatılan Gazap Üzümleri ise1940 yılında kurgu dalında Pulitzer Ödülünü kazandı. II. Dünya Savaşı yıllarında daha çok ideolojik eserler verdi. İzleyen yıllarda politikadan uzak, eğlendirici yanı ağır basan duygusal öğelerin de yer aldığı eserler ve senaryolar yazdı.1962'de edebiyata katkılarından dolayı Nobel Edebiyat Ödülü'ne layık görüldü. Yaşamının ilerisinde üst üste iki kere ABD Başkanı seçilen Lyndon Johnson'ın danışmanlığını yapar. 1968'e gelindiğinde Steinbeck zamanının dolduğunu hissederek doktoruna yazdığı bir mekup yazar. Mektubunda artık fiziki durumunun hayatta kalmasına izin vermeyeceğini iliklerinde hissettiğini söyler. Steinbeck 20 Aralık 1968 tarihinde bir kalp krizi sonucu hayatını kaybetti. Vasiyeti doğrultusunda yakılarak külleri Salinas, Kaliforniya'daki, ebeveynlerinin de yattığı aile mezarlığına gömüldü. John Steinbeck'in doğumunun 115. yıl dönümünde dünya klasiklerine giren kitaplarından bir kaçı...  Kontrol edilemez denize açılma ve korsanlık tutkusuyla Karayipler'e sürüklenen genç Henry, 17. yüzyıl İspanyol İmparatorluğu'nun yüreğine korku salan ünlü bir kaptan olur.Onun asıl amacı ise bölgede efsane olan La Santa Roja adlı gizemli bir bayanı bulmak ve Altın Kupa'ya sahip olmaktır.  1929 Dünya Ekonomik Bunalımı, aslında Amerika'da başlamıştır. Küçük toprak sahiplerinin bankalar ve tüccarlar tarafından aldatıldığı, insanların kuraklık, yoksulluk, zorbalık veya sadece açlık yüzünden evlerini terk etmek zorunda kaldığı ve 1930'larda 3 milyon insanın Kaliforniya'ya yeni bir yaşama başlamak için yerleştiği zor yıllarda, bireysel ailenin parçalanışı anlatılırken aynı zamanda bütün göçmenlerin de tek bir aile haline gelişi vurgulanmaktadır.  Bu kitabında meyve toplayıcı işçilerin grevini anlatırken, onların elebaşları olarak nitelendirdiği Marksist-Leninistdüşünceye bağlı iki işçinin yaşadıklarını da ele almaktadır.  İlk defa 1937 yılında yayınlanan eser, iki gezgin çiftlik işçisi olan George Milton ve Lennie Small'unbüyük bunalım sırasında Kalıforniya'da yaşadıkları trajik olayları anlatır. İnci  Meksikalı inci avcısı Kino dünyanın en büyük incisini bulduğunda, yoksulluk içinde geçen hayatının artık değişiceğine inanır. Sonunda karısı Juana ile kilisede nikah töreni yapabilecek, oğulları Coyotito'yu okula yollayabilecektir. Bu hayalleri kuran Kino, incinin komşularında uyandırdığı kıskançlığı göremez. Steinbeck Meksika tarafına doğru yaptığı bir yolculukta, La Paz bölgesinde Kino'nun hikâyesini duyar. Bu hikâye Meksika'da çok meşhurdur. Kino bir gün bir inci bulur, bu inci çok büyüktür ve çok değerlidir. Ancak Kino bu inciyi satamaz. Satıcılar fiyat kırarlar, Kino ve karısı diğer şehre giderler. Yolda başlarına kötü olaylar icra eder. Geri dönüşleri efsane olmuştur. Steinbeck bu hikâyeden çok etkilenmiş ve bir film çekmeye karar vermiştir. Yazdığı kısa roman bir film romanıdır. Kitapta birçok tema mevcuttur. Steinbeck'e göre bu kitap evrensel bir fikri taşımaktadır. Her okuyan bir çıkarım yapabilmelidir.  Konusu yazarın annesinin ailesi (Hamiltonlar) ve bunlarla sonradan ilişkisi olan Adam Trask'ı anlatmaktadır. Steinbeck bu romanda yolları bir noktada kesişen Hamilton ve Trask ailelerinin kuşaklara yayılan hikâyesini anlatmaktadır. Yazarın başyapıtı olarak görülen romanda, insanlık tarihi boyunca sözü geçen Habil ve Kabil'in hikâyesi ana eksen olarak alınmak koşuluyla suçluluk, sevgi, dostluk, nefret, bilgelik, özgürlük, bağlılık ve inanç gibi temel kavramlar çeşitli karakterlere yedirilerek anlatılmış; zaman zaman da İncil' de geçen bazı hikâyeler ile kahramanların hikâyeleri arasında parallellikler kurulmuştur     Oscar töreninde sunucu Kimmel'dan Trump'a tweet
Sanat tutkusu mücadeleye dönüşen bir kadın: Mihri Hanım
ZOZAN ÇETİN/ gaidadergi.com “Muhterem Nazır [Bakan] Beyefendi, Memlekete Meşrutiyet’le birlikte hürriyet, müsavat [eşitlik] uhuvvet [kardeşlik] geldi ama bütün bu nimetlerden sadece erkekler istifade ediyor, kadınlar hala olduğu yerde, bir adım bile ileri gitmiş değiller. Acaba bu imtiyaz nereden geliyor? (…) Bugün her yerde müsavat ve adaletten söz ediliyor. Fakat İnas Sanayi-i Nefise Mektebi [kadınlar için güzel sanatlar okulu] nerede? Hep yapılanlar erkekler için.” Sanıyorum ki buradaki pek çok yazıda, statü fark etmeksizin kadınların ezildiğine dair bir cümle kurdum. Bu, tekrara düşmek olarak nitelendirilebilir elbet fakat yaşamını okuduğum her kadın, bilhassa bu coğrafyanın kadınları cümleyi doğruladı. Evlenince uzun bir süre okuması, yazması yasaklanan Fatma Aliye, çocuk yaşta evlendirilen, yazması hoş karşılanmayan İhsan RaifHanım, resim sevgisi nedeniyle bedel ödemek zorunda kalan Mihri Müşfik, yüksek statüden kadınlardı ama bu, bazen aileleri, bazen toplum tarafından baskılanışlarını engellememişti. Mihri Hanım, 26 Şubat 1886 tarihinde İstanbul’da doğdu. Ailesi düşünülünce şanslı bir kadın olan ressam, eğitim konusunda da büyük bir avantaja sahipti. Ünlü ressam Zonaro’dan eğitim aldı. Resme duyduğu ilgisi günden güne artarken daha fazla eğitim alma isteği taşımaya başladı. Yurtdışında eğitimini sürdürmek istedi. Ancak o dönem için yüzyıllarca günah olarak algılanan resim konusunda gönderilmesi alışılmış bir şey değildi. Fakat Mihri Hanım kararlıydı. Nitekim bu eğitimi almak için İtalya’ya kaçtı. Roma’dan Paris’e geçti ve yaşamını portreler yaparak sürdürdü. Resim eğitimi için Paris’e gelen Galip Bey’den ders aldı. Güzel Sanatlar Akademisi’ne girdi. Ünlü ressamların atölyelerinde çalışmalara başladı. Darülmuallimat’ta resim öğretmenliği yapmak üzere İstanbul’a döndü. Bu esnada kadınların eğitim alabileceği bir sanat okulu için arkadaşlarıyla birlikte mücadele veriyordu. Bu mücadele 1914’te sonuç verdi, İnas Sanay-i Nefise Mektebi kuruldu. Mihri Hanım, daha sonra müdürü olacağı bu okulda, resim öğretmenliğine başladı. Fakat burada adeta bir kuşatma altındaydı. Öğrencilerine, ikna edip bulduğu gayrimüslim çıplak kadın modeller ile çalışma olanağını sağlayan Mihri Hanım erkek model sorununu da Arkeoloji Müzesi’nden getirdiği heykeller ile çözdü. Ancak heykel de olsa çıplak erkek modelle çalışmaları gericilerin tepkisine ve dedikodulara neden oldu. Açık yakınmalar, tepkiler ve gizli ihbarlar ile atölyesi basılmaya başlandı. Mihri Hanım bu sorunu heykel erkek modellerin beline bağladığı örtüyle çözdü. Mihri Hanım bu kez öğrencisi olan genç kadınları açık havada resim yapmaya götürmek istedi. Engellendi fakat daha sonra özel izin ve polis gözetiminde açık havada resim çalışmaları yapmaları iznini aldı. Gözlem altında, öğrencileriyle Gülhane Parkı, Köprüaltı, Üsküdar, Topkapı Sarayı’nda çalışmalar yürüttü. TAVRI ERKEK EGEMEN YAPIYI RAHATSIZ ETTİ İstanbul’da Mihri Hanım’ın tavırları erkek egemen yapıyı rahatsız etti. Sanat ve edebiyat ortamını elinde tutan erkeklerle rahat rahat görüşmesi dedikodulara yol açtı. İşgal güçlerince tutuklanan İttihat ve Terakki üyesi dostlarını hapishanede ziyarete gitmesi ile şimşekleri üstüne çekti. Üzerindeki baskılar arttı. İşgal güçlerinin baskınları ve görüştüğü kişiler üzerinde yoğunlaşan baskılara dayanamayarak yeniden yurt dışına kaçtı. Üst üste yaşadığı kayıpların acısını atlatmak amacıyla İtalya’dan Amerika’ya taşındı. Evliliği sonlanınca Mihri Rasim imzasını kullanan ressam, 1928’de New York’ta kişisel bir sergi açtı. Yıllar geçtikçe yoksulluk ile karşılaştı. 1954 yılında yaşamını yitiren Mihri Hanım, sanatçı kadının yalnızlaştırılması durumunu derinden yaşadı. Çoğu kaynağa göre kimsesizler mezarlığına gömüldü. Sanat tutkusu mücadeleye dönüşen Mihri Hanım, idealist bir ressamdı. Baskılara inat fırçasını, paletini ataerkiye teslim etmedi. Mücadele ile geçen yaşamı, zorluk içinde bitse de mücadelesi boşa gitmedi. Kadınların sanat yolunu açtı ve şahane eserleriyle adını tarihe yazdırdı. Kaynak: Yaşar Öztürk, İki Kadın Ressamımız Hale Asaf, Mihri Müşfik ve Acınası Yaşamları, Bütün Dünya, Mart 2001. Malik Aksel, İstanbul’un Ortası, Kapı Yayınları, 2011. (gaiadergi.com) En iyi film Oscarı'nın yanlışlıkla La La Land'e verildiği anlar
 89. Oscar Ödül törenleri ilginç bir olaya sahne oldu. En iyi film Oscarı'nın kazananını açıklamak için sahneye çıkan Warren Beatty, ilk başta La La Land filminin ismini açıkladı. Bunun üzerine Oscar oylama sistemini yöneten PricewaterhouseCoopers şirketinden iki kişi Brian Cullinan ve Martha Ruiz sahneye fırladı. Ödülü almak için sahneye çıkan La La Land filminin yapımcısı Jordan Horowitz, sonucun yer aldığı kartta yazan film isminin Ay Işığı (Moonlight) olduğunu söyledi. Bunun üzerine uzun bir süre seyirciler bunun bir şaka olduğunu düşündü, ancak daha sonra Jordan Horowitz ve Warren Beatty bunun bir şaka olmadığını anlatmak zorunda kaldı. Warren Beatty ise yaptığı hatayı sahneye beraber çıktığı Faye Dunaway'e atıfta bulunarak, "Zarfı açtım ve orada Emma Stone, La La Land yazıyordu; bu yüzden Faye sana bu kadar uzun bir süre baktım, şaka yapmaya çalışmıyordum" diyerek açıkladı. Törenin sunucusu Jimmy Kimmel ise Beatty'ye bir yandan gülerek "Bunu nasıl yaparsın?" diye sordu. Kimmel töreni, "Bu geceyi bir şekilde berbat edeceğimi biliyordum" diyerek kapadı. Belki Nepal’de bir yerde
Kulağımda çok heyecanlı bir albüm dönüyor. Kadrosunu Oğuz Can Özen, Sezer Koç, Orkun Atik ve Anıl Atik dörtlüsünün oluşturduğu indie rock ekibi The Away Days’in Pasaj Müzik aracılığıyla gelen ilk albümü Dreamed at Dawn bu. The Away Days… 2013 ortalarında ilk şarkılarından Galaxies’i duymuş ve kendi kendime “kim bunlar?” demiştim, hatırlıyorum. Onlarla 2014’te, Peyote konserlerinden hemen önce konuştuğum an da aklıma geliyor şimdi. Vokaldeki Can şöyle demişti: “Yalnızca ‘hadi bir albümümüz olsun’ diye düşünseydik bunu yapmak bizim için zor olmazdı. Sana şu kadarını söyleyeyim, hazırlıklar birkaç ay bile sürmez. Ama dert ettiğimiz sadece bir albüm yapmak değil. Gerçek bir albüm yapmak.” Açılıştaki Downtown’dan anlaşılan tam olarak bu: Dreamed at Dawn’ın derdi sadece bir albüm olmak değil. Gerçek bir albüm olmak. Başlarken değindiğim gibi heyecan dozu yüksek albümlerden Dreamed at Dawn. Uzunçalar toplamda sahip olduğu on iki şarkıda da bu sirayet gücünü yansıtmayı başarıyor. İki numarada ses veren Places to Go’dan beşinci sıradaki World Horizon’a, Less Is More’dan kapanışa yakın Now You Don’t Know’a kadar bütünlüklü ve asla yüzeysel olmayan bir albüm var burada. Bana sorsanız onların geride kalan beş yıllık kariyerlerinde sık aralıklarla servis ettikleri şarkılardan oluşan bir albüme de hayır demezdim. Best Rebellious, Calm Your Eyes, Sleep Well, Paris… Bunların her biri modern alt. rock etkileşimlerinin içinden geçen harika parçalar. Ama “daha iyisini yapmak istiyoruz” dercesine grubun bu yeni albümünde tamamen yeni şarkılar ses veriyor. Yeni sözler, doğru düzenlemeler, temeldeki janrlar yerinde dursa da yeni müzik. Bu riski The Away Days’in almasından salt bir dinleyici olarak mutlu olduğumu belirtmem gerek. Ne demiştik: “gerçek bir albüm.” 2014’teki o röportajdan Sezer’in sözlerini hatırlayarak kapatmak istiyorum. “Şarkı dilimizin İngilizce olması yalnızca yaptığımız müziğin oraya ait olmasından kaynaklı. Yoksa ne yurt içinde dedikleri gibi Londralı olmaya çalışıyoruz, ne de İstanbul’u evimiz olarak görüyoruz. Aslında hiçbir yere ait değiliz. Belki Nepal’de bir yerdeyizdir.” Trainspotting 2: Altın vuruş
Bundan yirmi bir sene önce orijinal filmi izlediğimizde 20’li yaşlarımızda olan çoğumuz için hayat her yöne devam edebilecek gibiydi. Böyle bir dönemde ‘Hayatı seç!.. Ama neden böyle bir şey yapmak isteyeyim ki? Yaşamayı seçmemeyi seçiyorum. Başka bir şeyi seçiyorum. Sebep mi? Sebebi yok. Neden eroin varken insanın bir sebebe ihtiyacı olsun ki…’ diye bağıran bir filmden etkilenmemek imkânsızdı. Hele ki izlediğiniz dönemde İstanbul’un underground tayfasındaydıysanız etkisi çok daha fazlaydı. Pek çok arkadaşımızı Tommy gibi Trainspotting sonrası dönemde kaybettik. Elbette ki eroin güzellemesi yaptığı düşünülen filmin suçu değildi bu ama o dönem gençlerin daha hızlı ve yıkım dolu bir hayat yaşamasında oldukça büyük rol oynamıştı. Sonuç olarak Trainspotting insanların hayatında öyle veya böyle yer etmiş bir film. İnsanlar bu filme değer veriyorlar. Anlayacağınız Trainspotting sadece sıradan iyi filmlerden değil. Dolayısıyla Trainspotting 2 (T2) de değil. T2 bizlerin de aradan geçen yirmi senesiyle ilgili, cesaretiniz varsa bu son nostalji altın vuruşunu bir kez deneyimleyin. Protesto ediyorum Ama pardon bunu bu ülkede bir sinema salonunda yapmanız mümkün değil. Eğer !f’te bilet bulup izleyemediyseniz ne yazık ki böyle bir şansınız yok. Neden? Çünkü böylesine kült bir filmin devam filmi olan T2 Türkiye’de vizyona girmeyecek! Evet, inanılır gibi değil ama ne yazık ki bu kadar önemli bir filmi vizyona sokmamaya karar vermiş birileri. Filmin dağıtımcısı Warner Bros. Türkiye bir türlü telefonlara bakmadığı için resmi açıklamaları nedir öğrenemedim. Ama her ne olursa olsun insanları bu filmden mahrum etmeye hakları yoktu. Bu filmi bu ülkeye uygun mu görmediler, yoksa salon ve bilet satışı tahminlerinin sonuçlarını beğenmediler yoksa !f’te gösterildi bahanesine mi tutundular bilemiyoruz. Bize, gençlerimize sadece Recep İvedik’leri layık gören bu vizyon sistemini, bu filmi vizyona sokmayanları en derin duygularımla protesto ediyorum. Yazık bu ülkedeki aydın gençlere yazık. Sen bu arada ne yaptın? !f basın gösterimi sayesinde eski arkadaşlarımız Mark, Simon (Sick Boy), Spud ve Begbie ile garip bir buluşma yaşadık. Aslında bakarsanız izlemesi çok kolay bir film değildi benim için. Bu filmin üzerimizde etkisinden ziyade hissettireceği nostaljiden çok çekindim. Ve korktuğum başıma geldi... Önce fırsat vardı, ardından ihanet... Üzerinden seneler geçti. Çok fazla şey değişti ama çok fazla şey de aynı kaldı. İlk filmin sonunda kaçan Mark’ın şehre geri dönüşü ile Spud, Sick Boy ve Begbie ile yarım kalan hesapları kapattıkları bu film bir kez daha bizleri keder, kayıp, neşe, intikam, nefret, dostluk, aşk, özlem, korku, pişmanlık, eroin, özyıkım ve intiharla örülü dünyasının içine çekti. Filmin bu saydığım çekim güçleri nostalji ile birleşince yüksek dozda sancılı bir sorgulama ve sadık devam izleyicisinin kendi geçirdiği yirmi yılı değerlendirmesini sağladı. Sen bu arada ne yaptın? O gün o filmi izlediğin dostun şu an nerede? Ben ne yaptım bu yıllarda, ne umdum ne buldum, nereye gidecektim neredeyim... Dostlarla buluşma Danny Boyle, Welsch’in iki romanını harmanladığı bu filmi büyük bir ustalıkla çekmiş. İlk filmden gösterdiği ikonik sahnelerle filmin etki alanını son derece genişletmiş, iki filmi aynı anda izliyormuşum gibi hissettim. Ancak bu nostaljik sahnelerin şu an izlediğinle ilk filmi kıyaslamanı sağladığı için bir yandan da beraberinde bir sorun getirdiğini düşünüyorum. Bir diğer ufak eleştirim, T2’nin zaman zaman tek başına ayakta durabilecek bir hikâyesi yokmuş gibi hissettirmiş olması. İlk filmin gücü ile kendini yeniden var etme havası daha ağır basıyordu. T2 nostalji ve geriye dönüp bakmak, karakterlerin kararlarını sorgulamaları ve yaptıkları hatalarla yüzleşmeleri ile ilgili. Filmin ilkinden iyi olup olmadığı hiç önemli değil. İkonik karakterlere dönüşmüş olan Trainspotting kadrosu yani eski dostlarımız bu ikinci filmle hafızalarımızın en derinlerine yerleşmiş oluyorlar. Bu film öznelleştirdiğimiz duygularla ilgili, bu karakterlerle kurduğumuz bağ ile ilgili bir film. Sinema tarihinin gelmiş geçmiş en iyi filmlerinden olarak anılacak olan ilk filmi, özellikle zamanında, izlemiş herkes, kitabını okumuş herkes bu filmi mutlaka izlemeli. Bu kesiğin kapatılmasına yani bir kapanışa ihtiyacınız var. 89. Oscar ödülleri sahiplerini buldu
89. Oscar ödülleri sahiplerini buldu. Dolby Tiyatrosu'nda, ünlü komedyen Jimmy Kimmel'in sunumuyla başladı. En iyi yönetmen ödülü La La Land filmiyle Damien Chazelle'in oldu. En iyi erkek oyuncu ödülü Manchester By The Sea ile Casey Affleck'in oldu. En iyi film ödülü Moonlight'ın oldu. Törende önce yanlışlıkla La la Land'in en film seçildiği açıklandı. Ancak daha sonra bu hata düzeltildi. En iyi kadın oyuncu Viola Davis seçildi. En iyi yabancı film ödülü, The Salesman filmi ile İranlı yönetmen Asghar Farhadi'nin oldu. Farhadi, Trump'ın Müslüman ülkelere uyguladığı vize yasağından dolayı Oscar törenine katılmadı. OSCAR'IN KAZANAN OYUNCULARI VE FİLMLERİ En iyi filmMoonlight Diğer adaylar Arrival Fences Hacksaw Ridges Hidden Figures Lion Hell or High Water Manchester by the Sea La La Land *** En iyi kadın oyuncu Emma Stone (La La Land) Diğer adaylar Natalie Portman, Jackie Meryl Streep, Florence Foster Jenkins Isabelle Huppert, Elle Ruth Negga, Loving *** En iyi erkek oyuncu Casey Affleck (Manchester By The Sea) Diğer adaylar Andrew Garfield, Hacksaw Ridge Ryan Gosling, La La Land Viggo Mortensen, Captain Fantastic Densel Washington, Fences *** En iyi yönetmen  Damien Chazelle (La La Land) Diğer adaylar Arrival, Denis Villeneuve Hacksaw Ridge, Mel Gibson Manchester By The Sea, Kenneth Lonergan Moonlight, Barry Jenkins *** En iyi orijinal senaryo Manchester by the Sea Diğer adaylar Hell or High Water La La Land The Lobster 20th Century Women En iyi uyarlama senaryo Moonlight Diğer adaylar Arrival Fences Hidden Figures Lion *** En İyi Yardımcı Erkek Oyuncu: Mahershala Ali, MoonlightDiğer adaylar Jeff Bridges, Hell or Night Water Lucas Hedges, Manchester By the Sea Dev Patel, Lion Michael Shannon, Nocturnal Animals *** En İyi Yardımcı Kadın Oyuncu: Viola Davis, FencesDiğer adaylar Naomie Harris, Moonlight Nicole Kidman, Lion Octavia Spencer, Hidden Figures Michelle Williams, Manchester By The Sea *** En İyi Yabancı Film:The Salesman, İranDiğer adaylar Land of Mine, Danimarka A Man Called Ove, İsveç Tanna, Avustralya Tnoi Erdman, Almanya *** En İyi Belgesel:O.J: Made in AmericaDiğer adaylar Fire at Sea I Am Not Your Negro Life Animated 13th *** En İyi Makyaj ve Saç Tasarımı:Suicide SquadDiğer adaylar A Man Called Ove Star Trek Beyond *** En İyi Kostüm:Fantastic Beast and Where to Find ThemDiğer adaylar Allied Florence Foster Jenkins Jackie La La Land *** En İyi Ses Kurgusu:ArrivalDiğer adaylar Deepwater Horizon Hacksaw Ridge La La Land Sully *** En İyi Ses Miksajı:Hacksaw RidgeDiğer adaylar Arrival La la Land Rogue One: A Star Wars Story 13 Hours: The Secret Soldiers of Benghazi *** En İyi Kısa Animasyon Filmi: PiperDiğer adaylar Blind Vaysha Borrowed Time Pear Cider and Cigarettes Pearl *** En İyi Animasyon Filmi: ZootopiaDiğer adaylar Kubo and the Two Strings Moana My Life as a Zucchini The Red Turtle *** En İyi Prodüksiyon Tasarımı: La La LandDiğer adaylar Arrival Fantastic Beast and Where to Find Them Hail, Caesar! Passengers *** En İyi Görsel Efekt: The Jungle BookDiğer adaylar Deepwater Horizon Doctor Strange Kubo and the Two Strings Rogue One: A Star Wars Story *** En İyi Film Kurgusu: Hacksaw RidgeDiğer adaylar Arrival Hell or High Water La La Land Moonlight *** En İyi Kısa Belgesel:The White HelmetsDiğer adaylar Extremis 4.1 Miles Joe's Violin Watani: My Homeland *** En İyi Kısa Film:SingDiğer adaylar Ennemis Interieurs La Femme et Le TGV Silent Nights Timecode *** En İyi Sinematografi (Görüntü Yönetmenliği): La La LandDiğer adaylar Arrival Lion Moonlight Silence *** En İyi Film Müziği: La La LandDiğer adaylar Jackie La La Land Lion Moonlight Passengers *** En İyi Orjinal Şarkı: City Of Stars, La La LandDiğer adaylar Audition (The Fools Who Dream), La La Land Can’t Stop The Feeling, Trolls The Empty Chair, Jim: The James Foley Story How Far I’ll Go, Moana Orhan Pamuk: Lenin'e saygı duyarım ama eleştiririm de
Demirtaş’ın yazdığı öykü PEN tarafından yayımlandı
HDP Eş Genel Başkanı Selahattin Demirtaş cezaevinde ‘Halep Ezmesi' isimli kısa öykü yazdı. Bu öykü uluslararası yazarlar derneği PEN'in sitesinde yayınlandı. HDP Eş Genel Başkanı Selahattin Demirtaş, "Kürt düşmanlığı yaparak Erdoğan’ın kendini dünyaya kabul ettirmesi mümkün değil. Dikkat edersiniz bunu aleni bir Kürt düşmanlığı şeklinde yapmıyor, mutlaka işin içine 'Biz IŞİD’le de mücadele ediyoruz' sözünü karıştırıyorlar" dedi. Evrensel'de yer alan habere göre, PEN, öyküyü, "Bu hafta PEN / Guernica Flash serisinde Nicholas Glastonbury'nin tercümesiyle Selahattin Demirtaş'ın kısa öyküsünü sunuyoruz. Demirtaş, HDP'nin Eş Genel Başkanı ve TBMM üyesi. Kasım 2016 başından beri cezaevinde tutuluyor ve 21 Şubat 2017'de Türk Ceza Kanunu'nun 301'inci maddesi uyarınca ‘Türk ulusuna hakaret' iddiasıyla resmi olarak beş ay hapse mahkum edildi" notuyla paylaştı. PEN, referandumu da hatırlattığı sunum yazısında, "Türk Parlamentosunun tek kişilik yönetimi getirecek anayasa değişikliğini yakın zamanda oyladığı mevcut durumda Demirtaş'ın susturulması giderek daha artan bir biçimde önceden planlanmış gibi görünüyor" dedi. Suriyeli kameramanın ABD vizesi Oscar öncesi iptal edildi
ABD'li yetkililer Pazar günü yapılacak Oscar töreni için Los Angeles'a uçmaya hazırlanan 21 yaşındaki Suriyeli kameramanın ülkeye giriş iznini iptal etti. Khaled Khatib, Suriye Sivil Savunma gönüllülerinin hikayesini anlatan "Beyaz Baretliler" kısa belgeselinin çekimlerinin çoğunu gerçekleştirmişti. Associated Press ajansının haberine göre, Khaled Khatib'in İstanbul'dan kalkacak Los Angeles uçağına binmesi, ABD İç Güvenlik Bakanlığı'nın "son dakika" kararı ile engellendi.  ABD'li yetkililer seyahat yasağına gerekçe olarak, "uygunsuz bulgu" gerekçesini ortaya koydu. Kapsamı çok geniş olan bu kavram, "terör bağlantısı, pasaport usulsüzlüğü" gibi nedenlerin de yer aldığı bir listeyi ifade etmek için kullanılıyor. Associated Press ajansının ulaştığı bir İç Güvenlik Bakanlığı yetkilisi, engellenen seyahat ile ilgili, kısa bir açıklama yaparak, "ABD'ye seyahat edebilmek için geçerli dokümanlara sahip olunması gerekiyor" dedi. İngiltere yapımı olan 40 dakikalık belgesel, "kısa belgesel" kategorisinde Oscar'a aday gösterilmişti.  Khaled Khatib'in vizesi vardı 21 yaşındaki kameramanın, ABD'ye seyahat için gerekli vizesinin bulunduğu ancak Türk yetkililerin, Amerika'dan gelen talep doğrultusunda Khaled Khatib'i bu hafta alıkoyduğu ve yeniden izin almasının istendiği öğrenildi. AP haber ajansının ulaştığı Khateeb, İstanbul'da olduğunu ve gözaltında bulunmadığını söyledi. İngiltere adına Oscar'lara katılan Beyaz Baretliler belgeseli, Suriye iç savaşı sırasında bombalanan şehirlerdeki gönüllü kurtarma ekiplerinin hikayesini anlatıyor. (BBC Türkçe) Murat Özyaşar ile Edebî Kazılar 28 Şubat’ta
Murat Özyaşar, edebiyat yolculuğunu paylaşmak üzere Edebî Kazılar söyleşilerinin konuğu oluyor. Çağlayan Çevik, 28 Şubat Salı 19.00’da Akkılıç Kütüphanesi’nde gerçekleştirilecek söyleşide sorularıyla Murat Özyaşar’a eşlik ediyor. Murat Özyaşar, 1979’da Diyarbakır’da doğdu. İlk öyküsü Adam Öykü dergisinde, çevrilmiş öyküleri ise Transcript Review, Words Without Borders, Kovara W ve Tîroj dergilerinde yayımlandı. “Kalan” adlı öyküsüyle Murathan Mungan’ın seçtikleriyle Bir Dersim Hikâyesi adlı seçkide; “Altıotuzbeş” adlı öyküsüyle yine Murathan Mungan tarafından hazırlanan “Merhaba Asker” adlı seçkide yer aldı. Ayna Çarpması adlı ilk kitabıyla 2008 Haldun Taner Öykü Ödülü ve 2009 Yunus Nadi Öykü Ödülü’nü aldı. Bu kitap, Bîr (Doğan Kitap, 2011) adıyla Kürtçeye çevrildi. Sarı Kahkaha adlı ikinci kitabı 2015’te Doğan Kitap tarafından yayımlandı. Gazete yazıları Evrensel Pazar’da yayımlanıyor. Şimdilerde K24’te “Siftah” adlı köşede “konuşmalar” yapıyor. Bilgi için: 441 0142-Akkılıç Kütüphanesi Ataevler Mah. Basın Kültür Sarayı Kat: 2 Nilüfer/Bursa Ermenistanlı yayıncılar Türkiyeli yayıncılarla buluştu
Türkiye Yayıncılar Birliği’nin Ermenistan-Türkiye Normalleşme Süreci Destek Programı kapsamında Antares Yayın Grubu işbirliğiyle yürüttüğü Ermenistanlı Yayıncılar Türkiyeli Yayıncılarla Buluşuyor projesi için İstanbul’a gelen Ermenistan’ın önde gelen yayıncıları, 22 Şubat 2017’de Hilton Istanbul Bosphorus’ta düzenlenen toplantıyla Türkiye’den yayıncılar, telif ajanları, çevirmenler ve sivil toplum örgütlerinden temsilcilerle buluştu. Toplantının ilk bölümünde Türkiye Yayıncılar Birliği Başkanı Metin Celâl’in açılış konuşmasının ardından Türkiye Yayıncılar Birliği Genel Sekreteri Özgür Akın Türkiye yayıncılık pazarıyla ilgili güncel verileri ve çok satan başlıkları aktardı. Aras Yayıncılık’ın Ermenice Yayınlar Editörü Sevan Değirmenciyan, Türkiye’de Ermenice yayıncılığın geçmişi, Ermenistan tarihi ve kültürüne yayıncıların ilgisi ve çağdaş Ermenice yayıncılıkta Aras Yayıncılık’ın deneyimini anlatan bir sunum yaptı. Sunumların ardından, konuk yayıncılardan proje ortağı Antares Yayın Grubu Yayıncılık Birimi Müdürü Hripsime Madoyan projeye dahil olma sebeplerini “Uzun yıllar boyunca komşu olan iki ülkeyiz, birbirimizin hakkında her şeyi ayrıntılı olarak bilme sorumluluğumuz var. Edebiyatın ne sınırları ne de kapalı kapıları vardır. Bu program birbirimizi daha iyi tanımaya ve zenginleştirmeye, mesleki ilişkiler kurmaya, ileride birlikte hareket etmek üzere yol almamıza yardımcı olacak” diye özetleyerek, Antares’in 25 yıllık geçmişi, yayın yelpazesi ve Türkçe edebiyattan Ermenistan okuruna kazandırdıkları başlıklarla ilgili bilgiler verdi. Ermenistan Kitap Enstitüsü Başkanı Arkmenik Nikoghosyan, Ermenistan yayıncılık pazarına ilişkin konuşmasında, 1991’de Ermenistan’ın bağımsız bir devlet olmasıyla bir pazarın oluştuğunu, 2002’den itibaren devletin ve diğer kurumların maddi desteğinin artmasıyla özellikle çeviri eserlerin sayısının hızla arttığı ve hızlı bir gelişme kaydedildiğini anlattı. Antares Yayın Grubu CEO’su ve Ermenistan’ın ilk edebiyat ajansı olan 1st Edebiyat Ajansı’nın kurucusu Armen Martirosyan, yayıncılığı büyütmek için edebiyat fonu da kurduklarını, devletin ve bu fonun Ermenice’den yabancı dillere çevrilen eserlere destek sağladığını anlattı. Zangak Yayınları’ndan Artur Mesropyan ajansın kurulma amacı ve çalışmalarını anlattı. Edit Print Yayınları’ndan Şavarş Karapetyan ve Areg Yayınları’ndan Samvel Gasparyan yayınevlerinin yayınları ve Türkiyeli yayıncılarla işbirliği konusundaki görüşlerini paylaştı. Toplantının ikinci bölümünde, Türkiye’de Ermenice yayıncılık ve Ermeni okullarında dil eğitiminin durumu, Türkçe ile Batı Ermenicesi ve Doğu Ermenicesi arasında çevirmen yetiştirmede, çeviri ve editörlük çalışmalarında yaşanan sorunlar ve çözüm önerileri, iki ülke arasında yayıncılık ticaretini ve yayıncılık kanalıyla kültürel ilişkiyi geliştirme yolları tartışıldı. Bu bölümde söz alan, Ermenistan’ın tanınmış yazarlarından Armen Ohanyan da, sektörün ve iki ülke arasındaki gelişmelerin yazarlar ve çevirmenler açısından durumunu değerlendirdi ve halihazırda devam eden çalışmalar hakkında bilgiler verdi. Walt Whitman'ın kayıp romanı bulundu
Doğan Hızlan ve Selim İleri Sabancı Müzesi'nde
CerModern'in bu ayki konuğu Sibel K. Türker
T. S. Eliot’ın yaşamöyküsü ilk kez Türkçede
John Worthen’in “Bir Şairin Yaşamöyküsü: T. S. Eliot” adlı kitabı, Zeynep Anlı’nın çevirisiyle Türkçede ilk kez İthaki Yayınları tarafından yayımlandı. Tanıtım bülteninden Ne tuhaftır ki, Eliot yaşamının hiçbir döneminde biyografisi yazılsın istemedi. 1938’de muhtemel edebi vasisine, “saklanabilecek her şeyi saklamasını” ve “hakkında yapılacak tüm kitap girişimlerini vazgeçirmesini” söylemişti. Ancak o da en az diğer meslektaşları kadar başına bunun geleceğini biliyordu. Çünkü çok az sayıda yirminci yüzyıl şairinin biyografisi Eliot’ınki kadar ilginç bulunmuştur. Şiirinin başarısı bir anlamda da çalkantılı yaşamöyküsünden gelir. Şiiri, zaman zaman şiddetli, zengin, garip, sevimsiz ve ahlakdışı seslerin duyulmasını talep eder. Yazdığı eleştirel biyografilerle tanınan John Worthen, ünlü şair T. S. Eliot’ın yaşamöyküsünü kaleme aldı. Böylece ilk kez şairin biyografisi dilimize kazandırılmış oldu. John Worthen kimdir? University of Nottingham’da Emeritus Profesör olarak akademik hayatını sürdüren John Worthen, yazdığı eleştirel biyografilerle tanınır. D. H. Lawrence: The Life of an Outsider, Life of William Wordsworth, Robert Schumann: Life and Death of a Musician yazdığı önemli biyografilerden bazılarıdır. EdebiyatHaber.net Hilmi Tezgör’le Şarkıdaki Şiir söyleşisi 26 Şubat’ta
Fazıl Say'ın yorumuyla İzmir Marşı
42. Cesar Sinema Ödülleri sahiplerini buldu
"Fransa'nın Oscar'ı" olarak bilinen Cesar Sinema Ödülleri dağıtıldı. Paris'te düzenlenen törende, bu yıl 42'nci kez gerçekleştirilen etkinlikte Hollandalı Paul Verhoeven'in yönettiği "Elle", en iyi film ödülünü kazandı. Isaballe Huppert, "Elle" filminde gösterdiği performansla en iyi kadın oyuncu, Gaspard Ulliel de "Juste La Fin Du Monde" yapıtındaki başarısıyla en iyi erkek oyuncu ödülüne layık görüldü. Xavier Dolan ise "Juste La Fin Du Monde" filmiyle en iyi yönetmen ödülünü aldı. James Thierree, "Chocolat" filmindeki performansıyla en iyi yardımcı erkek oyuncu, Deborah Lukumuena, "Divines" filmindeki performansıyla en iyi yardımcı kadın oyuncu ödülünü elde etti. Solveig Anspach ve Jean-Luc Gaget, "L'effet Aquatique" filmindeki başarılarıyla en iyi senaryo ödülüne değer bulundu. En iyi yabancı film ödülü ise ünlü yönetmen Ken Louach'ın "Moi, Daniel Blake" adlı eserine gitti. Cesar'ın bu yılki "onur ödülü" Hollywood'un ünlü ismi George Clooney'e verildi. Törenin "ustalara saygı" bölümü ise Fransızların efsane oyuncusu Jean Paul Belmondo'ya ayrıldı. Sembol, mizansen ve ideoloji
Abram Tarasov’un boynunda bir orak-çekiç dövmesi var. Niçin? Tarasov, aksanından da belli olacağı üzere ABD’ye geleli çok olmamış bir Rus. Yani dövmenin Rusya’da yapıldığını varsayabiliriz. İnsanın vücuduna kalıcı bir imaj eklemesi zaten yeterince önemliyken bir de karakter mafya babası olunca, hırsızlık ve cinayetten mahkûm olmuş Sergei Shmon adlı genç mahkûmun Alix Lambert’in Rus cezaevleriyle ilgili 2001 yapımı belgeseli The Mark of Cain’de (Kabil’in Damgası) söyledikleri kaçınılmaz olarak devreye giriyor: “Her dövmenin bir anlamı var. Öyle rastgele dövme yaptıramazsınız.” Bir Rus hapishanesinde orak-çekiç dövmesi, eğer 1940-’50lerde yaşıyorsanız belki anlamlı olabilirdi. Lambert’in belgeselindeki en ihtiyar mahkûmlardan Viktor Tyryakin o zamanlar hükümlülerin genellikle ölüm cezasından kurtulmak için vücutlarına Lenin ve Stalin gibi karakterlerin resmini yaptırdığını söylüyor, kimsenin bu figürlere ateş etmeyeceği umuduyla... Abram Tarasov’un orak-çekiç dövmesi o kadar eski değil, en fazla 1990’larda yapılmış olabilir. Oysa SSCB yıkıldıktan sonra Rus cezaevlerinde mahkûmlar genellikle dinsel içerikli dövmeler yaptırıyor. The Mark of Cain’de görebileceğiniz yüzlerce dövme arasında Sovyetler ve sosyalizmle ilgili bir tek imaj bile yok. Demek ki Tarasov’un dövmesi pek çok yönden önemli. Öte yandan, yakın zamanda ABD’ye yerleşmiş suç baronu Abram Tarasov’un bu dövmenin sembolize ettiği ideoloji ve değerler sistemiyle hiç alakası yok. Tabii bu hiç de önemli değil, çünkü John Wick: Chapter 2 adlı filmi yapanlar kötü adamlardan birinin reel sosyalizmin en önemli sembolünü taşıması gerektiğine karar vermiş. İlk John Wick (2014) filminde de orak-çekiç vardı; filmin şımarık kötü çocuğu Iosef Tarasov’un -Abram Tarasov’un yeğeni- Wick’ten kaçmak için saklandığı güvenli evde kapıya asılı kocaman bir posterde orak-çekiç görülüyordu. Uzun bir süredir Rusya dendiğinde akla orak-çekiç simgesi değil de Putin ve oligarkları, Gazprom, yeni Rus Ortodoks Kilisesi geldiği için John Wick gibi anlamsız bir aksiyon serisinin bu sosyalizm sembolüne takmış olmasını bir tek ben mi tuhaf buluyorum?! Umarım öyle değildir, ama BirGün’ün genç sinema yazarı Tuğçe’nin de (Madayanti Dizici) içinde bulunduğu bir grup yazar bu gibi unsurları pek önemsemiyormuş gibi görünüyor -Tuğçe’nin şaşırtıcı derecede abartılı ifadelerle dolu John Wick: Chapter 2 güzellemesi için bkz. 13.02.2017 tarihli BirGün. Filmlerde en rastlantısal görünen unsurlar bile rastlantısal değildir. Örneğin Resident Evil serisinin son filminin Washington’da başlaması hem çok bilinçli hem de önemli bir ‘seçim’ -açılış sahnesinde Beyaz Saray’ın korkunç mutant yaratıklar tarafından ele geçirildiğini görüyoruz. John Wick serisi de istisna değil tabii... Aslında ikincil, üçüncül anlam katmanlarını bir yana bıraktığımızda bile John Wick: Chapter 2 adlı film çakma bir Chuck Norris filmi olmanın ötesine geçemiyor; orijinalinden daha iyi ama nihayetinde çakma... Teksaslı ranger Walker nasıl Teksas’ın düzenini Amerikan değerlerine uygun biçimde korumak için uğraşıyorduysa burada da Wick düzeni korumak için uğraşıyor. En sıradan Peckinpah filminin yarısı kadar bile estetize edilememiş şiddet görüntüleriyle örülü seride Wick’in düşmanları genellikle Amerika kıtasının -Mustang ve köpekle sembolize edilen ama ne olduğu tam kestirilemeyen tuhaf bir ‘Amerikan değerler sistemi’nin- dışından oluyor: İlk filmde hedef Ruslarken ikinci filmde Tarasov üzerinden Rus hesabını kapatıp İtalyan kanı dökmeye geçiyor. Bunca kötülük arasında John Wick’i iyi yapan şeyin ne olduğu da epey tartışmalı tabii -köpekleri sevmesi mi, Ölmüş karısına duyduğu aşk mı? Ona kalırsa Adolf Hitler de köpekleri severdi ve Eva Braun’a taparcasına aşıktı- ama önce bu soruya cevap aramak lazım bence: Abram Tarasov’un boynunda bir orak-çekiç dövmesi var. Niçin? Gizli Sayılar: Irkçılığa, ayrımcılığa ve sosyalizme karşı
Filmler tümden kötü ya da tümden iyi mesajlar vermek zorunda değil. Bir yandan kadın-erkek ve ırk eşitliğinden söz edebilen bir film başka açılardan gayet gerici, kapitalizm propagandacısı ve hatta silahlanma yarışına destek olan bir tavır içinde olabilir. 'Gizli Sayılar' tam da böyle bir film. Şeker kaplı zehirli bir hap gibi. Film, ABD ile SSCB yani Sovyetler Birliği arasındaki silahlanma yarışından söz ediyor. Filmin asıl dinamiğini bu yarışta kimin öne geçeceği belirliyor. 1960’ların başlarında ABD, SSCB’nin gerisindeydi. Uzaya çıkan ilk insan, Rus Yuri Gagarin’di. Bu durum aslında çok tuhaftı, gerçeküstüydü. Sovyetler Birliği 100 yıl önce bu zamanlarda kurulduğunda ABD’den hemen her açıdan çok daha geri bir devletti. Sanayisi zayıf, nüfusunun çoğu köylü olan bu ülke, bir de İkinci Dünya Savaşı’nı yaşadı ve yirmi milyon insanı faşist Almanya’nın kurbanı oldu. SSCB’nin hiçbir zaman idealimizdeki sosyalizme benzeyen bir rejimi olmadı. Ama yine de SSCB sosyalizminin bir sürü kazanımını da göz ardı etmemek gerek. Kadın haklarının en gelişmiş olduğu ülke SSCB’ydi. Kürtaj hakkı daha yeni rejimin ilk yıllarında tanınmıştı. Eğitimde kadın erkek eşitliği vardı ve eğitim her aşamasında ücretsizdi. Birçok ülkede olduğu gibi sadece erkekler ya da sadece zenginler eğitilmiyordu. ABD’nin aksine ırkçılık yasaktı. Metafizik saçmalıklara kapılar kapalıydı. Ve bütün bunların sonucunda SSCB, her türlü dezavantajına rağmen uzay yarışında öne geçmişti. Filmde Kevin Costner’in canlandırdığı hayali kahraman “Nasıl olur da Ruslar uzay yarışında bizden daha önde olurlar?” diye soruyor. 'MTV.com'dan Amy Nicholson yanıtlamış: “Çünkü kadınlarına çalışma olanağı vererek Ruslar beyin güçlerini ikiye katlamışlardı. 60’ların başlarında, kimya dalında doktora yapanların yarısına yakını kadındı. Amerika’da bu oran 20’ye 1’di. Ruslar ilk kadın kozmonotlarını uzaya 1963’te göndermişlerdi. Amerika’da aynı şeyi yapması için Sally Ride’a ancak 20 yıl sonra izin çıktı.” Nicholson, Sovyetler yerine Ruslar demiş. Pratikte yanlış da değil herhalde ama Sovyetler dese daha doğru olurdu. Ama önemli olan bu değil, önemli olan Amerika ve SSCB’deki kadın hakları arasındaki devasa farkı göstermesi. Kısacası, özgür olduğunu iddia eden ABD, ne ırk politikası, ne de cinsiyet politikası açısından hiç de özgür değildi. Eşitlikçi hiç değildi. İfade özgürlüğü açısından da en berbat dönemlerinden birini yaşıyordu. McCarthy döneminde, bizim şimdi 'OHAL'de yaşadığımıza benzer bir kıyım yaşanmış, sol eğilimli herkes tasfiye edilmiş, çalışamaz hale getirilmişti. ABD’de, Rusya, her an atom bombası atacakmış gibi bir ruh hali vardı ama atom bombası atan ve yüzbinleri öldüren tek bir ülke vardı, o da Amerika’ydı. İkinci Dünya Savaşı’nı çıkaran da Sovyetler değildi. Ama bütün bunlar filmin umurunda bile değil. Film, bu konuları sorgulamıyor bile. Seyircisini, 'kötü Rusya'nın karşısında 'iyi ABD'nin tarafına çekiyor ve çekerken de Siyah ve kadın haklarını araçsallaştırıyor. Filmin kahramanları NASA’da çalışan ama hem Siyah hem de kadın oldukları için ikinci sınıf insan muamelesi gören üç, son derece zeki ve becerikli kadın.Onların başarısı ABD’nin de başarısı olacak. Ve tabii ki biz seyirciler de, ezilen, hor görülen, dışlanan Siyah kadınların tarafındayız, öyle de olmalıyız. Ama mesele onlarla sınırlı değil; onlar filmin yemi, şeker kaplaması. Kaplamanın içinde bir ideoloji var ve o ideolojiyi yutmamızı kolaylaştırıyorlar. Bu ideoloji, sadece 'Rusya (aslında sosyalizm) ve Amerika (aslında kapitalizm)' karşıtlığından ibaret değil. Filmin, 'liderler ve sürüler', 'iyiler ve kötüler' ayrımlarında da kapitalizmin ideolojisi gizli. Filmin kahramanlarından biri olan Dorothy Spencer (Octavia Spencer) uzun bir zaman bekletildikten sonra hesap işleri bölümünün şefliğine getiriliyor. Fakat bilgisayarların devreye girmesiyle bölümün tümden kapatılması söz konusu oluyor. O zaman Dorothy tek başına mücadele ederek, bölümdeki kızların atılmamasını sağlıyor. Filmde bir sahne var ki 'sürü ve lider' mantığının ete kemiğe bürünmesi denilebilir. Dorothy önde, adlarını sanlarını bilmediğimiz kadınlar arkasında, yeni binalarına yürüyorlar. Bu lider-sürü sahnesinin ideolojiyle alakası şu: Kapitalizmin mantığında, tarihi, bireyler yapar. İyi bireyler, iyi tarih; kötü bireyler, kötü tarih yapar. Sınıf mücadelesi filan yoktur. Dorothy’nin peşinde giden kadınların çalışma haklarıyla ilgili fikir beyan ettiğini görmeyiz. Liderleri o işi halleder. Filmde Siyahlara kötü davranan kötü Beyazlar ve Siyahlara iyi davranan iyi bir Beyaz var. Kevin Costner’in canlandırdığı iyi şef Al’in karşısında, kötü mühendis Paul (Jim Parsons), memure Vivian (Kirsten Dunst) ve olan bitene müdahale etmeyen diğer Beyazlar duruyor. Asıl çatışma bunlar arasında yaşanıyor. İyi adam Al, yapılan haksızlıklara hep son anda vakıf olup, duruma el koyuyor ve sorunu çözüyor. Kurtarıcı ve rasyonel Beyaz adam karizmasını konuşturuyor her defasında. Irkçılık Amerikan tarihinin, kapitalizminin ürettiği (ama buna indirgenemeyecek) bir sorun değil, kötü bireylerin yarattığı ve iyi bireylerin çözdüğü bir sorun olarak gösteriliyor. Ve tabii kötü Beyazlar da nihayetinde haksızlık yaptıklarının farkına varıyorlar. Sonuçta onlar Amerikalılar, hep kötü kalamazlar! İç barış halledilince, hep birlikte -neden kötü oldukları hiç tartışılmayan- pis komünistlere karşı zaferden zafere koşuyorlar. “Kimlik sorunları halledilmeli çünkü komünizmle mücadelemizde bize ayak bağı oluyor”, der gibi oluyor film. Filmdeki üç Siyah kadın biliminsanı dışında bir de astronot Glenn gerçek hayattan alınma karakterler. Diğer bütün karakterler hayal ürünü. Dolayısıyla filmin 'gerçek olaylara dayandığı' iddiası pek gerçeği yansıtmıyor. Her şeyin tatlıya bağlandığı ve sonuçta komünistlerin yenildiği bu fazla şekerli film, yine de Siyah kadınların geçtikleri zorlukları anlattığı, o tarihi hatırlattığı için bir değere sahip. Geçtikleri derken, geçmekte oldukları demek lazım aslında. Siyahların mücadelesi sürüyor çünkü ırkçılık sürüyor. Ama değişimin hızı da çok umut verici. Bir Siyah’ın Amerikanın başkanı olacağına çok değil, 50 yıl önce kimse inanmazdı. Belki de içinden geçtiğimiz bu karanlığın sonunda hakikaten ışık vardır. Canan Sağar'dan ikinci solo albüm: Kalbim
KısaKes Lisevizyon Ödülleri sahiplerini buluyor
KısaKes Film Festivali liselilerarası ayağı KısaKes Lisevizyon Adana’daki yurt yangınında hayatını kaybeden çocuklar başta olmak üzere tüm çocuklara ithafen düzenlenen bir ödül töreniyle son buluyor. Bu yıl 7. kez düzenlenen kısa film yarışmasının jürisinde yer alan Ali Taner Baltacı, Birce Akalay ve Furkan Andıç, Aslı Öymen ve Tolga Hepdinçler’in kararı ile finale kalan 11 filmden kazananlar Bahçeşehir Üniversitesi eğitim bursu ve Akademi 35 buçuk oyunculuk eğitimi bursu ile ödüllendirilecek. 4 Mart akşamı Bahçeşehir Üniversitesi Beşiktaş Kampüsü’nde Ece Begüm Yücetan’ın sunumuyla gerçekleştirilecek olan ödül töreninde Murat Dalkılıç’ın çocuklara ithafen yazdığı şarkısı ilk kez dinleyici ile buluşacak. Sinemaseverler için sınırlı sayıda ayrılan ücretsiz davetiyelere www.kisakes.org adresinden ulaşılabiliyor. Türkiye’nin dört bir yanından KısaKes Lisevizyon’a katılan filmlerden finale kalmaya hak kazanan 11 film;  -Bana Bak Kahraman Yönetmen:Zeynep Serra Güneş Açık Öğretim Lisesi (İzmir)   -Bungun Yönetmen: Mert Kaan Alptekin & Ozan Oralalp İzmir Atatürk Lisesi (İzmir)   -Felek Yönetmen: Kemal Karabay Kartaltepe Mesleki ve Teknik Anadolu Lisesi (İstanbul)   -Kürk Yönetmen: Batuhan Çelik Özel Beylikdüzü Final Temel Lisesi (İstanbul)   -Muet Yönetmen: Ceyda Su Erden & Melis Menküer Notre Dame De Sion Fransız Lisesi (İstanbul)   -Nasılım Yönetmen: İlkay Köse & Cenk Adlı Taşoluk Anadolu Lisesi (İstanbul)   -Shoot Her Dead (Onu Öldür) Yönetmen: Sarp Polat İstanbul Amerikan Robert Koleji ( İstanbul)   -Sonrası Yönetmen: Mehmet Fatih Ergin Açık Öğretim Lisesi (İzmir)   -Tes Yönetmen: Harun Can Ünal Cağaloğlu Anadolu Lisesi (İstanbul)   -Uzak Yönetmen: Bora Yavuz Subaşı Yeşilköy 50. Yıl Anadolu Lisesi (İstanbul)   -Suret Yönetmen: İhsan Özalp Öbek Boğaziçi Temel Lisesi (İzmir) T. S. Eliot’ın yaşamöyküsü ilk kez Türkçede
John Worthen’in “Bir Şairin Yaşamöyküsü: T. S. Eliot” adlı kitabı, Zeynep Anlı’nın çevirisiyle Türkçede ilk kez İthaki Yayınları tarafından yayımlandı. Ne tuhaftır ki, Eliot yaşamının hiçbir döneminde biyografisi yazılsın istemedi. 1938’de muhtemel edebi vasisine, “saklanabilecek her şeyi saklamasını” ve “hakkında yapılacak tüm kitap girişimlerini vazgeçirmesini” söylemişti. Ancak o da en az diğer meslektaşları kadar başına bunun geleceğini biliyordu. Çünkü çok az sayıda yirminci yüzyıl şairinin biyografisi Eliot’ınki kadar ilginç bulunmuştur. Şiirinin başarısı bir anlamda da çalkantılı yaşamöyküsünden gelir. Şiiri, zaman zaman şiddetli, zengin, garip, sevimsiz ve ahlakdışı seslerin duyulmasını talep eder. Yazdığı eleştirel biyografilerle tanınan John Worthen, ünlü şair T. S. Eliot’ın yaşamöyküsünü kaleme aldı. Böylece ilk kez şairin biyografisi dilimize kazandırılmış oldu. John Worthen kimdir? University of Nottingham’da Emeritus Profesör olarak akademik hayatını sürdüren John Worthen, yazdığı eleştirel biyografilerle tanınır. D. H. Lawrence: The Life of an Outsider, Life of William Wordsworth, Robert Schumann: Life and Death of a Musician yazdığı önemli biyografilerden bazılarıdır. kaynak: edebiyathaber.net Arafta üç kadın: Üç kız kardeş
BERNA ATAOĞLU bernaataoglu@gmail.com Savaştan, yoksulluktan, umutsuzluktan, mutsuzluktan kaçmak, gitmek istiyoruz. Daha iyi bir yerin var olduğunu düşlüyor, her şeyi geride bırakıp orada yeniden doğabileceğimizi umuyoruz. Peki ait olduğumuz topraklarda huzuru yakalayamamışken doğmadığımız ve bizi doyurmak da istemeyen yerlerde mutlu olabilmek mümkün mü? Değişen dünyaya ayak uyduramayan, geçmişi özleyen, gelecekteyse Moskova’ya dönme düşleri kuran üç kardeşin hikayesinin anlatıldığı Çehov’un “Üç Kız Kardeş” isimli oyunu Aleksandar Popovski tarafından, göçmenlik kavramı ekseninde yeniden yorumlanıyor. “Üç Kız Kardeş” için rahatça prova yapabilmek ümidiyle Berlin’e gitmek isteyen oyuncuların, sınırdan geçemeyişleri ve oynamaya niyetlendikleri karakterlerin kaderlerine hapsolmalarıyla sonuçlanan bir sıkışmışlığın anlatıldığı oyunda, Özge Özder(Olga), Selin İşcan(Maşa) ve Tuba Karabey(İrina) oynuyor. Berlin’de belki de daha “iyi” daha “sanat dolu” daha “özgür” bir ortam hayal eden bu kadınlar, Çehov’un metninde Moskova’ya gitmeyi başaramayan Olga, İrina ve Maşa’dan bir adım daha ileride. Gitmek istedikleri yerin kapısına kadar gelebilmişler fakat içeri alınmıyorlar. Geri de dönemiyorlar. Geldikleri yerde “ünlü” olmalarına rağmen, pasaportları yangında yok olunca, kimlikleriyle birlikte geçmişlerini ve geleceklerini de kaybediyor, asılı kalıyorlar boşlukta. Ne şan ne şöhret kar etmiyor, kimse onları tanımıyor saygı duymuyor ve yaklaştırmıyor yanlarına. Olmayan Almancaları ve yarım yamalak İngilizceleriyle kendilerini görevlilere tanıtmaya, kız kardeş olmadıklarını, sadece kız kardeşleri oynayan oyuncular olduklarını anlatmaya çalışıyorlar. Sınırdaki görevliler onları dinlemiyor, anlamıyor, alay ediyor ve bekletiyor. Bu bekleyiş çaresizliği, mutsuzluğu, sıkışmışlığı ve arada kalmışlığı beraberinde getiriyor. Sadece bir kurgudan ibaret olan “Üç Kız Kardeş” oyunu onların gerçekliğine dönüşüyor. Popovski, Çehov’un oyunlarındaki umutsuz, mutsuz, çıkışsız atmosferi bugüne taşıyarak, yılların geçmesi, dünyanın gelişmesinin aslında bir şeyi değiştirmediğini, gidecek bir yerin olmadığını, köklerimizden kopunca dönecek bir yerimizin de kalmadığını vurguluyor. Sınırların keskinliğini, dışarıdakilerin kollarını açıp bizi beklemediğini hatırlatıyor. Sahnede etrafı naylonlarla çevrilmiş küçük bir alan yaratılmış. İzole edilmiş dışarıdan bakanın netlikle göremediği bu alanın içinde parlayan ve hışırdayan birer ambalaj kağıdını anımsatan şallara sarılı dolaşıyor üç kadın. Bu görüntü kozasının içinde kımıldayan ve kelebek olmak için çırpınan tırtılları çağrıştırıyor. Sol tarafta bir sandalye ve bir mikrofon var. Oyunculardan biri gelip İngilizce konuşarak, sınırdaki görevlilere Berlin’e geliş nedenlerini anlatmaya çalışıyor. Defalarca aynı şeyi anlatmış olmaktan yorgun ve anlaşılamıyor olmaktan öfkeli bir hali var. Görevliler seyirci ve sahne arasında bizim görmediğimiz hayali bir ortama konumlandırılmış. Kadınlar bir taraftan sırayla gelip şanslarını deniyor, diğer taraftan da onları çevreleyen naylonları eritiyor. Böylece ortaya harabe bir görüntü çıkıyor. Üstleri başları darmadağın. Belli ki uzun süredir oradalar. İzleyicilerle temas kurmayan oyun kişileri önce kendilerini, “gerçek isimlerini” oynuyorlar. Oyun ilerledikçe oyun içinde oyun kuruluyor, kimlikler, kişiler birbirine karışıyor. Hissettikleri değişiyor ve “biz kardeş değiliz” diye bağıran üç kadın oyun sonunda her anlamıyla üç kız kardeşe dönüşüyor. Çehov’un metnindeki kız kardeşlerin aristokrat oluşuyla Popovski’nin oyun kişilerinin ünlü birer oyuncu oluşları, orta üstü bir hayat standardından bahsediliyor olması açısından paralellik gösteriyor. “Ben ünlüyüm” diye haykırmak zorunda kalan kadınlar, tam bir harabenin içinde elleriyle parçalayarak yiyecekleri kızarmış tavuk için, sandıklarından çıkardıkları dantel masa örtüsünü sermeyi ihmal etmiyorlar. Ancak eski alışkanlıklarını daha fazla devam ettiremeyeceklerini biliyoruz. Zamandan mekandan koparılmışlar. Onlar için hayat artık donmuş. Çehov’un karakterlerinin Moskova’ya gidemeyişlerine sebep olan biraz da kendi ataletleriydi fakat buradaki üç kadın kurtulmak için mücadele ediyor. Bir ortaklık yakalamak ya da şirin görünmek için oyunculuk yeteneklerini kullanıyor, bazen dans ediyor bazen Almanca şarkılar söylemeye çalışıyorlar. Hatta bu çaba trajikomik bir şekilde birer soytarıya dönüşmelerine sebep oluyor. Her girişim umutsuzluklarını daha da artırıyor. Çünkü sınırda bekletiliyor olmalarının altında yatan sebepler ekonomik olmaktan öte politik. Doğu batıyı kurtuluş, batı da doğuyu tehlike olarak görmeye devam ettikçe sınırların geçilemeyeceğine vurgu yapılıyor. Kadınlar, her başarısız girişimden sonra daha da umutsuzluğa kapılıyor, öfke patlamaları, sinir krizleri geçiriyor. Başlarda birbirlerine de tahammülleri yok. Maşa’nın alkol problemi var ve artık pes etmiş gibi. İrina neşeyi de hüznü de uçlarda yaşıyor. Diğerlerinin neredeyse vazgeçer hallerine öfkelenen, hatta bazen onlara şiddet de uygulayan Olga, en çok mücadele eden kadın. Oyunculuklardaki doğallık oyun kişilerinin içlerinde bulundukları huzursuz halin izleyiciyi de sarmasını sağlıyor. Yaklaşık bir saat süren sahnelemenin sonlarına doğru kadınlar bir umut ışığı yakaladıklarını düşünüyorlar. Görevlileri üç kız kardeşi oynayan oyuncular oldukları konusunda ikna edebildiklerini zannediyorlar. Belki de oyunu sergilediklerinde giriş izni alabilecekler. Sandıklarından çıkardıkları kostümleri giyiyor ve üç kız kardeşin son bölümünü oynamaya başlıyorlar. Herkesin veda ettiği ve kızların kendi kendilerine kaldıkları bu bölüm oynanırken erkeklerin replikleri dış ses olarak veriliyor. Çehov metninin sonuyla Popovski yorumunun sonu çakışıyor. Herkes, her şey üç kadına veda ediyor. Önceleri dayanışma içinde olmayan kadınlar oyunun son sahnesinde birbirlerini sarıp sarmalıyor. Fakat bu son çaba da sonuç vermiyor, bekleme halinden kurtulamıyorlar. Yıllar önce yazılmış bir oyunun bugünün en önemli düşü “gitmek”, “göç etmek” üzerine yoğunlaşması güncelliğin yakalanmış olması açısından önemli. Çehov’un metni araç haline getirilerek aslında yeni bir metin yazılmış oluyor ve devletlerin göçmenlere, mültecilere karşı tavrı hakkında bir farkındalık yaratılmaya çalışıyor. Ancak tüm oyuna hakim olan mutsuzluk, sıkışmışlık ve umutsuzluk nedeniyle oyunun başında tırtılları andıran kadınların hiç bir zaman kelebek olamayacaklarını görüyoruz. Oluşturulan bu karamsarlık, izleyiciyi çarelerin neler olabileceği konusunda düşünmekten uzaklaştırıp, çaresizliği kabullenir hale getiriyor.  OYUNUN KÜNYESİ: Yazan: Anton Çehov Uyarlayan ve Yöneten: Aleksandar Popovski Çeviren: Ataol Behramoğlu Yardımcı Yönetmen: Luca Cortina Dramaturji: Dubravko Mihanovic Dekor Tasarımı: Sven Jonke Kostüm Tasarımı: Taciser Sevinç Müzik: Barış Manisa Işık Tasarımı: Mustafa Dinç Koreografi: Handan Ergiydiren Dış Sesler: Levent Öktem, Reha Özcan, Sercan Gidişoğlu, Sermet Yeşil, Can Şıkyıldız Yönetmen Yardımcıları: Verda Zincirkıran, Müslüm Köse OYUNCULAR: Özge Özder Tuba Karabey Selin İşcan  Bu hafta vizyona giren filmler
Bu hafta biri yerli olmak üzere 5 yeni film vizyona girecek. İşte o filmler ve fragmanları:  PATERSON  Jim Jarmusch'nin yönettiği ve Adam Driver, Golshifteh Farahani, Chasten Harmon ile Barry Shabaka Henley'in oynadığı "Paterson" seyirciyle buluşacak. Aynı adı taşıdığı şehirde otobüs şoförlüğü yapan "yarı zamanlı" bir şairin gündelik hayatını anlatan film özetle şöyle: "New Jersey eyaletinin Paterson kentinde otobüs şoförlüğü yaparak geçinen Paterson, eşi Laura ve Bulldog köpekleriyle beraber mütevazı bir hayat yaşamaktadır. Hayattaki en büyük tutkusu not defterine yazdığı şiirleridir. Laura'nın ise kendi dükkanını açıp orada country şarkıcısı olmak gibi hayalleri vardır. Oysa Paterson, hayattan çok daha fazlasını beklemeden mutlu olmak ve her sabah 23 numaralı otobüsün direksiyonuna geçerek bir şair olarak kalmayı tercih etmektedir."  GİZLİ SAYILAR  Taraji P. Henson, Octavia Spencer, Janelle Monae, Kevin Costner, Kirsten Dunst, Jim Parsons ve Mahershala Ali'nin oynadığı filmin yönetmenliğini Theodore Melfi üstlendi. Üç siyah kadının NASA'da yakaladığı başarıyı odağına alan film, NASA'daki siyah kadın matematikçilerden oluşan bir takımın, Sovyetler Birliği'ndeki Amerikalı rakiplerine karşı uzay yarışını kazanmasına yardımcı olmaları ve aynı zamanda eşit haklara ve fırsatlara ilerlemeye yönelik arayışlarının tarihini anlatıyor.  RESIDENT EVIL: SON BÖLÜM  Paul W.S. Anderson'ın yönetmenliğini yaptığı filmde Milla Jovovich, Ruby Rose, Ali Larter, Shawn Roberts ve Lain Glen oynuyor. Dünya genelinde 1 milyar dolar hasılatı geçen "Resident Evil" serisinin finali niteliğindeki "Resident Evil: Son Bölüm", Alice'in son büyük mücadelesini anlatıyor. ABD, Almanya, Avustralya, Kanada ve Fransa ortak yapımı; bilim kurgu, aksiyon ve gerilim karışımı film, "Ölümcül Deney: İntikam"ın devamı olarak izleyicinin karşısına çıkacak.  CEREYAN  Murat Yatman, Pınar Bibin ile Salih Bademci’nin oynadığı haftanın yerli yapımı "Cereyan", gerilim meraklılarını sinema salonlarına çekmeyi amaçlıyor. Mert Dikmen'in yönetmenliğini üstlendiği film, psikoloji öğrencisi Aylin'in verdiği online terapiler sonrası gelişen gerilimli hikayeyi konu ediniyor.  KARLAR KRALİÇESİ 3: ATEŞ VE BUZ  Karlar Kraliçesi serisinin üçüncü halkası olan "Karlar Kraliçesi 3: Ateş ve Buz", Gerda ve arkadaşlarının sihirli güçlerle mücadelesini anlatıyor. Alexey Tsitsilin'in yönettiği ve Alexey Zamyslov ile birlikte senaryosunu yazdığı Rusya yapımı animasyon türündeki filmin Türkçe seslendirmelerini Erkan Taşdöğen, Fatih Özkul, Onur Kırış, Özgür Özdural ve Damla Özüduru Babacan yaptı. Fazıl Say: Saat işliyor beyler, yürek sizin!
Dünyaca ünlü piyanist Fazıl Say, Cumhurbaşkanı Tayyip Erdoğan’a "hakaret" ettiği iddiasıyla tutuklanan 1992 doğumlu genç piyanist Dengin Ceyhan’la ilgili sosyal medya hesabından çarpıcı bir açıklama yaptı. T24'ün haberine göre; Fazıl Say, "Fotoğraftaki kelepçeli eller ve o insan Cziffra değil. Dengin Ceyhan. Türk piyanisti. 1992 doğumlu. Suçu ne anlaşılmadı. Tutuklandı. Hapiste. Şöyle diyor gerçekler: Bir piyanist; 1 gün çalışmazsa kendi anlar. 1 hafta çalışmazsa, meslektaşları anlar... 1 ay çalışmazsa bütün dünya anlar .... Saat işliyor beyler...yürek sizin" diye yazdı. Genç piyanist Dengin Ceylan’ın kelepçeli fotoğrafını paylaşan Fazıl Say şöyle yazdı: “György Cziffra. Ve Dengin Ceyhan... Bu akşam Budapeste'de György Cziffra festivalinde çaldım. Hikayeyi anlatalım; Macar piyanist Zciffra 1930-40'ların piyano dahisiydi. En büyüğüydü. Aynı zamanda besteci ce emprovizasyoncuydu ( doğaçlama müzik yapardı) Bende pek çok kayıdı var. Gerçekten öyledir. Hikaye şöyle devam ediyor; Cziffra baskı rejiminden kurtulmak için 1950'lerde Macaristan'dan batıya kaçmayı dener. Başaramaz. Yakalanır. 3 yıl hapis yatar. İşkence görür. Parmaklarını ve bileklerini kırarlar. Sonra 3 yıl taş kırma işine sürerler. Cziffra'nın piyano hayatı bir daha asla eskisi gibi olamayacak şekilde bitirilir. Hapisten çıkınca yine kaçar. Bu sefer başarır. Fransa'ya yerleşir. Müzik okulu kurar. Onunla idare eder.. bugün Cziffra'nın dehasını unutturmamak için Macarlar festival yapıyor. Dünyanın en büyük müzisyenleri davet ediliyor. Bu utanç ile yüzleşiyorlar. Cziffra'yı yaşatıyorlar. Ben de bu akşam tamamı hıncahınç dolu Liszt akademisi salonunda, hayranı olduğum Cziffra için çaldım. UTANÇ ölümden ağır bir histir... Fotoğraftaki kelepçeli eller ve o insan Cziffra değil. Dengin Ceyhan. Türk piyanisti. 1992 doğumlu. Suçu ne anlaşılmadı. Tutuklandı. Hapiste. Bu fotoğraf yılın fotoğrafıdır. 2017 Türkiyesi. Ünlü bir söz var, onu söyleyeyim, biraz çelebilik , biraz yürek biraz da tarihin acımasız gerçeğinin nasıl vuracağının yukarıdaki Cziffra-Macaristan örneği ile hatırlatayım istedim. Hukuk! Şöyle diyor gerçekler; Bir piyanist; 1 gün çalışmazsa kendi anlar. 1 hafta çalışmazsa, meslektaşları anlar... 1 ay çalışmazsa bütün dünya anlar .... Saat işliyor beyler...yürek sizin.” Van Gogh'a ait olduğu söylenen tablo sahte çıktı
Oscar Ödüllerini kimler kazanır?
89. Oscar Ödülleri bu Pazar gecesi sahiplerini bulacak. Sinema dünyasındaki tüm gözler Oscar Ödülleri’ne çevrilmişken, işte karşınızda tüm dallarda Oscar tahminleri!  EN İYİ FİLM Kazanacak: Aşıklar Şehri (La La Land) Kazanabilir: Gizli Sayılar (Hidden Figures) Kazanmayı hak eden: Ay Işığı (Moonlight)  EN İYİ YÖNETMEN Kazanacak: Damien Chazelle (La La Land) Kazanabilir: Barry Jenkins (Moonlight) Kazanmayı hak eden: Barry Jenkins (Moonlight)  EN İYİ ERKEK OYUNCU Kazanacak: Denzel Washington (Fences) Kazanabilir: Casey Affleck (Manchester by the Sea) Kazanmayı hak eden: Casey Affleck (Manchester by the Sea)  EN İYİ KADIN OYUNCU Kazanacak: Emma Stone (La La Land) Kazanabilir: Isabelle Huppert (Elle) Kazanmayı hak eden: Natalie Portman (Jackie)  EN İYİ YARDIMCI ERKEK OYUNCU Kazanacak: Mahershala Ali (Moonlight) Kazanabilir: Dev Patel (Lion) Kazanmayı hak eden: Mahershala Ali (Moonlight)  EN İYİ YARDIMCI KADIN OYUNCU Kazanacak: Viola Davis (Fences) Kazanabilir: Naomie Harris (Moonlight) Kazanmayı hak eden: Viola Davis (Fences)  EN İYİ ÖZGÜN SENARYO Kazanacak: Yaşamın Kıyısında (Manchester by the Sea) Kazanabilir: Aşıklar Şehri (La La Land) Kazanmayı hak eden: Yaşamın Kıyısında (Manchester by the Sea)  EN İYİ UYARLAMA SENARYO Kazanacak: Ay Işığı (Moonlight) Kazanabilir: Gizli Sayılar (Hidden Figures) Kazanmayı hak eden: Ay Işığı (Moonlight)  EN İYİ KURGU Kazanacak: Aşıklar Şehri (La La Land) Kazanabilir: Savaş Vadisi (Hacksaw Ridge) Kazanmayı hak eden: Aşıklar Şehri (La La Land)  EN İYİ GÖRÜNTÜ YÖNETİMİ Kazanacak: Aşıklar Şehri (La La Land) Kazanabilir: Geliş (Arrival) Kazanmayı hak eden: Ay Işığı (Moonlight)  EN İYİ ANİMASYON Kazanacak: Zootropolis: Hayvanlar Şehri (Zootopia) Kazanabilir: Kubo ve Sihirli Telleri (Kubo and the Two Strings) Kazanmayı hak eden: Kırmızı Kaplumbağa (The Red Turtle)  EN İYİ YABANCI FİLM Kazanacak: Satıcı (Forushande) Kazanabilir: Toni Erdmann Kazanmayı hak eden: Toni Erdmann  EN İYİ BELGESEL Kazanacak: O.J.: Made in America Kazanabilir: I Am Not Your Negro Kazanmayı hak eden: O.J.: Made in America  EN İYİ YAPIM TASARIMI Kazanacak: Aşıklar Şehri (La La Land) Kazanabilir: Fantastic Beasts and Where to Find Them Kazanmayı hak eden: Geliş (Arrival)  EN İYİ KOSTÜM TASARIMI Kazanacak: Jackie Kazanabilir: Aşıklar Şehri (La La Land) Kazanmayı hak eden: Jackie  EN İYİ MAKYAJ Kazanacak: Star Trek Sonsuzluk (Star Trek Beyond) Kazanabilir: Suicide Squad: Gerçek Kötüler (Suicide Squad) Kazanmayı hak eden: Star Trek Sonsuzluk (Star Trek Beyond)  EN İYİ GÖRSEL EFEKT Kazanacak: Orman Çocuğu (The Jungle Book) Kazanabilir: Rogue One: Bir Star Wars Hikayesi (Rogue One: A Star Wars Story) Kazanmayı hak eden: Doctor Strange  EN İYİ ÖZGÜN MÜZİK Kazanacak: Aşıklar Şehri (La La Land) Kazanabilir: Ay Işığı (Moonlight) Kazanmayı hak eden: Aşıklar Şehri (La La Land)  EN İYİ ÖZGÜN ŞARKI Kazanacak: City of Stars (La La Land) Kazanabilir: How Far I’ll Go (Moana) Kazanmayı hak eden: Audition (La La Land)  EN İYİ SES KURGUSU Kazanacak: Savaş Vadisi (Hacksaw Ridge) Kazanabilir: Aşıklar Şehri (La La Land) Kazanmayı hak eden: Geliş (Arrival)  EN İYİ SES MİKSAJI Kazanacak: Aşıklar Şehri (La La Land) Kazanabilir: Savaş Vadisi (Hacksaw Ridge) Kazanmayı hak eden: Aşıklar Şehri (La La Land)  EN İYİ KISA FİLM Kazanacak: Ennemis Interieurs Kazanabilir: La Femme et le TGV Kazanmayı hak eden: Sing  EN İYİ KISA BELGESEL Kazanacak: Joe’s Violin Kazanabilir: Extremis Kazanmayı hak eden: The White Helmets  EN İYİ KISA ANİMASYON Kazanacak: Piper Kazanabilir: Blind Vaysha Kazanmayı hak eden: Pearl Ayrıntı'lı 30 Yıl Sergisi
15 Şubat Çarşamba günü açılışı gerçekleşen ve 08 Mart'a kadar devam edecek olan Kitabın Yazgısı (Fata Libelli) başlıklı sergi, “şenlikli toplum” umudunu kolektif emekle yaşatmanın değerine odaklanıyor. Kitapların başına gelenleri, Türkiye yayıncılık hayatı ve ülkenin geçirdiği tarihsel, toplumsal dönüşümler bağlamında ele alıyor. Ali Taptık, Sevim Sancaktar, Hakan Gürsoytrak, Rafet Arslan, Çağrı Saray, İz Öztat, Sevinç Altan ve CANAN’ın işleriyle bir deneyim alanı olarak tasarlanan Kitabın Yazgısı sergisi, hayata kitapla tutunmanın hikâyesini anlatıyor. Serginin ana mekânı olan Karşı Sanat Çalışmaları, pazar günleri dışında 11:30 - 19:00 saatleri arasında ziyaret edilebilir. Bir dizi etkinlikle zenginleşen sergiye bütün kitapseverler davetli. ETKİNLİK TAKVİMİ  23 Şubat Perşembe Söyleşi: Hayalet - Karl Marx Konuşmacılar: Güçlü Ateşoğlu, Kurtul Gülenç, Sercan Çalcı 19:30 - Beyoğlu Mephisto Kitabevi  25 Şubat Cumartesi Söyleşi: Ayrıntı'lı Kapaklar - Kitap ve Kapak Tasarımı İlişkisi Üzerine Konuşmacılar: Rahmi Öğdül, Sevinç Altan Moderasyon: Gökçe Alper 14:00 - Beyoğlu Mephisto Kitabevi  02 Mart Perşembe Söyleşi: Yüzbir Gece Masalları (Powerpoint sunum ve ardından Claudia Ott'un ney performansıyla) Konuşmacı: Claudia Ott 19:30 - Beyoğlu Mephisto Kitabevi  08 Mart Çarşamba Atölye: Kurtlarla Koşan Kadınlar 8 Mart Feminist Gece Yürüyüşü'nü coşkulu hale getirmek için tüm gün sürecek olan atölyede çaylar ve temel malzemeler bizden, hayal kurmak kolektif! Tüm gün - Beyoğlu Mephisto Kitabevi  Sergi ve Etkinlik Mekânları: Ana sergi mekânı: Karşı Sanat Çalışmaları (Gazeteci Erol Dernek Sk. Hanif Han, No:11, Beyoğlu) Etkinlikler ve serginin bir kısmı: Mephisto Kitabevi (Beyoğlu, İstiklal Caddesi) Yaratıcı ve doğaçlama tiyatro atölyesi 25 Şubat'ta başlıyor
Uykusuz işsizliği kapağına taşıdı
2017 Brit Ödülleri sahiplerini buldu
Şili, 'Tuba Büyüküstün'ü seçti
Türkiye yapımlı dizilerin son dönemde büyük ilgi ile izlendiği Latin Amerika ülkelerinden Şili’de ‘Resultados Series Turcas Awards’ (Türk Dizileri Ödülleri) anketi yapıldı. Tuba Büyüküstün en iyi Türk kadın oyuncu seçildi. Latin Amerika ülkelerinde yayınlanan Türkiye dizileri ile ilgili haberlerin paylaşıldığı ve dizilerin birçok izleyicisine hitap eden ‘Series Turcas’ sayfası takipçileri arasında bir süre önce başlatılan oylamanın sonuçları açıklandı. Oylamaya katılan takipçilerden 884’ü Şili’de yayınlanan ‘Kara Para Aşk’ dizisinin başrol oyuncusu Tuba Büyüküstün’ü ‘En İyi Türk Kadın Oyuncu’ seçerken, Beren Saat’a 392, Hazal Kaya’ya 211 oy verildi. EN İYİ ERKEK OYUNCU ENGİN AKYÜREK Büyüküstün’ün başrolünde yer aldığı bir diğer yapım olan ‘Asi’ dizisi de ‘Kara Para Aşk’ın ardından en iyi müzik ve en iyi çekim mekanı sıralamasında ikinci oldu. En iyi erkek oyuncu sıralamasında Engin Akyürek 651, Çağatay Ulusoy 377 ve Kıvanç Tatlıtuğ 113 oy aldı. Diğer kategorilerde Ahmet Tansu, Barış Falay, Yusuf Akgün ve kadın sanatçılar dalında İlkin Tüfekçi, Esra Dermancıoğlu, Hazal Ergüçlü ilk 3 sırayı aldı. (DHA) LeMan'dan Müjdat Gezen kapağı
'Vatanım Sensin' adlı dizi yayından kaldırıldı mı?
Pürselim’in öykülerindeki bereket
NURTEN ÇAKIR Mehmet Fırat Pürselim’in Alakarga Yayınları’ndan çıkan Akılsız Sokrates adlı öykü kitabı hem konuları hem de anlatımındaki farklılığıyla dikkat çekiyor. Öyküler günlük hayatın ayrıntılarını yakalıyor. Bunu yaparken de evrenin bilirkişisi oluyor. Önce onları uzun zaman süzgecinden geçiriyor. Sonra geriye etkin bir dil bırakarak yalınlaştırıyor cümleleri. Metinlerinde daha çok kahramanların ruhsal durumlarını yansıtan Pürselim, zengin dil kullanımıyla tecrübesini de ortaya koyuyor. Her bir öyküye sabırla sözcüklerini işliyor. Boğa Güreşi, Picasso’nun aynı adlı tablosundan esinlenerek kaleme aldığı minimal bir öykü. Yazar birkaç cümleyle tablonun kendisinde bıraktığı etkiyi öylesine çarpıcı anlatıyor ki, okuru tekrar tekrar tabloyu seyretmeye sürüklüyor. “Kan bir Çingene dansözünün eteği gibi dalgalanıyorken, ölmek değil de o dansözün işveli ellerini sırtımda, boynumda ya da kollarımda bir daha hissedemeyecek olmanın hüznüyle gözüm açık giderim. Bir at, bir boğa ve bir matador olarak gözüm açık giderim.” Pürselim, Akılsız Sokrates öyküsünde tinsel dinginliğe ulaşamamış bir genci ironik bir şekilde anlatırken manayı kelimelerden ayırıyor. Kelimelerin yarattığı psikoloji, okuru düşündürerek kafalarda soruşturma başlatıyor. Özgün bir üslup yakalıyor böylece. “Galiba, karım beni terk etti… Kadınların bende ne bulduğunu hiçbir zaman anlamadım. Karımın bunca zaman nasıl olup da bana katlandığını, benden daha zeki üniversiteli sevgililerimin cahilliğimi niçin yüzüme vurmadıklarını, İzmir’i peşinde koşturan pavyon dilberlerinin neden bana yataklarını açtıklarını anlamadım. Yaşı geçkin zengin âşığımın bir güzel sözüme dünyayı ayaklarımın altına sermesineyse akıl sır erdiremedim.” Balık Atlası ile kurmacanın yolunu açan yazar, bu metinde müthiş bir öykücü gözüyle ayrıntıları ustaca kullanıyor. Günümüz koşulları altında ufalanan manevi değerlerin erimesi karşısında yazarak var olmaya çalışan işsiz bir adamın ilişkilerini ele alıyor. “Kendimi kitap okuru zannettiğim halde Sait Faik’le tanıştıktan sonra gurme değil obur olduğumu anladım. Ruhumu doyurmak için yeni besinlere ihtiyaç duyuyordum ve artık evdekiler yeterli gelmiyordu. Kitapçıları gözlerimle tavaf ettim, içlerine girmeye korktum.” Okaliptüsün Ruhu’nda Pürselim, günümüzde pek de yabancı olmadığımız ruhsal durumun üzerine eğiliyor. Öyküye bir okur gözüyle bakıldığında, heyecanı ve dikkati olayın son noktasına kadar canlı tutmayı başardığı görülüyor. Okaliptüsün Ruhu’nun dikkat çeken bir diğer noktası da sonu. Burada yazar kaleminin hünerini konuşturuyor. “Ağzımı ağacın çatlamış kabuklarının arasındaki kulağına dayıyorum. Fısıldayarak ‘Sen çok güçlü bir ağaçsın. Korkuyorum. Beni bırakma! Ruhumu al; dallarına, yapraklarına, köklerine kat. Ruhum gövdene karışsın. Birlikte denizi seyredelim, rüzgârın peşinden koşalım, toprağı okşayalım,’ diyorum.” Artık Büyüdüm’de, çocuğun yaşadıklarını nasıl içselleştirdiğini, bu içselleştirmenin nasıl bir travmaya yol açtığını görüyoruz. Yazar, bu öyküsünde detaycı davranarak öykü kişisinin davranışlarını, yaşadığı aile ortamını, ruhsal çelişkilerini, acılarını karakterize ediyor. “Ninem gene ayağının altında dolaşan bir tavuğu yakalıyordu, bıçağıyla boynunu tek hamlede kopartıyordu. Kanını alnıma sürmeye çalışırken, ittirip kaçıyordum. Arkama dönüp baktığımda, öylece yerde yatıyordu. Yardım etmeyi aklımdan geçiriyordum ama içimdeki şeytan, ‘O artık öldü! Onu öldürdüm!’ diyordu. Ne yapacağımı bilemiyordum. En sonunda koşuyordum… koşuyordum… Bacaklarımdaki tüm güç tükeninceye kadar koşuyordum. Sonra bir ağacın altında dinleniyordum.” Beyaz Gelinlik, yaşadığımız zamanın içinden bir metin. Birbirinden çarpıcı üç farklı alt öyküyü barındırıyor. Yazar, gelenekçi toplumumuzun bakış açısını somutlaştırıyor. Okurken hiç de yabancısı olmadığımız konulara tanıklık ediyoruz. “Kafamı bacaklarımın arasına alıp endişeyle sallanırken başımda dikilirken buldum. ‘Kime yedirdin ulan yemişini,’ diye bağırdı. Kafamı iki yana sallarken tam burnumun ortasından sertçe ittirdi. Burnumdan kan boşaldı. Kafam duvara çarptı geri geldi. Bu sefer daha güçlü ittirdi. Yatağın demir başlığının sivri yerine çarptım. Kafatasım bir yumurta gibi kırıldı, demir çubuk beynimin içine girdi. Kan, koltuğun üzerinde duran gelinliğimi kızıla boyamaya ant içmiş gibi akmaya başladı.” Sonuç olarak: Mehmet Fırat Pürselim’in Akılsız Sokrates’teki öykülerindeki bereket sayfalardan taşarak okuruna ulaşıyor. Geriye yazacağı yeni öykülerin merakı kalıyor sadece. Marx’ın Hayaleti
Güçlü Ateşoğlu Marx neden hâlâ önemlidir? Bu soruya verilebilecek cevaplardan ilki ve de en önemlisi, “başka bir dünyanın mümkün olduğu”nu bu denli yüksek bir tonda ve güçlü bir sesle bizzat Marx’ın herkese duyurmuş olmasıdır. Onun düşüncelerini benimseyenlerin ya da ona karşı çıkanların bu saptamaya “hayır” diyemeyecekleri apaçık ortada. İngiliz politik ekonomisi, Alman felsefesi ve Fransız komünizminin bir sentezi olan ve ayrı ayrı bu geleneklerin kuvvetli öğelerini bünyesinde taşıyan Marx, yeni bir dünyayı anlama ve yorumlama girişiminin ötesinde, böyle bir dünyayı kurmanın temel motivasyonu için en gerekli şey neyse onu, yaşamıyla özdeşleşen bir teorik çalışmayla ve devrimci liderlik vasfıyla, özgürleşmek isteyen halklara vermiştir. Bu ‘yeni dünya’da sanat, etik, din, hukuk, ekonomi, politika ve felsefe de başka türlü biçimlenecektir. Tek tek bilgi disiplinlerinin kendi ‘-oyun alanları’nın genişlemesi, insani deneyim alanının erimini de genişletecek, Sokrates’in ‘kendini bil’ söylemi, politik ekonominin [felsefi] eleştirisi yoluyla, ‘yeni ve yetkin insan’ı ortaya çıkarma eylemine dönüşecektir. Marx, ‘bilmeyip de yapanlar’ın gerçek hikâyesini onlara, hem bilimsel hem de edebi ve polemiğe dayalı diliyle anlattığı için muazzamdır. Günün gelişmeleri ışığında Marx’ı neden hep ‘yeniden’ okuma ihtiyacı duyuyoruz? Öyle ya, herhangi bir düşünür olsa, eleştiriler ve/veya yeni paradigmalar yüzünden Marx’ı okumaya, tartışmaya ve somut yaşam koşullarında eylem yoluyla düşüncesini cisimleştirmeye ara verdiğimiz dönemler olurdu. 1990’ların reel-politik düzleminde bile böyle bir ara verilmemişse, Marx’ın düşüncelerinde bir türlü yok olmayan değeri çağımızın problemleriyle ilişkilendirmemiz gerekmektedir. Ekonomiyi politikadan, hukuku etikten, sanatı kültür endüstrisinden bağımsız sandığımız, ebedi ‘istikrar’ söylemlerinin mutlak aldatıcılığına kendimizi kaptırdığımız ve tüm insan ürünü şeylerin tarihsel olarak oluşturulmuş, kurulmuş şeyler olduğu yönündeki somut eleştirel tutum-alışı bir kenara bıraktığımız zamanlarda, Marx ‘yeniden ve hep yeniden’ okunmayı ve üzerine düşünceler geliştirilmeyi beklemektedir. Marx ve Marksizm başta olmak üzere, politika bilimi alanında sayısız önemli çalışmaya imza atan David McLellan’ın editörlüğünü yaptığı Karl Marx: Hayalet - Seçme Yazılar, Marx’ın erken dönem yazılarından başlayarak geç dönem politik yazılarına kadar uzanıyor ve beş ana kısımdan oluşuyor: ‘1837-1844 Yılları Arasındaki Erken Dönem Yazılar’, ‘1844-1847 Yılları Arasında, Tarihin Materyalist Kavranışı’, ‘1848 ve Sonrası’, ‘1857-1867 Yılları Arasında Ekonomi Üzerine Yazılar’ ve ‘1864-1882 Yılları Arasındaki Geç Dönem Politik Yazılar.’ Antoloji, Marx’ın kendi kronolojik tarihiyle birlikte zihinsel gelişiminin ve üretiminin paralelliğini dengeli bir şekilde sergilemesi açısından takdiri hak ediyor. Kısa, polemiğe dayalı yazılardan tutun da, Kapital gibi sistematik bir nitelik arz eden şaheserden seçilmiş parçalara, ‘Fransız Üçlemesi’ gibi dönemin güncel problemlerini ele alan yazılardan Grundrisse gibi Marx’ın ölümünden çok sonra yayımlanabilen ve öneminin artık tartışma götürmez olduğu elyazmalarına kadar tüm Marx külliyatını topyekûn önümüzde tek bir kitap olarak görebilmemize imkân sağlıyor. Tarih yazıcılığı ya da felsefesi açısından önünde duran malzemeyi ‘nasıl seçtiğin’, ‘neleri dışarıda bırakıp neleri dahil ettiğin’ son derece önemli bir meseledir. Tarih, ‘biriktirilmiş belgeler bütünü’ değildir, ne de tarihsel bilgi birikimsel bir bilgidir. McLellan, Marx’ın düşünsel gelişiminin birer aynası olan mektuplarını, konuşmalarını ve açıklayıcı önsöz ya da yorumlarını olduğu gibi, önemli metinlerinin can alıcı bölümlerini de büyük bir hünerle seçmeyi başarmış. Türkiye’de Marx ve onun düşüncesi, bugüne kadar ağırlıklı olarak politika, politika bilimi, ekonomi ve sosyoloji açısından ele alındı ve de Marx’tan çevrilen metinlerde bu disiplinlerin kendi kavram hazinesinden izler gördük. Bu izler teorik alanda yapılan çalışmalarda ‘jargon’u belirlerken, aynı zamanda pratik alanda, diğer bir deyişle politika alanında da belli bir tutum-alışın ortaya çıkmasını sağladı. Bu yüzden “Marx, esasında bir politikacı ya da politika bilimiyle uğraşan biri, iktisatçı ya da sosyolog olarak anılmayı hak eder” yönündeki perspektifler farklı zamanlarda baskın çıktı. Hep şu soru soruldu, hatta sorulmaya da devam ediyor: Marx bir sosyolog mudur, yoksa bir iktisatçı mıdır? Bu çalışma, Marx’ın metinlerine felsefi olarak bakan bir gözle onu ele almanın, Türkçeye çevirmenin ve üzerine düşünmenin yollarını arıyor. Kadim Grek düşüncesindeki theoria etkinliği gibi, Bacon’ın ortaya koyduğu Novum Organum (Yeni Bilim) ya da Vico’nun Scienza Nuova’sı (Yeni Bilim) gibi, Descartes’ın tüm bilgi disiplinlerine yön verecek yöntemi amaçlayan felsefesi, Fichte’nin Wissenschaftslehre’si (Bilim Öğretisi) ya da Hegel’in Philosophische Wissenschaft’ı (Felsefi Bilim) gibi, ancak ve sadece felsefenin yapabileceği şeyi, başka bir deyişle tüm bilgi formlarını ‘kapsayarak-aşan’ (Aufhebung) bir teoriyi sergilediği için Marx’ı filozof olarak sunmanın daha doğru olacağı aşikârdır. Dolayısıyla, metinler üzerinde belli bir kavramsal seyrin hâkim kılınması, felsefi kavramların ‘görünür kılınması’ gerekmektedir. Marx, Ganz ya da Totalitäti, Schein, Anschauung ya da Erscheinungu, yahut da Sein, Dasein ya da Existenzi kullanırken kendisinden önce gelen gelenekteki filozoflara bolca göndermede bulunur, özellikle de Kant’a, Fichte’ye ve pek tabii Hegel’e… O dönemin felsefesi iyi bilinmediği takdirde, Marx’ı tam anlamıyla anlayıp yorumlayamamış, kavramsal açıdan zengin bir Marx karşısında, kavramsal açıdan fakir bir Marx alımlaması ortaya koymuş oluruz. Sözün özü, bu çalışmanın, bir de böyle bir amaç doğrultusunda hazırlandığını göz önüne almak yerinde olacaktır. Marx’tan çevirilerin olduğu bir kitabın hazırlanma süreci boyunca, yukarıda işaret ettiğim hususlar, Marx’ın kendi dilinde nasıl yazdığını görmeye ve bir karşılaştırma yapmaya kişiyi zorunlu olarak iter. Dolayısıyla McLellan edisyonunda bulunmayan pek çok şeyin metinlere dahil edilmiş olması ve de İngilizce baskının, Dietz Verlag’ın Karl Marx - Friedrich Engels: Werke (48 Ciltlik Toplu Eserler) edisyonuyla ve ek olarak, Progress Publishers’ın Karl Marx - Friedrich Engels: Collected Works edisyonuyla karşılaştırılmış olması eseri daha güçlü kılmaktadır. Marx’ın yazılarından derlenen bu kitap, sadece Türkiye’de değil, aynı zamanda dünyada da en çok okunan, en iyi Marx antolojisi tanımlamasını hak ediyor. Marx’ın çalışmasının bütününü yansıtan, özgün pek çok düşüncesi arasında güçlü ilişkiler kurmamızı sağlayan eser, hem Marx üzerine derslerde kendisinden fazlasıyla yararlanılabilecek bir kılavuz niteliğine sahip hem de daha derinlikli çalışmalar için biçilmiş kaftan. Marx’ı okumak hiç bu kadar zevkli olmamıştı! Kırk beş yılda ne değişti?
FÜRÜZAN TERCAN Ülker Köksal’ın 1972’de yazdığı Sacide kadın sorunları üzerinde duran “kadın dörtlemesi”nin ilkidir. Şehrin tutucu bir semtinde ağabeyi Orhan ve onun ailesiyle birlikte yaşayan terzi Sacide’nin öyküsüdür. Kırk yaşına gelmiş olan Sacide çok istemesine rağmen evlenememiştir. Her kadının bir kocası ve çocukları olması gerektiğine inanan -daha doğrusu inandırılan- Sacide, evlenmek hayaliyle bir gazetenin evlenme sayfasına rumuzla başvurur. İlanına karşılık verenler içinden Süleyman adlı bir adamla buluşması, Süleyman’ın evin önünde gezinmesi, mahallenin dedikoducusu Müzeyyen tarafından ağabeyine ihbar edilip (!) dövülmesiyle sonuçlanır. Gülen Hanım’ın yardımıyla işsiz güçsüz Süleyman’la evlenen Sacide kocasının evinde hem evin geçimini üstlenecek hem de kocasının aşağılamalarına maruz kalacaktır. Kadınlığını yaşayamamış İhsan ise Sacide’nin kocasının kollarında mutlu olduğunu sanacaktır. Bu ilişkiye tanık olan Sacide, bu yaşına kadar çektiklerinden sonra gerçeği görüp bilinçlenecektir. Ülker Köksal, Sacide oyununun, “Çoğu kez evlattan sayılmayan, dövülen, kaçırılan, okutulmayan, işini, kocasını seçmesine izin verilmeyen, bazen bir süs eşyası bazen bir köle gibi görülen binlerce Sacide’den biri için” yazıldığını söylemektedir. Ankara Devlet Tiyatrosu yapımı, Altındağ Tiyatrosu'nda sahnelenen Sacide oyununun içerik olarak günümüzde de karşılığını bulduğunu düşünüyorum. Günümüzde, gerek kırsalda gerek şehirde kadınlarımızın başına gelenleri, kadına uygulanan her çeşit şiddeti görsel ve yazılı basında 'arkası yarın' gibi takip ediyoruz. Gün geçmiyor ki bir kadının tecavüz, darp, işkence, öldürülme haberlerine rastlamayalım. Sacide oyununun yazılmasının üstünden neredeyse yarım asır geçmiş olmasına rağmen 'kadının dramı' değişmiyor. Yönetmen Pervin Ünalp oyunun gerçekliğine uygun bir sahneleme anlayışını benimsemiş ve oyuna sıkı sıkıya bağlı kalmış. Oysa iyi bir dramaturji çalışmasıyla oyundan yapılacak seçme ve elemeyle vurgu noktaları değişebilirdi. Şöyle ki; Sacide, oyunda -sık sık değinildiği üzere- çirkin olduğu için evlenememiş, babası da onu çirkin olduğu için sevmezmiş. Çirkinliğe bu vurgu neden? Yazıldığı yıllarda 'evde kalmış kız' portresinde belki bir geçerliliği olabilir; ancak bugün Sacide’yi sahneliyorsak, Sacide’nin dramını çirkinlikten ziyade tutucu bir çevrede yetişmesine, babasının onu ölürken ağabeyine emanet etmesine ve terzilik yaparak evin bütçesine katkıda bulunan Sacide’nin dikiş diktiği odadan 40 yaşına kadar çıkamamasına bağlayabilirdi yönetmen. Zaten evlilik hayali kuran Sacide’nin “Bu odanın içinde kimi bulabilirim ki?” sözleri, kanımca anahtar cümle. Belli ki ağabeyi ve karısının da pek işine gelmemiş Sacide’nin evlenmesi; eve gelen para kesilsin istememişler. Ancak artık durumları düzeldikten sonra Sacide’nin evliliği gündeme gelebiliyor. Kısacası altı çizilen yerler değişseydi, yorum da günümüze daha çok yaklaşır, sorunun kadının baskı altında tutulması, emeğinin sömürülmesi vurgulanır, kadına yaşam hakkı tanınmaması olarak görülürdü. Ayrıca oyunun tiyatro dilinin günümüzde biraz eski kalması -içerik değişmese- bile telafi edilebilirdi diye düşünüyorum. Ancak bu söylediklerim oyunun iyi aktarılmasını, iletisinin seyirciye geçmesini, seyirciyi kadın sorunları üzerinde düşündürmüş olmasını ortadan kaldırmıyor. Her türlü rolün üstesinden başarıyla gelen Fulya Koçak, Sacide rolünde ustalığını sergiliyor. Hatta bir süre sonra çirkin olduğuna inanasımız geliyor. Finaldeki tiradı yorumlaması ise olağanüstü. Birden bilinçlenen ve başkaldıran kadın olmak yerine, farkındalığı artmış, edilgen olmayacağını, artık akıllandığını anladığımız duygu yüklü bir Sacide profili çiziyor. Gülen karakterini başarıyla canlandıran Orkide Çivicioğlu’nu da kutlamak gerek. Bıçak sırtında bir rol olan İhsan’da Serap Kunak, fettan, eniştesini baştan çıkaran kadın imajını yaratmadan 'kadınlığını yaşayamamış', 'tenine karşı koyamamış', çaresiz ve mutsuz kadın tipini bütün samimiyetiyle giyinmiş. Neriman Kılıç, ihtiyar dedikoducu Müzeyyen tipine bir derinlik katmış. Pakize’de Neslişah Yalçınkaya biraz şehirli kaçsa da rolünün hakkını veriyor. Orhan (Osman Nuri Ercan) ve Süleyman (Koray Karaca) ise oyunda zaten kadınların dramını ortaya çıkarmaya hizmet eden oyun kişileri. Ellerinden geleni yapıyorlar, ancak daha derinlikli çalışmak için sanıyorum zaman yetersiz kaldı. Sacide’yi oyuncuların çabası seyredilmeye değer kılıyor. Gönüllü Kulluk-2
İtaate zorlandıkları, uygun zamanı beklemeye mecbur oldukları, kendi aralarında bölündükleri için her zaman en güçlü olamaması insanoğlunun zayıf yönü. John Berger ‘Şiirin Saati’ adlı yapıtında “Egemenler bizim insanlarımızı alıp öldürdükten sonra şehrin köşelerine bırakıyorlar, saklayabilirlerdi veya yok edebilirlerdi, bir kayıp olayı daha olurdu. Ama o bize bunu göstererek ardımızdan gelene mesaj veriyor,” derken egemenin algı manüplasyonlarının dışında şiddeti de acımasızca kullandığını anlatıyor. İşkence yalnızca karanlık mahzenlerle yapılmıyor, özgürlüklerimizi evlerimizde, sokaklarda, işyerlerimizde her yerde yaşarken teslim aldılar. Bu da işkencedir. Étienne de La Boétie, (1530-1563) üniversiteyken bir ödev olarak kaleme aldığı ‘Gönüllü Kulluk’* söylevinde (çeviri-Erhan Can Kızmaz, Chiviyazıları Yayınevi) insanların tiranlara neden gönüllü kulluk ederek özgürlüklerini teslim edişlerini anlatırken hayvanları örnek gösteriyor; “Yakalandıklarında, en büyüğünden en küçüğüne kadar, pençeleriyle, boynuzlarıyla, ayaklarıyla ve gagalarıyla öyle bir direnirler ki, ellerinden alınan şeye ne kadar büyük bir değer verdiklerini gösterirler bu yolla. Daha sonra da ele geçirdiklerinde yaşadıkları üzüntüyü dışa vuran pek çok ifadeye sahip olurlar. Onların artık yaşamaktan çok çile çektiklerini, köle olmuş olmaktan hiçbir zaman mutlu olmayıp özgürlüklerinden mahrum edilmeleri nedeniyle sürekli inlediklerini görmek çok kolaydır.” Bu hareketleriyle bize, gönül rızasıyla değil de zor altında itaat ettiğini göstermek istiyorlar gibidir. “Öküzler boyunduruk altındayken inlerler, kuşlar kafeste ağlarlar...” Kim ister hayvan çaresizliği içinde yaşamayı? Onlar özgürlükleri için doğası gereği yaşamsal tepkilerini verirken insanın gönüllü kulluğu ne menem bir şey? Gönüllü kulluğun sebeplerini sıralarken ilk nedenin alışkanlıklar olduğunun altını çizer La Boétie. Haklı da, alışkanlıklar değil midir, kendi yönetimince bizi sürekli olarak biçimlendiren. Eylemlerimiz üzerinde büyük etkiye sahip olan alışkanlığın bize, özellikle, hizmet etmeyi öğretme gücü değil midir? Roma imparatorluğuna karşı özgürlük mücadelesi vermiş Pontus kralı Mithridates’in (M.Ö 112-63) zehirlenerek ölmekten korktuğu için her gün az dozda zehir alarak, sözkonusu zehire karşı bağışıklık kazanma uğruna sonunda zehire alıştığı söylenir. Zehre alışkanlık... Boétie doğanın üzerimizdeki gücünün, alışkanlığın gücünden daha az olduğunu söyler. Boyun eğmişliğe karşı önde gelen aracımız verili olanın ötesine bakma kapasitemizdir, gözlerimizi burnumuzun dibinde olandan kaldırıp ufka bakmak ve ötesinde olanı ve dolayısıyla bakmakla görülmeyen; fakat kendisini bir görüntü olarak göstereni hayal etmektir. Alışkanlık kendinizdeki güce bakmayı, gücü görmeyi, keşfetmeyi engellemez mi? La Boétie’nin, kalabalığı, despotla ilişkisine yönelttiği hareket ne güzeldir; despotun sizi ezdiği güç (potestas) sizin kendi gücünüzden (potentia) başkası değildir. Onun hizmetine girerek kendi gözleriniz, kendi elleriniz, kendi ayaklarınız ve kendi zihinlerinizdir sizleri ezen. Köleleşmenizden çok özgürleşmenize katkıda bulunacak olan kolektif kurumlara onu aktarmak için, sizden gelen bu gücü ‘geri almak’ sadece size bağlıdır. Cesur insanlara cesur eylemlere ihtiyaç var. “Bu kadar insanın hâlâ gönüllü olarak despotların yanında yer alması, hasta taklidi yapan aslana, inine gelip seni seve seve muayene ederdim; ama inine giden pek çok hayvan izi görmeme rağmen, geri dönen tek bir iz bile görmüyorum, diyen tilkinin bu dediklerini despota söyleyecek tek bir cesur ve yiğit kişinin olmaması yürek burkucudur.” Korkaklığın da bir sınırı vardır. Size savaşın demiyor La Boétie, sadece desteğinizi geri çekin! İşe hayır demekle başlayın. Bir uyurgezerden ‘İt Gözü’ hikâyeler
SERAP ÇAKIR Deniz Tarsus’la tanışalı çok olmadı. Gencecik, pırıl pırıl, akıllı ve son derece yaratıcı. Benim en sevdiğim kadın figürü yani. Merak ettiğim çok şey vardı hakkında ve işte böyle keyifli bir sohbet oldu. » İlk olarak 1972'de Yılmaz Güney, Orhan Kemal Roman Ödülü’nü almıştı. Daha sonra, Sevgi Soysal, Erdal Öz, Yaşar Kemal gibi çok önemli isimler bu ödüle layık görüldü. Şimdi de Deniz Tarsus aldı öykü dalında bu ödülü; çok klasik bir soruyla başlayacağım. Nasıl bir duygu? Gerçekten çok emek sarf ediyorsun. Bu öykü kitabı için iki sene uğraştım. Ayrıkotu yayınlandıktan sonra başladım ‘İt Gözü’nü yazmaya. Çok ciddi mesai, emek var. Gio Ödülü’nü aldıktan sonra çok rahat uyumuştum, sonra Orhan Kemal Ödülü’nü duyunca, iş yerinde zıplayarak arkadaşlarıma söyledim. Ödülü aldığımı öğrendikten hemen sonra annemi aradım, annemin sesi titredi. Ve şöyle düşündüm: Annemin sesinin titrediği an için bile iki yıl çalışmaya değer. » Bu ödül, diğer yazacağın eserler adına korku yaratıyor mu? Ödül korku, baskı yaratmadı. Kitabın kendisi zaten büyük iddia. Ben basılan kitaptan korkuyorum. » İt Gözü’ne geçelim. Bir 'Hadım' serisi var. ‘Can Kuşu’ öykünde madencileri anlatıyorsun. Toplumcu bir bakış açısına sahip olduğun açık şekilde hissediliyor. Soma’da çok büyük bir kaza oldu, bu öyküler ortaya çıkarken seni etkileyen bu trajik olay mıydı? Ben önce Mengü’yü çalışmıştım, o öyküyü hazırladım. Orada da madenciler anlatılıyor fakat asıl odak, toprağı paylaşmak ve bölüşmek üzerineydi. Sonrasında, Soma’dan önceydi, ben madencileri anlatayım diye düşündüm, dağın insanları yiyip yuttuğu bir hikâye olsun istedim ve çalışmaya başladım. Maden nedir, insanlar nasıl çalışır, mekaniği nedir üzerinden ‘Can Kuşu’na başladım. Hatta ilk gün beş sayfa hızlı hızlı yazdım. Ancak birkaç gün sonra Soma kazası meydana geldi. Yine de öyküye devam etme kararı aldım; ancak olaylardan çok fazla etkilendim, yazamadım. Bir sene kadar bu öyküyü bir kenara bıraktım ve sonra tekrar kaleme aldım. O yüzden yeri çok başka bende o öykünün. » Deniz, öykülerin fantastik öğeler içeriyor bolca. Kaç kadın vardır fantastik yazan Türkiye’de emin değilim. Ama sen fantastik edebiyatın içine balıklama dalmışsın öyle söyleyeyim sana. Aslında fantastik edebiyatı çılgınca takip eden bir insan değilim; ama durduramıyorum kafam öyle çalışıyor. Öyküler öyle çıkıyor. Bir yandan bahsettiğim olaylarda toplumcu-gerçekçi diyebileceğimiz sorunları işlemeye çalışıyorum, özellikle tarihe kafamı sokmaya çalışıyorum, ama farkına varmadan atmosferi fantastiğe atıp karakterleri içine yerleştiriyorum. Refleks gibi. » Mesela Çakır öykün tamamen fantastik… O öyküde de tersten çalıştım. Kitap için çalışmaya başladığım ilk öykü. Çakır’ın akrabaları vardı mesela köyde. Öyküyü durduramadım, 40 sayfayı geçti. Çok fazla karakter ve çok fazla olay vardı. Hikâye çok uzayınca Çakır’ı yalnızlaştırarak okuduğunuz kısmını ortaya çıkardım. Ancak onun uzun hali duruyor, belki ilerde uzatarak çalışırım. » ‘Mengü’ öykünde kapitalizmi çok iyi betimliyorsun. Sert bir teknoloji eleştirisi de var. Bodrumlu Deniz’in gözünde doğanın katli nasıl gerçekleşiyor? Ben Bodrum’da doğup büyüdüm. O yüzden hayal meyal de olsa çok güzel bir çocukluk geçirdim. Biz üç dört kuşaklı Bodrumluyuz. Ben açıkçası çok ciddi karmaşalarla büyüdüm Bodrum’da. » Ne gibi Deniz? Şimdi şöyle; biz köy kökenliyiz. Bodrum sosyetik, gündemde diye gösterilen bir kasaba ama ben onun tersine Bodrum’da çok naif bir dünyada büyüdüm. Annem babam öğretmendi. Köyde öğretmenlik yapıyorlardı önce. Gündoğan’da beş yaşıma kadar kaldım ve sonra Bodrum’a taşındık. Kasaba kültüründe büyüdüm. Herkesin barış içerisinde yaşadığı bir yerdi. Ama zamanla Bodrum gündeme oturdu, popülerleşti, insanlar yavaş yavaş taşınmaya başladı; taşınan insanlar Bodrum’un yerlileri tarafından kabul görmedi ve onlar da Bodrum’da kendi kulelerini kurdular haliyle. Bir şekilde kendilerini güvenceye aldılar ama onlarla birlikte Bodrum’un insanı da değişmeye başladı. Yeni gelenleri taklit etmek istediler. Kendi yaşam şekillerinin kıymetini bilemediler. Topraklar kıymetlendi, herkes toprağını sattı. Çok büyük arazisi olan insanlar on sene kadar çok zengin olup, sonra her şeyini tüketip şimdi kirada yaşıyorlar. » Deniz öykülerinde doğanın nüvelerine çok fazla rastlıyoruz ve bunun yanında bazı kelimeler de çok dikkat çekiyor. Aklıma hemen Yaşar Kemal’i getiren 'balkıdı', 'şavkıdı” gibi kelimeler. Bunları diline nasıl kattın, anlatır mısın? 'Şavkımak' kelimesini jenerasyonun bilmezmiş gibi geliyor bana. O kelimelerin sebebi çoğunlukla anneannem ve babaannem, onlar çok kullanıyorlar. Bir de eski metinlerden kökler çalışıp, sürekli not alıyorum. Mesela yeni kitap için Dede Korkut çalışıyorum. Dede Korkut üzerine yazılan makaleleri okuyorum, onlar için çıkarılan sözlükleri inceliyorum vb. Bazen de kendim üretiyorum. » Bu konuşmamızdan senin çok sistematik çalıştığını anladım. Çok az öykücümüzde olan bir özelliktir bu. Hani romanda başvururlar belki ama öykülerde çok az duyduğum bir şey. Evet, matematiği seviyorum. Öykülerde ne geliyorsa aklıma yazmıyorum, keşke bilinç akışıyla yazabilsem ama hiç yapabildiğim bir şey değil. O yüzden öncesinde ciddi bir çalışmaya giriyorum, araştırıyorum, yapımı kuruyorum sonra yazıya geçiyorum» Anadolu’dan beslendiğini kitaplarını okuyanlar görecekler. Bunun yanı sıra hurafeler de öykülerinde sık sık başvurduğun bir kaynak. Bodrum’un köylerinde de dedikodular, hurafeler döner. İnsanın hayatına yansıyan ve çekiç etkisi yaratan bir şey bu aslında. Bir yandan inanıp, bir yandan hurafe olduğunu biliyorlar. Benim uyurgezerliğime benziyor, arada bir çizgide yaşıyorlar. » Gerçekle gerçekdışı arasında. Evet, bunun arasında yaşıyor ve nereye çarpacaklarını kestiremiyorlar aslında. Lanethli bir gecede metale saygı duruşu
Fotoğraflar: Ali Güler Türkiye’de yeraltı metal müzik kültürünün gözümüzün önünde büyüdüğünü gördüm, şahidim. Bu büyüme benim hatırladığımdan çok daha önce başlamıştı elbette. Fanatiği olduğum, beni, çevremdeki dostlarımı, abim dediklerimi büyüten yeraltı kültürü bugün hala yaşıyor. Bana abi diyenleri de büyütüyor. Hepimizin esas abisi bu kültür ve müziktir elbette. Gururla ‘Abi’ dediğim insanlar var. Her türlü birlikte geyik yapsak da saygıda kusur etmeyeceğimiz insanlardır onlar. Derdimiz büyük olunca danıştığımız isimlerdir. Laneth Fanzin bunların başını çeker. Geçenlerde ne kadar büyük bir şahsiyet olduğunu gördük bu fanzinin. Türkiye’nin en köklü fanzinlerinden biri Laneth. Kemik bir kitlesi var. Ekibin başındaki Çağlan Tekil’den tutun da bugün 20 yaşındaki metalci bir kardeşimiz de bu kemik kitlenin bir parçası. Önemli bir parçası.  Laneth fanzine sonradan dahil oldum. Çıktığı günlerde daha çok tıfıldık tabii… 1991’de yayın hayatına başlamış ve 31 sayı boyunca devam etmişti. Sonradan bir şekilde edindik, okuduk. Radical Noise solisti Kerem Onan’a göre şimdiki müzik içeriklerinden çok daha fazla şey vaat ediyordu… Çok da haksız değil... Geçen hafta (18 Şubat) Salon İKSV’de Laneth’in için bir gece düzenlendi. Biletleri tükenen ‘Laneth Bir Gece’ hepimizi ayrı ayrı heyecanlandırdı. Dr. Skull’ın şarkılarını Beyoğlu’nun güzel sahne gruplarından Razor, Dr. Razor adı altında çaldı. İşin altından çok büyük başarıyla kalktılar. Özellikle de Rules For Fools’u çaldıklarından pek bir duygulandık. Gecede Kronik, Radical Noise, Metalium ve Pentagram da sahne aldı. Gecenin yıldızı, uzun zamandır düzenli konser vermeyen Radical Noise oldu. Protest müzik tarihimizin en önemli gruplarından Radical Noise, özellikle de -öncesinde yayınlanmasına rağmen- Gezi Direnişi’yle özdeşleşen Salla Merkezi şarkısıyla ortamı yıktı geçti. Pentagram ilk albümünden de parçalar çaldı. Ogün Sanlısoy’un eski grubuyla performansı görülmeye değerdi. Gecenin DJ’liğini üstlenen Nikki Wild’ın da hakkını vermek gerek. Kitleyi coşturdu. Geceden bir gün önce yaşamını yitiren Kramp’ın basçısı Nezih Onur’u “Lan N’oldu” çalarak selamladı.  20’sindeki arkadaşlarımızdan geceyi sunan Aptülika’ya kadar her nesil rock ve metalci tekrar kaynaştı. Çok uzun zamandır hiçbir metal konseri veya festivalinde böyle bir ortam olmuyordu. Gecenin en güzel görüntüleri Laneth fanzinin yazarlarını bir arada görmekti. O dönem dergide Maruz Müşkül mahlasıyla yazan Kanat Atkaya, Çağlan Tekil veya Dubai’den sadece bu gece için tek geceliğine gelen Kerim Tunçay’ın hikayeleri muhabbetlerimize neşe kattı. Neşemiz, rock ruhumuz hiç bitmesin. Laneth fanzini artık bulamayız ama bizler selamlaştıkça ruhu hep var olacak.  Yazımı Çağlan Tekil’in Laneth’in ilk sayısındaki edito’suyla bitirmeyi borç bilirim: “Laneth olsun!” Not: Radical Noise, ‘Salla Merkezi’ çalarken en son 20’li yaşlarımdan beri temkinle yaklaştığım stage dive konusunda tez vermeye karar verdim. Tabii 20’lerimden bugüne 30 kilo alıp 100 kilo olduğumu hesaba katmamıştım. Rock’n Coke performansı sırasında 45 kiloluk Iggy Pop’u tutan olmamıştı. 100 kiloluk bakpolat’ı ise tutmaya çalışanlara hem teşekkür eder hem de özürlerimi sunarım. Umarım sağlığınız yerindedir.  Orhan Kemal ve Bekçi Murtaza
Orhan Kemal, Türk romanının başyapıtlarından “Murtaza”yı önceleri, yıllar yılı yaza boza on beş-yirmi sayfa kadar yazmıştır. Ellili yılların henüz başıdır ve Adana’dan İstanbul’a yeni gelmiştir. 18.10.1956’da Fikret Otyam’a yazdığı bir mektupta kendisini suyu çekilmiş değirmene benzetmektedir. Odun-kömür parası yoktur, ev kirasını ödeyemez durumdadır. Eşi ve çocuklarına elbise alamamış, kendisi de geçen yıllardan kalan pardösü ile idare etmektedir. İşbu ahval ve şeraitte iken bir gün Yaşar Kemal, Tunç Yalman’a “Murtaza” romanından söz eder. Yalman da ilgilenince Orhan Kemal, “Murtaza”yı verir, fakat gazetede yayımlanacağına hiç ihtimal vermiyordur. Tefrikaya başlansa bile dört günde bitecektir çünkü...  Ve “Murtaza” 1952’de Vatan gazetesinde tefrika edilecek, ardından da Varlık Yayınları arasında çıkacaktır. Peki, neydi Orhan Kemal’in “Ecel terleri döke döke yazdım” dediği ve yarattığı tip ile yıllardır hem sinemada, hem tiyatro sahnesinde, hem de kitap olarak okurların beğenisinde yer tutan bu romanın sırrı? “Kendi kendime çokluk sormuşumdur” diyor Orhan Kemal, “Murtaza, komik bir tip olmakla birlikte, örneğin, bir soytarı mıdır?” “Hayır,” diye yanıtladıktan sonra da sırrını açıklıyor: “Murtaza bence, elleri üzerinde yürümeyi olağan saymaya başlamış bir toplum, belki de bu dünyada, ayakları üzerinde yürüyen, başkalarını da böyle yürümeye zorlayan, kendi kendine inanmış bir kişidir. İçinde yaşadığı toplumla her an zıtlaşan, bitmez tükenmez çelişmelere düşen bir adam için toplum kalın bir çizgiyle kabaca ikiye ayrılmıştır; varlıklılar, yoksullar... Murtaza, kendisinin de yoksullardan olduğuna bakmadan, varlıklı kata gönlünü kaptırmıştır.” Ölümünden bir yıl kadar önce, 1969’da “Murtaza”nın Cem Yayınevi tarafından yapılan yeni baskısı için de şöyle diyecektir: “Kitabın üzerinde ‘roman’ yazıyordu, ama o haliyle ‘Murtaza’ bir ‘roman’ değil, olsa olsa bir ‘büyük hikâye’ydi. Kitabın yüz seksen sayfalık hacminden dolayı söylemiyorum bunu. Salt, romanı roman yapan şeylerin eksikliğinden...” Elinde birçok malzeme vardır “Murtaza” üzerine... İkinci cildini yazmaya niyetlenecek, ama ömrü vefa etmeyecektir... “Murtaza”, edebiyat dışında sinemada da kendisine yer bulacak ve önce 1965’te bizzat Orhan Kemal’in yazdığı senaryo ve Tunç Başaran’ın rejisiyle filme alınacaktır. “Murtaza”yı Müşfik Kenter’in canlandırdığı bu filmden sonra, 1984’te Ali Özgentürk, Işıl Özgentürk’ün senaryosu ile bir kez daha aktaracaktır “Murtaza”yı sinemaya... Özgentük’ün “Bekçi” adıyla çektiği filmde Murtaza’yı bu kez Müjdat Gezen canlandıracaktır. Bu arada Müjdat Gezen’e de geçmiş olsun dileklerimizi iletelim. (Meraklısına not: Bu filmde benim de çok kısa bir rolüm vardır, fabrika müdürünün kapıcısı olarak...) Orhan Pamuk: Gazeteler kapatılıyor, susmak istemiyorum
Nobel ödüllü edebiyatçı Orhan Pamuk’a St. Petersburg Devlet Üniversitesi tarafından fahri doktor unvanı verildi. Pamuk, törende yaptığı konuşmada “Günümüzde gazeteler kapatılıyor, siyasi baskı çok yoğun. Susmak istemiyorum” dedi. Pamuk, Sorun da birilerinin İslamlaştırılması değil, birilerinin olmaması. Sorun özgür olamamak” ifadelerini kullandı. Sputnik’te yer alan habere göre, Rusya’nın önde gelen eğitim kurumlarından St. Peterburg Devlet Üniversitesi, Nobel Edebiyat Ödülü sahibi dünyaca ünlü yazar Orhan Pamuk’a, fahri doktora unvanı verdi. Fahri doktora diplomasını pazartesi günü üniversitede düzenlenen törenle alan Pamuk’a, bir de St. Petersburg’un ünlü Neva Nehri manzaralı bir tablo hediye edildi. “Susmak istemiyorum” Pamuk, törende yaptığı konuşmada “Fahri doktora hiçbir görev getirmiyor. Ancak davet edilirsem, burada seve seve ders veririm” dedi. Siyaset konuşmamanın mümkün olmadığını kaydeden Pamuk, “Günümüzde gazeteler kapatılıyor, siyasi baskı çok yoğun. Susmak istemiyorum. Sorun da birilerinin İslamlaştırılması değil, birilerinin olmaması. Sorun özgür olamamak” ifadelerini kullandı. “İki ülke arasında dostluğun inşa edilmesi çok güzel” Moskova ile Ankara arasındaki gerginliğin giderilmesine de değinen Pamuk, “Türkiye ve Rusya tarihte çok fazla savaştı. İki ülke arasında anlaşmazlıkların çözülüp dostluğun, anlayış ve iyi komşuluk ilişkilerinin inşa edilmesi çok güzel” ifadelerini kullandı.  12 tonluk kayanın içerisinde 1 hafta geçirecek
Vapurda şarkı söyleyen Sertab Erener: Müzik paylaşmaktır
Kadıköy- Beşiktaş vapurunda söylediği şarkıyla çok konuşulan Sertab Erener o anları anlattı. Kurgu ve para aldığı iddialarını yalanlayan Erener, "ödeme yaptık" dedi. "DÖRT TUR ATTIM" Vapurda 'Yanarım' isimli şarkısını seslendiren ve o anların sosyal medyaya düşmesi sonucu çok konuşulan Sertab Erener, Gülben Ergen'e konuştu: Herkes çok şaşırdı. “Yanarım”ı söylemeye karar verdik. Ben o gün Kadıköy- Beşiktaş vapurunda dört tur attım. Vapurda akşama kadar şarkı söyledik. Müzisyen arkadaşlar bana akşam veda ederken çok mutlulardı. Sanırım bayağı bir para toplayabildik. Sonra birbirimize sarılıp ayrıldık. "PAMUK ELLER CEBE" Benimle gelen arkadaşlarım insanların ifadelerini ve şaşkınlıklarını görebilmek için telefonlarıyla video çektiler. Çok komik şeyler çıktı. Düşünsene insanlar vapura biniyor, sonra birden ben “Yanarım”ı söylemeye başlıyorum. İnsanlar “Biz bu sesi bir yerden tanıyoruz, o mu acaba” diye yanıma gelip izlemeye başladı. Bir sonraki turda ben bu sefer kaptan köşkünde bekledim. İnsanlar vapurdan inmek için hazırlanırken aşağı inip şarkı söylemeye başladım. Yine herkes çok şaşırdı. Şarkı arasında “Pamuk eller cebe” esprisini bile yaptım. Para kutusu durmadan doldu. Hatta müzisyenler az gözüksün diye sürekli boşalttı. "VAPURDAN İNMEDİLER" Yolcuların arasından çıktım. İnsanlar şarkı söyleyeceğimi tahmin etmedi. Zaten sonra da her şeyi denedik. Bir süre sonra bazı genç öğrenciler vapurdan inmemeye başladı. Benimle birlikte birkaç kez gidip gelenler oldu. "İNSANLARIN YÜZÜ GÜLDÜ" İnanılmaz keyif aldım. Eve geldim ve yorumları okudum. Bu kadar büyük haber olmasına çok şaşırdım. Halbuki aslında müziğin amacı tam da bu. Müzik paylaşmaktır. Yeri ve zamanı yoktur ki. Müzik uhu gibi birleştirir. O gün insanların o kısacık yolculukta müzikle nasıl yüzleri güldü, iyi hissettiler gördüm. PARA ALDI İDDİALARINA YANIT Para aldı bile dediler. Oysa ki tam tersi para verdik. Hiç reklam gördünüz mü o videoda? Bunun gibi başka projeler de yapacağım. Bu ülkenin çok yetenekli sokak müzisyenleri var. Vapur dışında başka yerlerde de böyle şeyler yapıp sonunda da bunu sokak müzisyenleri festivaline dönüştürmek istiyorum. "BEN NİYE BÖYLE BİR ŞEY YAPAYIM?" Keşke bunu dünyadaki sokak müzisyenleriyle de yapabilsem. Vapur performansımızı kısa bir belgesel yaptık ama inan eleştirilerden sonra korkudan daha internete koyamadım. Bir de “Kandırıldık, kurgu” dediler. Bu ne kadar iyi niyetsiz bir yaklaşım. Ben niye böyle bir şey yapayım. Aklımın ucundan geçmez böyle bir şey. "YAKITIMIZ BİTMEYECEK" Her gün yeniden kendini motive etmek için gerekçelerin olması lazım. Kendi yakıtımızı içimizde buluyoruz. Bu benim anne genimden geliyor. Eminim. İçimdeki yakıt hiç bitmiyor ve bitmeyecek.  Türkiye’de sanat piyasasında durgunluk
Siyasi ve ekonomik alanda son dönemde yaşananlar Türkiye’de sanat piyasasının da zor günler geçirmesine neden oluyor. Koleksiyonerlerin sanat yatırımları kararlarında daha temkinli davranması sanat piyasasında talebin gerilemesine yol açarken, artan dolar kuru dolayısıyla kira giderleri yükselen sanat galerileri de zor günler geçiriyor. Forbes’in sanat piyasası raporuna göre müzayede sayıları ve müzayedelerde gerçekleşen satışlar yedi yılın en düşük seviyesini gördü. 2011 yılında Türkiye’de 54 müzayede yapılırken, bu rakam 46’ya geriledi. Gerçekleşen satışların parasal büyüklüğü de 130 milyon TL’den 87 milyon TL’ye kadar düştü. Böylelikle 2011’den bu yana satış rakamlarında yüzde 33’lük bir düşüş kaydedilmiş oldu. Müzayedeye çıkan eser sayısında da gözle görülür bir gerileme yaşandı. Bir önceki yıl müzayede salonlarına 3 bin 328 eser çıkarken, bu rakam yüzde 7’lik gerileme ile 3 bin 80’e düştü. 1975 yılından beri sanat galerisi işleten, Galeri Baraz’ın sahibi Yahşi Baraz Türkiye sanat piyasasında özellikle son 1,5 yıldır ciddi bir durgunluk olduğunu belirtti. Bu durgunluk piyasadaki eserlerin müzayedelere çıkış fiyatlarına da yansıdı. Geçen yıla göre müzayede açılış fiyatlarının yüzde 10’a yakın aşağıya çekildiği görüldü. Ekonomideki genel durgunluk sanata da yansıdı Sanat piyasasının Türkiye’nin ekonomik gidişatı ile paralel ilerlediğine dikkat çeken Yahşi Baraz, 2007-2013 yılları arasında görülen muazzam satış dalgasının ardından, sanat piyasasında ekonomik durgunluğun da etkisiyle ciddi bir dalgalanma başladığını belirtti. Sanatçı tarafından bakıldığında da piyasada hissedilir şekilde bir yavaşlama olduğu görüldü. Türk resim sanatının önemli temsilcilerinden ressam Mehmet Güleryüz, Deutsche Welle Türkçe’ye yaptığı değerlendirmede piyasada müzayede ritminin eskisi kadar yoğun olmadığına dikkat çekti. Güleryüz, ekonomik koşullar dolayısıyla alımların azalmasının piyasadaki yavaşlamanın en önemli nedenlerinden biri olduğunu belirtti. Doğuş Üniversitesi Sanat ve Tasarım Fakültesi Dekanı Prof. Dr. Nazan Erkmen sanat eserlerine olan ilginin gerilediğine, böyle bir durumda da piyasada dalgalanma yaşanmasının oldukça doğal olduğuna dikkat çekti. Türkiye ekonomisi 2016’nın üçüncü çeyreğinde yüzde 1,8 küçülerek, yedi yıl sonra ilk kez daralma göstermişti. Galerilerin karlarını dolar baskıladı Sanat piyasasının aktörleri olan sanat galerini baskılayan bir diğer ekonomik etken, artan dolar kuru nedeniyle kira giderlerinin önemli düzeyde yükselmesi oldu. Dolar kuru son bir yıllık dönemde yaklaşık yüzde 22 artış gösterdi. Bu artış İstanbul’un gözde lokasyonlarında bulunan sanat galerilerinin karlılıklarında da olumsuz etki yarattı. Galeri Baraz’ın sahibi Yahşi Baraz, sanat galerilerinin karlarının doların artması ile önemli ölçüde azaldığına dikkat çekti. Baraz, “Artık sanat galerisi işletmek kar getirmeyen bir iş haline geldi” ifadelerini kullandı. Ressam Mehmet Güleryüz de galerin kiralarının artmasının son dönemde piyasayı etkileyen önemli etkenlerden biri olduğunu belirtti. Artan terör yabancı galerileri kaçırdı Mehmet Güleryüz piyasanın daralmasında artan terör saldırıları nedeniyle yabancı galerilerin gelmemesinin de etkisi olduğunu ifade etti. Türkiye ile ilgili güvenlik endişeleri ülkede düzenlenen sanat fuarlarına yabancıların katılımını sınırladı. Bu durum piyasadaki satış hacminin gerilemesinin temel nedenlerinden biri olarak kaydedildi. Prof. Dr. Nazan Erkmen de güvenlik endişelerinin Avrupa sanat piyasasında da etkili olduğunu, bu endişelerinin Türkiye sanat piyasasında farklı yönleriyle hissedildiğini söyledi. (DW Türkçe) 36. İstanbul Film Festivali'nde sinema tutkunları için başyapıt gösterimleri
İstanbul Kültür Sanat Vakfı (IKSV) tarafından 5-15 Nisan tarihleri arasında gerçekleştirilecek 36. İstanbul Film Festivali, sinema tarihinin başyapıtlarını ve kült filmlerini beyazperdede izleme fırsatı sunacak. 36. İstanbul Film Festivali’nin yeni bölümü “Cinemania”, sinema dünyasının en iyilerini, yol gösterenlerini, köşe taşlarını ve anıtsal yapıtlarını sinema tutkunlarıyla buluşturacak. Bu seçkide usta sinemacıların başyapıtları, kariyerlerinin gelmiş geçmiş en parlak filmlerinden örnekler; kayıp, kült veya yeniden gündeme gelmiş klasiklerin 21. yüzyıl sinema izleyicisi için dijital restore edilmiş sinema kopyaları; sinema hakkında çekilmiş, sinemacıları veya sinema sanatını gündeme taşıyan ilgi çekici yapıtlar yer alacak. Şiirsel bir veda: Abbas Kiarostami’den Take me Home ve dostu Seyfullah Samadian’dan 76 Minutes and 15 Seconds with Abbas Kiarostami Üstat Abbas Kiarostami, geçen yıl aramızdan ayrılmadan hemen önce bitirdiği kısa filmi Take Me Home’da seyirciye hayatın gidişatı ve kaçınılmaz döngüsü üzerine, İtalya'nın güneyinde çekilen, 16 dakikalık benzersiz bir görsel şiir bıraktı. Festivalde bu filmle birlikte Kiarostami’nin birlikte çalıştığı kadim dostu, ressam ve fotoğraf sanatçısı Seyfullah Samadian’ın usta sinemacının bu âlemde yaşadığı süreyi simgeleyen 76 Minutes and 15 Seconds with Abbas Kiarostami isimli şiirsel belgeseli de gösterilecek. Türkiye sinemasından bir başyapıt: Yol Yılmaz Güney’in Sinop Hapishanesi’nde yazdığı senaryodan Şerif Gören’in çektiği Yol, Türkiye sinema tarihinin en sarsıcı ve en önemli filmlerinden biri; Kültür ve Turizm Bakanlığı’nın halk oylamasıyla belirlenen En İyi 10 Türk Filmi listesinde de yer alan bir başyapıt. Cannes’dan Altın Palmiye ödüllü, ABD Ulusal Eleştiri Kurulu’nun 1982 En İyi Yabancı Filmler listesinde de yer alan Yol, festivalde restore kopyasından Tarık Akan anısına gösterilecek. Başrollerinde Tarık Akan, Şerif Sezer, Halil Ergün ve Meral Orhonsay’ın yer aldığı bu benzersiz klasiği beyazperdede görmeyenler için kaçırılmayacak bir fırsat... Francis Ford Coppola imzalı bir mafya klasiği: The Godfather / Baba Kan, onur, intikam, aile bağları, güç, göçmenlik kavramlarının her birinin ağırlıkla işlendiği gerçek bir epik film olan Baba, sinema tarihinin en iyi filmlerinden biri olarak kabul ediliyor. Yönetmeni Francis Ford Coppola’ya ve Al Pacino’ya dünya çapında şöhret getiren Baba’nın oyuncu kadrosunda başta Marlon Brando olmak üzere James Caan, Robert Duvall, Diane Keaton da yer alıyor. 1973’te En İyi Film, En İyi Senaryo Oscar’larını kazanan Baba, Marlon Brando’ya da En İyi Erkek Oyuncu dalında Oscar getirdi. Bu yıl İstanbul Film Festivali Sinema Emek Ödülü verilen, Kasım 2016’da kaybettiğimiz Mithat Alam’ın en sevdiği film olarak bilinen Baba, festivalde Alam'ın anısına gösterilecek. Bir korku sineması başyapıtı: Dario Argento’dan Suspiria Tüm zamanların en iyi korku filmlerinden Suspiria, 40. yıldönümü şerefine 4K restore edilmiş yepyeni kopyasıyla festivalde izleyiciyle tekrar buluşuyor. Peş peşe gelen cinayet sahneleri kusursuz tasarlanmış olan Suspiria, İtalyan progressive rock grubu Goblin'in müzikleriyle benzersiz bir görsel/işitsel deneyime dönüşen, modern bir korku sineması başyapıtı, Dario Argento’nun da en iyi filmlerinden sayılıyor. Bilimkurgu ve korkuyu bir arada sunan bir kült yapım: Island of Lost Souls / Kayıp Ruhlar Adası 1932 yapımı kült bilimkurgu-korku filmi Island of Lost Souls / Kayıp Ruhlar Adası’nın başrollerinde Charles Laughton, Richard Arlen, Leila Hyams, Bela Lugosi ve Panter Kadın rolünde Kathleen Burke yer alıyor. H.G. Wells’in Dr. Moreau’nun Adası romanının ilk sinema uyarlaması olan film İngiltere’de üç defa sansüre takılarak kötü bir şöhret kazanmış. Geçtiğimiz yıl hayatını kaybeden Sinema Onur Ödülü sahibi yazar, eleştirmen, çevirmen, korku filmleri tutkunu Giovanni Scognamillo’nın çocuk yaşta izlediği ilk korku filmi olan Kayıp Ruhlar Adası, üstadın anısına gösterilecek. “Büyük Birader seni izliyor”: George Orwell’in klasik romanından beyazperdeye uyarlanan 1984 George Orwell’in kült romanı 1984’ün kült uyarlamasında vatandaş Winston rolünde Ocak ayında hayatını kaybeden John Hurt, devlet görevlisi O’Brien rolünde de Richard Burton yer alıyor. Distopik bir dünyada, kurgusal faşist bir İngiltere’de geçen film İstanbul Film Festivali’nin 1985 yılında yapılan ilk Uluslararası Yarışması’nda festivalin ilk Altın Lale’sini kazandı. 1984, John Hurt anısına 35mm kopyasından gösterilecek. Kendine has görsel atmosferiyle sinema tarihine geçen 1984’ün görüntü yönetmeni, Coen kardeşlerden Blade Runner 2049’a birçok filmde çalışan, 13 kez Oscar’a aday gösterilen Roger Deakins. Filmde ünlü pop grubu Eurythmics’in şarkıları da yer alıyor. Türkiye edebiyatından bir uyarlama: Son Kuşlar Ayşe Şasa’nın Tren adlı öyküsünden senaryolaştırılan Son Kuşlar, sade ve yalın bir anlatım tarzı benimseyen Erdoğan Tokatlı’nın yönettiği ilk film. 1966 Antalya Film Festivali’nde henüz 16 yaşındaki Selma Güneri’ye En İyi Kadın Oyuncu ödülünü getiren Son Kuşlar, bu yıl İstanbul Film Festivali’nin Sinema Onur Ödülü’nü alan Güneri onuruna gösterilecek. Anime sinemasında doruk noktası: Ghost in the Shell Shirow Masamune’nin çizgi romanından sinemaya uyarlanan Ghost in the Shell, ilk cyberpunk örneklerinden biri olarak anime sinemasında bir çığır açtı ve Matrix’ten Ex Machina’ya birçok çağdaş bilimkurgu filmine ilham verdi. 21. yüzyılın ortalarında distopik bir dünyada geçen bir kahramanlık, siyaset, teknoloji ve metafizik filmi olan Ghost in the Shell anime ile felsefeyi en iyi buluşturan filmlerden biri aynı zamanda. Mamoru Oshii’nin Türkiye’de sinemada daha önce hiç gösterilmemiş bu kült klasiği, yeniden çevriminin vizyonda olduğu günlerde İstanbul Film Festivali’nde izlenecek. Kara filmin en özgün örneklerinden Mulholland Drive Birçok eleştirmen ve izleyiciye göre 2000’li yılların en iyi filmi Mulholland Drive, “yeni kara film” türünün en özgün örneklerinden. David Lynch’in en çok tartışılan ve en az anlaşılan yapıtı Mulholland Drive, Nisan ayındaki dünya prömiyerinin hemen ardından festivalde 4K restore kopyasından gösterilecek. Filmin restorasyon sürecini Lynch şahsen yürüttü. Başrollerinde Naomi Watts, Justin Theroux ile Laura Harring’in yer aldığı, “kült” sıfatını hakkıyla taşıyan bu benzersiz film, Lynch’e Cannes’da En İyi Yönetmen ödülünü, bir de Oscar adaylığı getirdi. Tindersticks’in son “film ve müzik projesi” Minute Bodies: The Intimate World of F. Percy Smith Dünya prömiyerini Londra Film Festivali’nde yapan, yönetmenliğini Tindersticks’in vokalisti Stuart Staples’ın üstlendiği Minute Bodies: The Intimate World of F. Percy Smith, bilim dünyasında adı saygıyla anılan doğacı, mucit ve belgeselci F. Percy Smith’in 1900’lerin başında çektiği eğitim amaçlı bilim filmlerinden bir kolaj. Minute Bodies: The Intimate World of F. Percy Smith bir Tindersticks projesi, bir doğa belgeseli, şiirsel bir müzik filmi, aynı zamanda hem bilime hem de film dünyasının gizli köşelerine bir saygı duruşu. Tindersticks’in Thomas Belhom ve Christine Ott ile birlikte bestelediği özgün müziklerle seslendirilen filmin yapımı üç yıl sürdü; müziğin yer aldığı albüm de yıl içinde yayımlanacak. Tindersticks 2011 yılında, yine festival kapsamında İstanbul’da bir sine-konser vermişti. Al Pacino ve De Niro'dan yeni film
Robert De Niro, Al Pacino, Joe Pesci, Bobby Cannavale ve Harvey Keitel’ı bir araya getirecek yeni uyarlama filmin hakları Netflix tarafından satın alındı. Çekimlerine 2017 Ocak ayında başlanan filmin hakları hakkında Netflix henüz yorum yapmadı ancak rapor IndieWire tarafından onaylandı. Medyaradar.com’un haberine göre, film Paramount Pictures tarafından desteklenecekti ancak anlaşmaya yakın bir isim, Scorsese’nin filminin riskli bir anlaşma olduğunu ve Paramount’un risk alma pozisyonunda olmadığını, söyledi. The Irishman, Mean Streets, Taxi Driver, New York, New York, Raging Bull, The King of Comedy, Goodfellas, Cape Fear ve Casino filmlerinden sonra De Niro ve Scorsese’nin 9. iş birliği olacak. The Irishman Charles Brandt’in 2004 tarihli ‘I Heard You Paint Houses’ adlı kitabından uyarlanıyor. Film, tetikçi Frank ‘The Irishman’ Sheeran’ın, Jimmy Hoffa’nın öldürülmesiyle olan olası ilişkisi etrafında şekilleniyor. Filmde ayrıca Benjamin Button tipi efektlerle aktörlerin flashback sahneler için gençleştirileceği biliniyor. Film Pesci’nin 8 yıldır oynadığı ilk film olacak. Robert De Niro ve Harvey Keitel’ın birlikte rol aldığı 8. film, De Niro ile Scorsese’nin 23 yıl sonraki ilk birlikteliği olacak. Bu gibi unsurlardan ve usta isimleri bir araya getirmesi nedeni ile merakla beklenen film, son olarak rüya projesi Silence ile beklenilen sansasyonu yaratamayan Scorsese için önemli olacak. Heyecanla beklenen yıldız kadrolu filmin 2018’de vizyona girmesi bekleniyor. Türkiye'de kişi başına 8.4 kitap düştü
Uluslararası Yayıncılar Birliği 2016 verilerine göre, Türkiye'de kişi başına 8.4 kitap düştü. TÜİK verilerine göre, kitap okumak Türk insanının ihtiyaç listesinde 235. sırada. Kitap okumaya ayırdığımız süre günde ortalama sadece 1 dakika. 78 milyonluk Türkiye’de 2016 yılında kişi başına düşen kitap adedi 8.4 oldu. Uluslararası Yayıncılar Birliği verilerine göre, yayın sektörleri arasında Türkiye 11. sırada. Aslında TÜİK verileri basılı kitap sayısının her geçen gün arttığını gösteriyor. Örneğin, elektronik kitap dahil Türkiye’de 2008 yılında 32 bin kitap basılmışken 2014 yılında bu sayı 50 bini aştı. Yani basılı kitap sayısı artıyor ancak kitap okuma oranı yükselmiyor. TÜİK verileri, Türk insanının kitap okumaya sadece 1 dakika ayırdığını gösteriyor. Buna karşılık TV izlemeye ortalama 6 saat, internete bağlanmaya 3 saat ayırıyor. İhtiyaç listesinde kitap okumak 235. sırada yer alıyor. En fazla kitap okuyan ülke Fransa ve İngiltere En fazla kitap okuyan ülkelerin başında, yüzde 21 ile Fransa ve İngiltere var. Ardından, yüzde 14 ile Japonya geliyor. ABD’de bu oran yüzde 12, İspanya’da ise, yüzde 9. Türkiye’de ise, oran binde bir. Okuma alışkanlığında, dünyada 86. sıradayız. Kitap okuyanların yüzde 65’i aşk, yüzde 24’ü siyasi, yüzde 13’ü düşünce, yüzde 7’si kişisel gelişim kitapları okuyor. YAYFED’in bandrol izleme raporlarına göre, 2014’te 344 milyon, 2015’te 384 milyon bandrollü kitap satıldı. Dünyada kişi başına kitap harcaması 1.3 dolarken, Türkiye’de ise bu rakam 25 sent… Çocuklara kitap hediye edilmesi sıralamasında Türkiye 180 ülke içerisinde 140. Sırada. Orhan Pamuk: Susmak istemiyorum
St. Petersburg Devlet Üniversitesi tarafından Nobel ödüllü edebiyatçı Orhan Pamuk'a fahri doktor unvanı verildi. Pamuk tören öncesinde seminer verdi. Pamuk, törende yaptığı konuşmada "Günümüzde gazeteler kapatılıyor, siyasi baskı çok yoğun. Susmak istemiyorum Sorun da birilerinin İslamlaştırılması değil, birilerinin olmaması. Sorun özgür olmamak" ifadelerini kullandı. 'Ecinniler, radikalliğe gömülen modern Türkiye geçiyor gibi gelmişti' Öte yandan Pamuk, tören öncesinde Rus edebiyatının ünlü kalemi Fyodor Dostoyevski hakkında bir seminer de verdi. Dostoyevski’nin ‘edebi açıdan kendisinin öğretmeni olduğunu’ belirten Pamuk, şöyle konuştu: “Dostoyevski’nin benim üzerimde yarattığı etki, onun sevgi ve nefret üzerine kurulu olan Batı’ya yaklaşımına dayalı. Yazarın Ecinniler, Karamazov Kardeşler ve Yeraltından Notlar kitapları birçok açıdan kehanet gibi. Ecinniler romanını gençliğimde okuduğumda olaylar, 19. yüzyıl Rusyası’nda değil de radikalliğe gömülen modern Türkiye geçiyor gibi gelmişti” dedi. ‘Kafamda bir Tuhaflık Var’ romanıyla Rusya’da yabancı dildeki en iyi edebiyat eserine verilen ve Tolstoy’un evi Yasnaya Polyana ile aynı ismi taşıyan ödüle layık görülen Pamuk, ödülünü almak üzere Moskova’ya geçecek.  Metin Göktepe Gazetecilik Ödülleri için başvurular başladı
Metin Göktepe ve görevi başında yitirilen gazetecilerin anılarını yaşatmak, genç gazetecileri habercilik konusunda özendirmek amacıyla düzenlenen Metin Göktepe Gazetecilik Ödülleri için başvurular başladı. İlki 1998 yılında verilen Metin Göktepe Gazetecilik Ödülleri’nin bu yıl yirmincisi düzenleniyor. Kazananlara ödülleri Metin Göktepe’nin doğum günü olan 10 Nisan 2017 tarihinde düzenlenecek törenle verilecek. Ödül Jürisi Metin Göktepe Gazetecilik Ödülleri’nde kazananları bu yıl şu isimlerden oluşan jüri belirleyecek: Bülent Özdoğan, Ceren Sözeri, Celal Başlangıç, Esra Arsan, Fatih Polat, Fikret İlkiz, Işıl Özgentürk, Kamil Tekin Sürek, Mehveş Evin, Nazım Alpman, Pınar Öğünç, Pınar Türenç, Ragıp Zarakolu, Yasemin İnceoğlu, Zehra Kafkaslı. Yarışma, Haber (Gazete-TV), Fotoğraf ve Yerel Gazetecilik olmak üzere üç dalda düzenleniyor. Yarışmaya, 15 Mart 2016 ila 15 Mart 2017 tarihleri arasında yayımlanmış olan ürünler katılabiliyor. Yarışmaya katılacak ürünler, yazılı basında yayımlanmış olanlardan, 1 asıl, 14 fotokopi olarak, TV’de yayımlanmış olan ürünlerden ise 1 örnek DVD formatı ya da flash belleğe yüklü haliyle gönderilmesi gerekiyor. Fotoğraf dalında yarışmaya katılacak adayların ise, 1 asıl 14 fotokopi olarak gönderecekleri fotoğraflarının arka yüzlerinin sol alt köşesine bir etiketle ürünün adını, çekildiği yer ve tarihini yazmaları gerekiyor. Gönderilen fotoğrafların en az 18x24 cm ebatlarında (renkli ya da siyah beyaz) olması gerekiyor. Yarışmaya katılacak adayların ürünlerini kısa öz geçmişleri, iletişim bilgileri ve bir fotoğrafları ile birlikte; Metin Göktepe Gazetecilik Ödülleri, Mehmet Akif Ersoy Caddesi, Mehmet Çıbıkçı İş Merkezi No: 2 Kat: 2 İşyeri No: 21 Şirinevler/Bahçelievler-İstanbul adresine, 20 Mart 2017 tarihine kadar göndermeleri gerekiyor. (Evrensel)  Sertab Erener: Vapurda şarkı söylemeye böyle karar verdim
Geçtiğimiz günlerde Kadıköy-Beşiktaş vapurunda yurttaşlarla şarkı söyleyen ve Ankara Büyükşehir Belediye Başkanı Melih Gökçek'in hedefi haline gelen sanatçı Sertab Erener açıklama yaptı. Hürriyet'e konuşan Erener, "Bunun gibi başka projeler de yapacağım. Bu ülkenin çok yetenekli sokak müzisyenleri var. Vapur dışında başka yerlerde de böyle şeyler yapıp sonunda da bunu sokak müzisyenleri festivaline dönüştürmek istiyorum" dedi.   Sertab Erener'in Hürriyet'te bulunan röportajının ilgili bölümü şöyle: >> Vapurda bir şarkı söyledin ve ortalık yıkıldı. Nasıl aklına geldi bu fikir? - Ben birkaç kez aynı kaldırımda yürüsem “Acaba karşı kaldırımda mı yürüsem, her gün aynı şeyi mi yapıyorum” diye içinden geçiren bir insanım. Sıkılganım. Bu içgüdü beni hep yeniliği aramaya götürüyor. Yeni şeyler ararken de internetten yararlanıyorum. Vapurda şarkı söylemeye de böyle karar verdim. Yurtdışında sokak müzisyenlerinin belediyelerle anlaşarak müzik yaptıklarını biliyordum. Bir performans çizelgeleri bile var. Yani devlet onları korumaya alıyor. Nerede ve ne zaman performans yapacakları belli. Çünkü sokak müzisyenlerine değer veriliyor. Altı ay önce Şehir Hatları, vapur müzisyenlerine yaka kartı verilip sisteme kayıt edilmelerinin iznini vermiş. Çok sevindim. Eskiden vapurda kaçak müzik yapıp yolcuların yanlarına gidip para toplamak zorunda kalıyorlardı. Ama şimdi izinleri ve çalışma saatleri var. Artık hem para kazanıyorlar hem de vapur müzisyeni adı altında bir değer veriliyor.>> Peki, o günü nasıl organize ettin?  - Hayal ettiğim bu desteği nasıl yapabilirim diye biraz araştırdım. Vapurda performans gerçekleştirmem için bir ödeme yapmamız gerektiğini öğrendik. Onu yaptık. Daha sonra kendi ekibimle öğrendik ki cuma günü 15.45 vapurunda müzisyenler olacak ve performans yapacak. O gün 12.15’te vapura bindik. Daha önce vapurdaki müzisyen arkadaşlarla hiç karşılaşmadım. Birkaç arkadaşımla birlikte vapura bindik. Ne kendi müzisyen arkadaşlarım ne de elimde bir mikrofon vardı. >> Çok heyecanlı... Sonra ne oldu? - Herkes çok şaşırdı. “Yanarım”ı söylemeye karar verdik. Ben o gün Kadıköy- Beşiktaş vapurunda dört tur attım. Vapurda akşama kadar şarkı söyledik. Müzisyen arkadaşlar bana akşam veda ederken çok mutlulardı. Sanırım bayağı bir para toplayabildik. Sonra birbirimize sarılıp ayrıldık. Benimle gelen arkadaşlarım insanların ifadelerini ve şaşkınlıklarını görebilmek için telefonlarıyla video çektiler. Çok komik şeyler çıktı. Düşünsene insanlar vapura biniyor, sonra birden ben “Yanarım”ı söylemeye başlıyorum. İnsanlar “Biz bu sesi bir yerden tanıyoruz, o mu acaba” diye yanıma gelip izlemeye başladı. Bir sonraki turda ben bu sefer kaptan köşkünde bekledim. İnsanlar vapurdan inmek için hazırlanırken aşağı inip şarkı söylemeye başladım. Yine herkes çok şaşırdı. Şarkı arasında “Pamuk eller cebe” esprisini bile yaptım. Para kutusu durmadan doldu. Hatta müzisyenler az gözüksün diye sürekli boşalttı. Çok komikti.>> Videoda sen yolcuların arasından çıkıp geliyordun. Kimse fark etmedi mi? - Evet. O ilkiydi. Yolcuların arasından çıktım. İnsanlar şarkı söyleyeceğimi tahmin etmedi. Zaten sonra da her şeyi denedik. Bir süre sonra bazı genç öğrenciler vapurdan inmemeye başladı. Benimle birlikte birkaç kez gidip gelenler oldu.>> Nasıl keyif aldın kim bilir... - Anlatamam. İnanılmazdı. Sonra eve geldim ve yorumları okudum. Bu kadar büyük haber olmasına çok şaşırdım. Halbuki aslında müziğin amacı tam da bu. Müzik paylaşmaktır. Yeri ve zamanı yoktur ki. Müzik uhu gibi birleştirir. O gün insanların o kısacık yolculukta müzikle nasıl yüzleri güldü, iyi hissettiler gördüm.>> O kadar güzel bir iş yaptın ve maalesef insanlar buna kurgu dedi. Üzüldün mü? - Para aldı bile dediler. Oysa ki tam tersi para verdik. Hiç reklam gördünüz mü o videoda? Bunun gibi başka projeler de yapacağım. Bu ülkenin çok yetenekli sokak müzisyenleri var. Vapur dışında başka yerlerde de böyle şeyler yapıp sonunda da bunu sokak müzisyenleri festivaline dönüştürmek istiyorum. Keşke bunu dünyadaki sokak müzisyenleriyle de yapabilsem. Vapur performansımızı kısa bir belgesel yaptık ama inan eleştirilerden sonra korkudan daha internete koyamadım. Bir de “Kandırıldık, kurgu” dediler. Bu ne kadar iyi niyetsiz bir yaklaşım. Ben niye böyle bir şey yapayım. Aklımın ucundan geçmez böyle bir şey.>> Biz toplum olarak takdir etmeye pek alışık değiliz. Bu seni yıldırıyor mu? - Çok zor. Eminim bu seni de yıldırıyordur. Her gün yeniden kendini motive etmek için gerekçelerin olması lazım. Kendi yakıtımızı içimizde buluyoruz. Bu benim anne genimden geliyor. Eminim. İçimdeki yakıt hiç bitmiyor ve bitmeyecek. Röportajın tamamı Düşüş/ler
Yırtıcı kuş
Şifayı kaptığım için iki gündür evden dışarı çıkamıyorum. Hasta olmayı bir avantaja çevirip kendimi okumaya yazmaya versem de içimde bir sıkıntı. “Kaptana oy vermezseniz gemi batacak” diye anons yapılırken, sırası geldikçe insanların güverteden denize atıldığı bir gemideymişim gibi hissediyorum. Rotası olmayan geminin etrafı, korsan gemileri ve köpek balıklarıyla çevrili, delik deşik edilmiş gövdesi, su alıyor. Paul Auster’ın 4321 adlı romanını okuyorum. Bazı yazarlar hastayken okunmalı, bazıları âşıkken, bazıları yolculukta… Hastayken her şeye olduğu gibi okuduğum metne de direncim azalıyor, serbest algıyla metnin bütününde değil, parçalarında kayboluyorum. Battaniye, ıhlamur, klasik müzik, kendime şefkat göstermeye çalıştığım yağmurlu bir gün… Sabah, temiz hava almak için balkona çıktığımda onu, o yırtıcı kuşu görene kadar her şey olması gerektiği gibiydi. Devasa kuşla göz göze geldiğimde korkmuştum önce. Ne kartala, ne şahine benziyordu, ama gagası, dik bakışları, tüyleriyle yırtıcı bir kuş olduğu belliydi. İstanbul’un göbeğinde, ancak Amazonlar’da ya da yüksek dağların yalçın kayalıklarında rastlayabileceğim vahşi bir hayvanla göz göze gelmek... Gözlerimi ondan alamıyordum, büyülenmiştim. Hipnotize edici bir bakışı vardı. Beni görmek onu ürkütmemişti, bir şeyden korkma ihtimali yoktu. Sonra uçtu… Belki sizin de balkonunuza, pencerenize konmuştur, bir şeyin çağrısı gibi… Onu gördükten sonra, hastalığımı unutmuştum, unutturmuştu. Nedenini düşündüm, başka bir hayatın, hayatın kendisinin korkusuz, direngen bir sembolü, hatırlatıcısıydı. İnsanda gitme hissi uyandırıyordu. Deleuze’ün, “Diyaloglar”da yazdığı gibi bir gitme: “Kaçmak ne kımıldamaktır, ne de tam manasıyla seyahat etmektir.” Fransız usulü seyahatlerle dalga geçiyordu, kendi benliğini de yanında götürmekle yetinen: “Oluş coğrafidir. Bunun eşdeğerini Fransa’da bulamayız. Fransızlar çok insancıl, çok tarihsel, geçmişin ve geleceğin çok endişesindedirler. Onlar zamanlarını nokta koymaya verirler. Zamanlarını gelecek ve geçmiş tarihî terimlerle düşünürler, oluşu bilemezler. Devrim için bile, devrimci olmak yerine devrimin geleceğine kafa yorarlar.” Kitaplarımı ve defterimi sırt çantama yerleştirip kendimi dışarı attım. Gözlerim hep yukarıdaydı, belki onu bir daha görürüm umuduyla. Dormael’in “Yeni Ahit” filminde vardı, bir kuşun peşine takılıp çok uzaklara giden adam. Kuşun onu götürdüğü yer, hayalini bile kuramayacağı güzellikte bir yerdi, işini gücünü, sınırları belli rutin hayatını geride bıraktığı. “En büyük yanlışlık, kaçış çizgisinin yaşamdan kaçışı içerdiğini sanmak olacaktır; düşgücünde veya sanatta kaçış. Kaçmak, tersine gerçek üretmek, yaşamı yaratmak, kendine bir mücadele silahı bulmaktır” diye yazmıştı Deleuze. Balıkçılar Kahvesi’ne geldiğimde, üşümüştüm iyice, hastalığımı hatırlamıştım. Osman Abi, zencefil çayı yaptı hemen. Nereye baksam o yırtıcı kuşu görüyordum. Cogito’nun yeni çıkan Jean-Luc Nancy sayısını almıştım yanıma. “Tarihimizin Yükü” adlı yazısında, artan dini fanatizm ve şiddete dair şu sözü gözüme çarpmıştı ilk: “Bir dünya çözülürken delilik çığrından çıkar.” Bu şiddet dalgasına, intihar bombacılarına şaşırmamıza şaşırıyordu Jean-Luc Nancy, tek kutuplu küreselleşmenin, sömürge sonrası dönemin giderek artan enerji ve finans ihtiyacının, ufuktan ve tutarlılıktan mahrum hukuk devletinin, politik hakları yok sayan liberal köktenciliğin, temsili demokrasi krizinin ve daha pek çok şeyin bugünleri hazırladığını anlatarak, Augustinus’un bir sözüyle bitiriyordu yazısını: “Ruh, baskı altındaki tenden kaçar.” Bu çağın ruhu kaçalı çok olmuştu, onu bulmak için Deleuze ve Guattari’nin bahsettiği kaçış çizgilerine ihtiyacımız vardı. Zencefil çayını yudumlayarak ufku kapatan yağmur bulutlarını izlemeye koyuldum. Yırtıcı kuşu düşünmek yazma ve yaşama isteğimi arttırmıştı. “Gerçek, yarına bırakılmamalı” diye not düştüm defterime, gerçeğe kaçacaktım, o yırtıcı kuşun peşinde… Pilli bebek gibi yaşamaktan sıkılıp, bıkmadınız mı hâlâ?
DAMLA BEKLİN Tüm olay kendimizi tanımak. Bunu yapmadığımız, yapmak istemediğimiz her dakika belki farkında değiliz ama bizi herkesleştiriyor, duygusuzlaştırıyor. Biz insanız hatalarımızla, doğrularımızla, korkularımızla yaşaya yaşaya öğreneceğiz yaşamayı, insan olmayı. Sosyal maskelerimizi yüzlerimize geçirerek, bütün ipleri egolarımıza verip bizi yönetmelerini izleyerek değil. Aldığımız kararlardan yaşamı yorumlamamıza kadar her şeyde 'ego' izleri var. Psikolog Aysun Bal da bunu fark edip bir kitap yazdı. Bal, Mona Kitap tarafından yayımlanan 'Egonu Bırak da Gel'de mutlu olmak isteyenlere yol haritası veriyor. Biz de Aysun Bal ile 'ego'yu ve kitabını konuştuk. » Sizi ‘Egonu Bırak da Gel‘ kitabını yazmaya iten neydi? O kadar kısıtlı bakıyoruz ki hayata; sadece beş duyu, sadece materyalist gözlüklerle... Korkularımız, duygularımızla baş edemeyişimiz ve bunun sonucunda duygularımızı yok saymamız veya duygularımızın altında ezilmemiz, sadece maddesel idealler belirlememiz ve içsel yolculuğumuzu önemsememiz. Çünkü beş duyuyla somut olarak algılayamıyoruz ya iç âlemimizi; o nedenle en başta kendimiz olmak üzere 'insan' olma halimizi yok sayıyoruz! Ve Dünya'yı sadece zihniyle algılayan 'Zihin Yaratıklarına' dönüşüyoruz. Kitabı yazarken temennim bir nebze olsun bu halimizi sorgulatmaktı... » Egomuzu yönetmeyi, sosyal maskelerimizi atmayı nasıl öğreneceğiz? Kendimizi tanıyarak. Her sorunun, sorunumuzun, korkumuzun, kaçışlarımızın tek bir cevabı var; KENDİNİ TANIMAK! Süresi; bir ömür ve her an. Çünkü zihnimiz algılamasa da bizler her an değişen canlılarız. Bu değişimimizi izlemeyi öğrenemiyoruz. Hep odağımız dış dünyada, diğer kişilerde, modada vs... Peki biz neredeyiz? Ne kadar soruyoruz kendimize "Nasılım? Ne hissediyorum? Bu yaptığım şeyi gerçekten istiyor muyum?" diye..? » Kime sorsak herkes kendini tanıdığını düşünüyor, bunu nasıl ayırt edebileceğiz? Hiçbirimiz de kendimizi tanımıyoruz. Ezberlediğimiz karakter ve alışkanlıklarımızı kendimiz sanıyoruz. Bunu ayırt edebilmek için kendimizin de bu idrake az da olsa ulaşmış olmamız gerekiyor. Aksi halde her gülen yüzlüyü mutlu; her tatlı söz söyleyeni bizi seviyor; her bilgili olanı bilge; her çekingeni efendi; her hadsizi sıcakkanlı vs sanmaya devam edeceğiz. Kitabın içinde bir bölümde de geçiyor; "Karşındakinin kaç yüzü olduğunu bilmek istiyorsan önce kendi yüzlerinle tanışmalısın." Bu bize zor geliyor çünkü sürekli karşı tarafla ilgilenmeye alıştırıldık; içe dönmek zor zanaat. Kendinle yüzleşmek yürek işi; çoğumuzda yok. O nedenle maskeli baloda maskelere bakıp karakter analizi yaptıklarını sanmaya devam edecekler. » Kitabı yazarken kullandığınız dil çok etkileyiciydi, sanki o koltukta ben vardım ve benimle konuşuyordunuz. Peki, kitabı bu şekilde yazmanızın özel bir sebebi var mıydı? Hiçbir özel sebebi yoktu. Öyle çıktı; ben de aynen yazdım. Şöyle diyebilirim; kitabı yazan kişi değil de ilk okuyan kişi benmişim gibi hissediyorum. Bazı yerler çok naif bazı yerler sert; hayat gibi. Renk renk, akışkan ve bazı yerlerde net ve kalıplı.» Egolarımızın bize, hayatımıza kattığı güzellikler var mı? Elbette. Egomuz olmazsa bu Dünya'da kalamaz ve keyif alamazdık. Ama egomuz bizi yönettiği sürece, egomuzun ne olduğunu ne işe yaradığını bilmediğimiz sürece de keyif alamayacağız. Denge yani! Kim kimin efendisi kölesi iyi sorgulamak lazım. Ego halk arasında kullanıldığı gibi egoizm narsisizm anlamına da gelmez. Ego, oyun alanımız, hayatla sörf yapabildiğimiz yer ama dediğim gibi bizim farkındalığımıza dahilse. Aksi halde bizi parmağının ucunda fırfır döndüren nice ego oyunlarımız var. » Okuyuculara ne söylemek istersiniz? Sormak istediğim bir şeyler var aslında: - Sıkılmadınız mı ait olmadığınız yükleri zihninizde hayatlarınızda taşımaktan? - İnsan bedenli 'Zihin Yaratıkları' olarak yaşıyormuş gibi yapıp gün geçirmekten? - Sırf moda diye dayatılan her şeyi yapmaktan? - Pilli bebek gibi yaşamaktan? - Robot gibi olmayı güç sayıp duygularınızdan kaçmaktan? - Tekrar tekrar yayınlanan filmler gibi sürekli aynı sahneleri yaşayıp hayata sövmekten sıkılmadınız mı? Sürekli dış dünyayı değiştirmeye uğraşan akımlara kapılmaktan; sizi gazlayanlarla anlık motivasyonlar yakalayıp aslında her seferinde kendinizden biraz daha uzaklaşmaktan yorulmadınız mı, merak ediyorum. Ben çok sıkıldım ve yoruldum da… (gülüyor) Kendinle yüzleşmek isteyen bu konuda yüreğinde AŞK taşıyan herkesle bir gün hiç yüz yüze gelemesek bile buluşacağımızı biliyorum; şimdiden herkese selam olsun! Piyanist Dengin Ceyhan tutuklandı
Jay-Jay Johanson Türkiye’ye gelecek
Westworld hakkında bilinmesi gereken 10 şey
Dünyanın en popüler internet film veri tabanı olan IMDb'den 9.1 puan alan HBO dizisi Westworld, ilk sezonun bitmesinin ardından etkisini hala sürdürüyor. İşte, ilk sezondan geniş bir hayran kitlesine sahip olan Westworld’e dair bilinmesi gerekenler...  Westworld, bir HBO yapımı dizi. Aynı şirket, Game of Thrones gibi dünya çapında fenomen olmuş bir diziyi de çekti. Hatta Westworld için “İkinci Game of Thrones olacak” yakıştırmaları da bu nedenle yapıldı.  Dizi, 1973'te aynı isimle çekilen filmden uyarlandı. Döneminin en başarılı filmlerinden biri olarak görülen Westworld, Hollywood'da ilk CGI (bilgisayar ile üretilmiş resim) kullanan film olarak tarihe geçti.  Westworld, yeniden film olarak çekilecekti ancak sonradan dizi olarak hazırlanmasına karar verildi. Film daha önce ‘Futureworld’ ve ‘Beyond Westworld’ adıyla yeniden dizileştirilmiş ancak ilgi görmemişti.  Dizi, daha önce Alias ve Lost gibi iki diziyi, en son çekilen Star Trek, Star Wars ve Mission Impossible filmlerini çeken iki yapımcı J.J. Abrams ve Bryan Burk’ün elinden çıkma.  Diziyi, Jonathan Nolan ve Lisa Joy Nolan çifti ile Halley Wrgryn Gross birlikte yazdı. Christopher Nolan'ın kardeşi olan Jonathan Nolan, Interstellar ve The Dark Knight için de çalışmıştı.  Dizi, oyuncu kadrosuyla çok güçlü. Anthony Hopkins, Dr. Robert Ford rolünü canlandırıyor. Dizide ayrıca Evan Rachel Wood, Ed Harris, James Marsden, Thandie Newton, Jeffrey Wright ve Tessa Thompson gibi isimler de yer alıyor.  Bilimkurguyla western’in bir araya geldiği dizinin hikayesi, kovboyların yer aldığı bir parkta yaşayan insan görünümlü robotların yer aldığı ve zenginlerin eğlenmek için gittikleri Westworld’de geçiyor  İlk sezonuyla izleyici karşısına çıkan dizinin beş sezonu şimdiden planlandı. İkinci sezonun başlama tarihi 2018 olarak belirlendi.  Westworld, müziğiyle de öne çıkan bir dizi. Soundgarden'dan ‘Black Hole Sun’, Radiohead'den ‘No Surprises’, Rolling Stones'dan ‘Paint It Black’, dizide çalan şarkılardan sadece birkaçı.  Dizinin sadece ilk sezonu, HBO'ya 54 milyon dolara mal oldu. İlk sezondaki bölümler 12 milyona yakın izleyiciye ulaştı. (NTV) Karaköy’e grafitti ile gelen değişim Griye İsyan’da
Karaköy, geçmişte İstanbul’un dışarıya açılan kapısı olarak anılırdı. Koca gemilerin yükleri burada boşaltılır, hızla dükkânlarda yer bulur ve satılırdı. İstanbul’un 80 yıllık değişimi Karaköy’ü pek etkilemedi, ithal ürünlerle dolu dükkânlara ev sahipliği yapan bu eski semt değişmek için biraz renk istiyordu ve renklerine grafitilerle kavuştu. Mr. Hure, Olihe ve Luckypunch mahlaslı üç arkadaş ellerinde sprey boyalarla Karaköy’e biraz renk biraz da sanat aşıladı. Ve onların bu değişimi tetikleyen sanatları Griye İsyan belgeseline konu oldu. 3 bölüm halinde RedBull.com’da yayınlanan belgeselin 2. bölümü Karaköy’ün değişimini konu alıyor. Eski İstanbul’da gemiler, burjuva, çeşit çeşit ithal malın bulunduğu dükkânlar, Karaköy’ü dolduruyordu. Ticaretin kadim başkentinde koca imparatorluğun finansörlüğünü üstlenmiş bankalar cadde boyunca uzanır, onu takip eden sokaklar Galata Kulesi’ne açılırdı. Osmanlı İmparatorluğu’nun son günlerinden neredeyse bugüne kadar çok da fazla değişmeyen Karaköy son 6-7 senedir kafelerin ve sanat galerilerinin açıldığı, yüksek sesli eğlence mekânlarından elektronik müziğin yükseldiği, kentin “kültür, sanat ve eğlence” merkezi haline gelmeye başladı.  Büyük bir hızla değişen Karaköy’ü izleyen eski esnaf, değişime ayak uydurmaya, anlamaya ve anlamlandırmaya çalışırken parlak sokaklar, yüksek sesli mekânlar birden bire susmaya ve durulmaya başladı. Evet, Karaköy değişti. Mekânlar, kafeler, deneysel restoranlar hala açık ancak hızlı başlayan tüketim hızını kaybetti ve bugün yeni Karaköy de biraz eskimeye başladı. Gerek graffiti çalışacak yüzeylerin çokluğu gerek gündüz iğne atsanız yere düşmeyecek kadar kalabalık olması ve gece çalışmaya uygun ıssız bir alana dönmesi nedeniyle Karaköy renklendirmek için biçilmiş kaftandı. Daha önce Beyoğlu sokaklarını renklendiren üç graffitici arkadaş Mr Hure, Olihe ve Luckypunch Karaköy’e indiklerinde bu kaçırılmaz fırsatı gördüler ve vakit geçirmeden işe koyulmaya başladılar.  Onlar boyadıkça eski semt renklenmeye başladı. Tüm duvarlar renklendiğinde sıra dükkânların kepenklerine gelmişti. İlk zamanlar esnafla anlaşamasalar da zamanla değişime alışan esnaf onların arkasında durdu. Şimdi, “Kepengimi neden boyamadınız?” diye veryansın eden bile var. Üç arkadaş yaklaşık 8 sene önce semti boyamaya başladıklarında griye çalan tüm tonlar artık gökkuşağı renklerinde. Üç arkadaşın Karaköy’ü değiştiren hikâyesi RedBull.com’un “Griye İsyan” belgeseline konu oldu. Belgeselde üçlünün gezdiği sokaklar, yaptıkları işler, griyle olan kavgaları onların ve esnafın gözünden anlatılıyor. Karaköy’ün değişimini anlatan Mr. Hure, “İnsanlar yaptığımız işleri (graffitileri) görmek için geldi ve onları kafeler takip etti” diyor ve ekliyor: “Çok hızlı tüketiyoruz. Saat 7’den sonra boşalan sokaklar, bomboş gri duvarlar yüzünden geldiğimiz Karaköy bakın nasıl değişti… Esnafın başta ‘Boyarken bize mi sordunuz’ diyerek kızdığı üç arkadaş bugün esnaf tarafından el üstünde tutuluyor.” Mr. Hure bu durumu “Esnaf bizi sevdi ve kabullendi. Onlarda değişimi gördü ve beğendiler” sözleriyle dile getiriyor “Büyük konuşmak istemem” diyerek söze başlayan Luckypunch, “Biz graffiticiler aslında gittiğimiz yere ışık götürüyoruz. Daha önce gece sokaklarında yürüyemediğiniz Karaköy artık insan dolu” diyerek değişimi anlatıyor. Ancak hepsinin ortak noktası değişimin çok hızlı olduğu yönünde. Saman alevi gibi parlayan Karaköy’ün kariyerinin erken noktalanmasından çekiniyorlar. Mr. Hure kendi endişelerini “Asmalımescit’de de böyle olmuştu. Önce graffitiler yapıldı. Mekânlar ardı ardına açıldı ama şimdi eski ruhundan eser yok. Perşembe pazarı da aynı kaderi paylaşabilir” diyerek paylaşıyor. Karaköy’ün tüm değişimini ve üç arkadaşın hikâyesinin tamamını www.redbull.com/griyeisyanadresinden izleyebilirsiniz. Gaia Dergi Usta yönetmen Melih Gülgen yaşamını yitirdi
Ceylan Ertem, 'Yine de Amin' ile bu akşam ve yarın Babylon'da
Alternatif Müziğin Renkli Sesi Ceylan Ertem, ‘Yine de Amin’ ile Babylon’da. Türkiye’nin özgün seslerinden Ceylan Ertem, yeni albümü "Yine de Amin" tanıtım turnesi kapsamında 21 ve 22 Şubat’ta Babylon’da. Volkan Öktem, Alp Ersönmez, Adem Gülşen, İstanbul Strings gibi Türkiye’nin birbirinden yetenekli müzisyenlerinden kurulu 25 kişilik kadro içeren ‘Yine de Amin’ albümü Gaziantep’teki Mavera Kongre ve Sanat Merkezi konser salonunda kaydedildi. Beşinci stüdyo albümü olan ‘Yine de Amin’ ile sahnelere dönen Ceylan Ertem hakkında bilmeniz gerekenler: Ertem, müzik kariyerine 1992'de Adapazarı Belediyesi Çocuk ve Gençlik Korosu’nda başladı, 1995’te ise gitar ile piyano dersleri almaya başladı. Ertem, Phillipp Gropper ile Almanya’da, United Fools ile birlikte Fransa’da, Barana ile birlikte Hollanda’da müzik üretti, albüm kaydetti ve turneler gerçekleştirdi. ‘Yine de Amin’ albümü, adını genç şair Sinem Sal’ın şiir kitabından alıyor. Ertem, müzisyenlerden çok şairlerden etkilendiğini, en çok etkilendiği akımın da İkinci Yeni akımı olduğunu söylüyor. Ertem’in ‘Yine de Amin’ albümünün kapak görseli, ünlü Türk ressam Taner Ceylan’ın 2012 yılına ait “Ten Kafesi (Cage of Flesh)” ismini verdiği tuval üzerine yağlıboya eseri. Ceylan Ertem, en sevdiği üç albümün Sezen Aksu – Git, Meredith Monk – Do You Be ve Neşet Ertaş – Ölümsüz Türküler olduğunu söylüyor.  Kızıl Ordu Korosu yeniden sahnede
Jay-Jay Johanson Türkiye'ye geliyor
15. Uluslararası Gezici Filmmor Kadın Filmleri Festivali yarın başlıyor
Çocuklar için 3 yeni kitap: Muz Makinesi, Şaka Makinesi ve Kas Makinesi
Alexander McCall Smith’in 8 ve üstü yaş grubuna yazdığı Muz Makinesi, Şaka Makinesi ve Kas Makinesi, Berrak İdiman’ın çevirisiyle 24 Şubat’ta hep kitap etiketiyle yayımlanıyor. Edebiyata sağladığı katkılardan dolayı 2006 yılında İngiliz Şövalyelik Nişanı verilen Alexander McCall Smith’in çizimlerini Ian Bilbey’in yaptığı resimli kitapları 8 yaş üstü okurlara hitap ediyor. MUZ MAKİNESİ  Muzun şekli nasıldır? Nasıl soru ama! Herkes muzun kıvrık olduğunu bilir! Patty, Yarasa Teyzesi ile Jamaika’da yaşayıp muz yetiştiriyor. Diğer üreticilerle rekabet etmekte zorlandıkları için Yarasa Teyze arazilerini satmayı düşünüyor. Patty’nin ise bu duruma bir çözüm bulması gerekiyor. Hem de hemen! Muzlu çikolatalı dondurma yerken birden aklına parlak bir fikir geliyor. Tek yapması gereken bir makine icat etmek; bir muz makinesi… ŞAKA MAKİNESİ  Jeffrey, harçlığını çıkarmak için cumartesi günleri Prendergast Amca’nın eskici dükkânında çalışır. Bir gün, eşyaları ayırırken gizemli bir makineyle karşılaşır. Jeffrey, makineyi eve götürünce makinenin çok komik şakalar üreten bir şaka makinesi olduğu ortaya çıkar. Çok geçmeden, kasabadaki herkes şaka almak ister. Yan dükkânın sahibi huysuz Jenkinson Amca dışında… KAS MAKİNESİ  Gordon, okula yeni gelen Ted adlı çocuğun arkadaşlarına zorbalık yapmasından hiç hoşlanmaz. Onu durdurmanın bir yolunu arar. Gazetede World Amca’nın kas makinesinin ilanını görünce makineyi çok merak edip bir tane almaya karar verir. Makinenin kullanma kılavuzunda “Sabırlı olun. Kaslar bir günde gelişmez. Yavaş yavaş ilerleyin ve olacakları görüp şaşırın!” diye yazar. Gordon elde ettiği sonuca çok ama çok şaşırır. Gerçekten güçlü olanların güçleriyle övünmemesi gerektiğini bilerek gücünü yararlı işlerde kullanır. ALEXANDER McCALL SMITH HAKKINDA İskoçyalı Alexander McCall Smith, yazarlığa başlamadan önce tıp hukuku profesörü olarak üniversitelerde ders verdi. Akademik yayınları ile birlikte çok sayıda polisiye ve çocuk kitapları olan yazar, uluslararası üne Bir Numaralı Kadınlar Dedektiflik Bürosu dizisiyle kavuştu. 2004 yılında İngiltere’de üç farklı kurum tarafından verilen Yılın Yazarı Ödülü’nün sahibi oldu. (British Book Awards, Booksellers’ Association, Waterstone’s) Alexander McCall Smith’e edebiyata sağladığı katkılardan dolayı 2006 yılında İngiliz Şövalyelik Nişanı verildi. (kaynak:edebiyathaber) 7. Sadri Alışık Ödülleri sahiplerine verildi
7. Sadri Alışık Anadolu Tiyatro Oyuncu Ödülleri töreni, Ankara Nazım Hikmet Kültür Merkezi Yıldız Kenter Salonu’nda yapıldı. Gülşen Karakadıoğlu’nun başkan olduğu seçici kurulda, Prof. Dr. Deniz Bozer, Prof. Dr. Filiz Elmas, Yönetmen Akif Yeşilkaya, Yönetmen ve oyuncu Mehmet Atay, Ankara Tiyatro Festivali Yönetmeni Yener Aksu, oyuncu Basri Albayrak, Öğretim üyesi ve oyuncu Erdal Küçükkömürcü ve Sanat Kurumu Yönetim Kurulu Başkanı İlker Çetin yer aldı. Sunuculuğunu Hakan Meriçliler’in yaptığı törende Oyuncu Kerem Alışık, annesi Çolpan İlhan ve babası Sadri Alışık’a minnet duygularını ederek, “Sanatın bir yakınma değil, toplumsal meselelere dokunma ihtiyacı, bir moral gücü olduğunu biliyoruz.” dedi. Konuşmasında törene katılanlara teşekkür eden Alışık, “Çolpan İlhan Sanata Değer Katan Kadınlar Ödülü”nü Gönül Orbey’e takdim etti. Yılın en başarılı kadın oyuncu ödülüne “Gayri Resmi Hürrem” oyunundaki rolleriyle, İpek Atagün Gezener ve Gülin Ersoy, yılın en başarılı erkek oyuncu ödülünü ise “Tolstoy ve Anna” oyun performansı ile Oktay Dal, layık görüldü. Törende komedi ve müzikal dalında yılın en başarılı kadın oyuncusu ödülüne Ankara Devlet Tiyatrosu’ndan “Rumuz Goncagül” isimli oyundaki performansı ile Dilara Keyf Günüç layık görüldü. Yardımcı rolde yılın en başarılı kadın oyuncu ödülü Ankara Devlet Tiyatrosu’ndan “Ya Devlet Başa Ya Kuzgun Leşe” oyunundaki rolüyle Meltem Baytok’un, yılın en başarılı erkek oyuncusu da Ankara Devlet Tiyatrosu’ndaki “Yaşlı Kadının Ziyareti” isimli oyunun performansı ile Ahmet Türkoğlu’nun oldu. Yılın en başarılı erkek oyuncusu ödülüne de Ankara Devlet Tiyatrosu’ndan “Felatun Bey ile Rakım Efendi” oyundaki rolüyle Bülent Çiftçi, değer bulundu. Aynı kategoride yılın en başarılı yardımcı kadın oyuncusu ödülüne Ankara Devlet Tiyatrosu’ndan “Kurnaz Aşıklar” oyundaki performansı ile Buket Türkyılmaz, yardımcı erkek oyuncusu ödülüne ise aynı oyundaki rolüyle İsmet Numanoğlu, layık görüldü. Komünist Manifesto 169 yaşında!
Komünist Manifesto'nun ilk kez yayımlanmasının üzerinden tam tamına 169 yıl geçti. Karl Marx ve Freidrich Engels tarafından yazılan Komünist Manifesto 21 Şubat 1848 yılında ilk kez Almanca basımıyla yayımlandı. Yayımlandığından bugüne dünyada en çok tartışılmış kitaplardan birisidir Komünist Manifesto... Kitabın yazarları Karl Marx ve Friedrich Engels kitabın yazımı için uluslararası bir örgüt olan Komünistler Birliği tarafından görevlendirilmişlerdi. Kitap bir anlamda Komünistler Birliği’nin siyasi programıydı, adı Komünist Parti Manifestosu ya da yaygın kullanımıyla Komünist Manifesto’ydu. Manifes Bütün dünyanın işçilerini birleşmeye çağıran Manifesto, "Burjuvalar ve Proleterler", "Proleterler ve Komünistler", "Sosyalist ve Komünist Literatür" ve "Komünistlerin Varolan Çeşitli Muhalefet Partileri Karşısındaki Durumu" olmak üzere dört bölümden oluşuyor.  Materyalist tarih anlayışının bakış açısıyla dünya tarihi üzerinde hızla göz gezdirdikten sonra, kapitalizmin gelişmesinin, bugün de parlaklık ve canlılığını koruyan, edebi bakımdan son derece güzel bir anlatımını verir. Proleterler ve burjuvalar arasındaki sınıf mücadelesinin doğasını, işçi sınıfını bir devrime götüren "tahammül edilmez" koşulları açıklar.  "Proleterler ve Komünistler" başlığını taşıyan ikinci bölüm, komünistlerin, devlet, toplum, aile, mülkiyet, toplumsal ilişkiler hakkındaki düşüncelerini açıklar ve devrimle egemen sınıf konumuna sıçrayacak olan proletaryanın burjuvaziyi mülksüzleştirerek, üretim tarzında bir devrim meydana getirmesinin programını, bir sosyalist programı ortaya koyar.  "Sosyalist ve Komünist Literatür" başlığını taşıyan üçüncü bölüm, Avrupa ülkelerinde yaşamakta olan çeşitli sosyalist eğilimlerin karşılıklı ilişkilerini; proleter sosyalizmi ile, küçük burjuva, burjuva, gerici ve ütopyacı sosyalist hareketler arasındaki karşıtlıkları dile getirir.  "Komünistlerin Varolan Çeşitli Muhalefet Partileri Karşısındaki Durumu" başlıklı dördüncü bölümde de, komünistlerin öteki işçi sınıfı partileriyle olan ilişkilerini ve devrimin arefesinde özü demokratlarla ittifak olan, taktiğini formüle eder. Marx, 1848 Devrimleri'nden çıkarken, Manifestonun dördüncü bölümünü, askeri diktatörlüklerin darbeleriyle çökertilen parlamentoların yıkıntıları altında bırakacak, ama henüz bir nebula halindeki siyasal kavramlar donanımını da bu darbeler altında biçimlendirecekti.  Manifesto’yu Marx’ın yazmış olması kitabın hazırlık sürecinin Marx ve Engels tarafından yürütüldüğü gerçeğini değiştirmiyor. Öte yandan daha sonraki yıllarda bizzat Engels, Komünist Manifesto’nun üretiminde Marx’ı merkeze oturtuyor. Komünist Manifesto 1848 devrimlerinden hemen önce yayımlanıyor. Yayımlandığı tarihe kadar işçi sını siyaset arenasında hiç rol almamıştı. Burjuvazinin hayata geçirdiği devrimci dönüşümler önemsenmekte, ve halen bu sınıfın devrimci rol oynayabileceğini düşünülmüştür. Nitekim Komünist Manifesto yazımından kısa bir süre sonra pratik olarak reddedilmiş ve burjuva sınıfının tamamen gerileştiği, tüm ilerici misyonların sahibinin işçi sınıfı olduğu belirtilmiştir. Komünist Manifesto'da oluşuturulan ilkeler, Ekim 1917'de hayata geçiriliyor. O hayalet ki yazıldığı tarihten bugüne Burjuvaziye korku salıyor.  Komünist Manifesto dünyada en çok yasaklanmış kitaplarından birisidir. Ülkemizde ise 1970’li yıllarda, sol içerikli birçok kitaba yasaklama getirildi. Yasaklama ve toplatma kararına dayanak olarak ise mahkemeler 765 sayılı TCY’nin “komünizm propagandası” yapmayı suç sayan 142. maddesini gösteriyordu. Ancak söz konusu madde 12 Nisan 1991’de yürürlükten kaldırıldı. Ancak günümüzde Komünist Manifesto kitabı bulundurmak soruşturma gerekçesi bile olabilmeyi devam ediyor. (Kaynak: abcgazetesi, bianet)  Kim söylesin?
Alberto Manguel, bir anekdot naklediyor. Yıllar önce Arjantin’de söyleşi yapmaya gittiği ihtiyar bir arıcıya ilişkin bir hatıra. Arıcı, arılarının hızla ölmesinden şikâyetçi, daha doğrusu endişeli. Başta tarım ilaççıları olmak üzere, onlara dikkat etmeyenleri suçluyor, uyarıyor. Kovanda bir damla bal bırakmamacasına kökünü kazıyanlarla da dargın. “Biraz bırakmak gerek,” diyor. “Arılar cömerttir, size cömertlikle karşılık verirler.” Sonra kendisi ölürse diye düşünmüş herhalde ki, “Bir arıcı ölürse,” demiş. “Birinin bunu arılarına söylemesi gerek.” Manguel’in arıları yok ama, kitapları var. “Ben ölürsem,” diye düşünceye dalmış, “kim söyler bunu kitaplarıma?” Aslında, nasıl söyler çok daha doğru bir soru olurmuş. Yıllardır şehirden şehire sürüklediği, depolar arasında paylaştırdığı çok büyük bir kütüphanesi var. Fransa’nın güneyine yerleştiğinde aldığı çiftlik evinin uzun süre kitaplara yer bulma sorununu ortadan kaldıracağını düşünüyordu. Sonra yavaş yavaş evin istila etmeye başlamışlar. Önce polisiyeler gelmiş, diğerleri de onları izlemiş. Sanırım polisiyeler misafir odalarını işgal etmişti. Eh, konuklar polisiye seviyorsa hoş bir armağan olmuştur. Yıllardır Manguel çeviriyoruz. Kendisiyle de birkaç kez karşılaştım. Ömrümüzün üçs buçuk yılını alıp götüren “Hayali Yerler Sözlüğü / Dictionary of Imaginary Places”den başlayarak aramızda bir tür ortaklık doğdu. Bir tanesi hariç, bütün kitaplarını sevmişimdir. Bütün kitapları da çevrilmesi zor kitaplardır. Ama ben (Kutlukhan değil, o beni “Bu kitaplar bizi aşar,” diye uyarmıştır hep), haddini bilmeyen biri olduğum için hepsinin üstüne atlamışımdır. Bir de Dilek Şendil var, Manguel çeviren. “Hayali Yerler Sözlüğ” çevirmiş olmamızla (Kutlukhan ile birlikte) iftihar ettiğim ama hakikaten bizi mahveden bir kitapta. Bu vesileyle Selahattin Özpalabıyıklar'a bir kere daha teşekkür ederim. Bir keresinde tam aynı yerde çalıştığımız kızım Elif’e çaktırmadan bir sonraki kitabın fotokopisini incelemeye almıştım ki, yakalandım. “Elif, “Gene mi Manguel?” diye feryat etti. “Sen ailemizi parçalamaya mı çalışıyorsun?” Eh, doğrudur. Onu ve Duygu’yu da redaksiyon işine koştuğumuz olmuştu. Sonra “Beş Şehir”e kadar bir daha yapmadım Manguel sanıyorum. Ama beni bu sefer asıl, kitapların öksüz kalması düşündürdü. Hem kim duyuracak acı haberi? Tek bir kişi bütün kitaplar için uygun olmaz ki? Bakalım o kişi kitapların bakımını da üstlenecek mi? Ya da, konularına ve yazarlarına göre, ilgilenecek kişiler arasında mı dağıtacak? Ben bazen kafamdan bir dağıtım yaparım. Gene de ortada hayli sahipsiz kitap kalabilir. Her şeye heves ettiğim için, bazılarının başka heveslisi olmaz diye düşünüyorum. Tabii insan kütüphane gibi bir yere de verebilir ama, o zaman da yeni arkadaşlarının kim olabileceği gözümün önüne gelmiyor. Büyük ihtimalle, bir kenara koyup dururlar, kimse ilgilenmiez. Öte yandan, arılar da var. Arıcı bu diyarı terk edince ne yapacaklar? Kendilerine başka sahip mi bulacaklar yoksa aynı yerde sahipsiz olarak kalacaklar da düzenleri mi bozulacak? “Arıcının Çırağı”nda, yeni Sherlock Holmes yazarı (ama iyi bir yazar) Laurie R. King, kendini emekliye ayırıp İngiltere’nin güneyine yerleşen Holmes de, arıcılıkla ilgilenmeye başlamıştı. Eh, akla ister istemez Angelopoulos filminin arıcısı Marcello Mastroianni geliyor. Demek ki neymiş? Endişe bitse de yaratmakta üstümüze yok. Hepimiz Gogol’ün Palto’sundan çıktık
ŞENGÜL ATAÇ Sait Çiya ile 21 Şubat Dünya Anadiller Günü nedeniyle bir araya geldik. Eserlerini Zazaca yazıyor ve UNESCO'nun koruma altına aldığı bu dilin yaşaması için mücadele veriyor. Kendisiyle Dersim Yayınları'ndan çıkan kitaplarını ve Zazaca'nın varoluş savaşını konuştuk. » Öncelikle sizden başlayalım, Sait Çiya kimdir, neden müstear isimle yazıyor? 1958 Dersim/Çemişgezek doğumluyum. 27 yıldır Almanya'da yaşıyorum. 80 Darbesi öncesi sosyalist bir dergi ve çevresinde çalışmalarım oldu. O günkü politik tartışmalara ilişkin yazılarım yayınlandı. Müstear isim geleneği biraz da burdan geliyor. 90 sonrasında Newroz Ateşi, Jiyana Nu gibi dergi ve gazetelerde Sait Çiya ismiyle yazılar yazdım. Zazaca ve Zazalarla ilgili çalışmaya başlayınca bu isimle devam ettim. İsmim Cemil Yıldız´dır. Zaten bunu ilk kitabım Dersim Yazıları'nda yazdım. » Sizi yazmaya sevk eden ne oldu? Zazaca yazmaya yurtdışında başladım. Gurbet, ülke özlemi, belki bir daha dönememe duygusu insanı kendisine, geçmişine doğru bir yolculuğa, arayışa yönlendiriyor. İnsanı insan yapan şeylerle yüz yüze geliyor. Bu ilk başta dildir. İçine doğduğğun dil, senin dünyandır. İnsan kendisiyle baş başa kalınca, çocukluğunu, o mutlu cenneti arıyor. Yazma serüveni böyle başladı. Ama Dostoyevski´nin "Hepimiz Gogol'un Palto'sundan çıktık" demesi gibi, hepimiz Ayre-Piya geleneğinin devamcısıyız. Ebubekir Pamukçu ve arkadaşlarının İsveç'de çıkardığı Ayre/Piya dergileri Zazaca yazılı edebiyatın miladı olmasalar da, yeniden şekilenmenin, yazılı edebiyatın sürekliliğinin başlangıcı sayılabilirler. » Zazaca yazı dili olarak yaygın mı? Tarihsel süreci... Zazaca yazılı alanda istenilen düzeyde değil. Eskiye göre bir ilerleme olsa da bu çok yetersiz. Üç üniversitenin Zazaca bölümleri var. Zazaca da seçmeli ders olarak okullarda öğrenilebiliniyor, ama öğretmen atamaları yapılmıyor. Ayrıca bir dil, böyle yarım-yamalak tedbirlerle nasıl öğrenilebilinir? Zazaca edebiyat 90'lardan sonra gelişmeye başladı. Yurtdışında dergiler yayınlandı. Burda Ware´yi anmalıyım. Zazaca'nın yazılı hale getirilmesi, yaygınlaştırılması, ortak bir alfabe oluşturulmasında Ware öncü rolü oynadı. Bu çevreye sonradan katıldım. Yine İsveç'te Kürt hareketinin içinde olan bazı Zazalar Vate dergisini çıkarttı. Bu da Zazaca'nın yaygınlaşmasına, Zazaca edebiyatın ilerlemesine katkı verdi. Ne yazık ki politik önyargılar vb nedenlerden dolayı ortak çalışma yürütülemiyor. » Zazaca'nın standart alfabesi var mı? Bir alfabesi var; hatta birkaç alfabesi var. Jakopsen alfabesi olarak bilinen benim de kullandığım alfabe var. Bu alfabe, birkaç yıl süren çalışmaların sonucunda oluştu. Dil bilimci Jakopsen'in katkısından dolayı, O'nun ismiyle anılıyor. Ayrıca Vate çevresinin kullandığı Bedirxan alfabesi var. Kürtçe için hazırlanmış bir alfabe. Zazaca'daki bazı seslere karşılık vermiyor. Bu arkadaşlar alfabe sorununa bilimsel yaklaşmıyorlar. Zazaca'yı, Kürtçe'nin lehçesi gördükleri için Kürtçe alfabeyi kullanıyorlar. Başka alfabeler de var. Dilbilimci Zülfü Selcan'ın alfabesi var. Pek yaygın değil. » Yazı dili yaygın kullanılmasa da konuşma dili olarak Zazaca'nın durumu nasıl? Konuşma dili olarak da çok yaygın değil. İnsanlarımız çift dilli oldu. İki dil bilmek iyi bir şey olsa da, yeni öğrenilen dilin getirileri varsa ve ilk dil 'sakıncalı', ekonomik-siyasi alanda kullanılmıyorsa, yeni öğrenilen dil, giderek eskisinin yerini alıyor. Zazaca eğitim-öğretimde, basın-yayında, çarşı-pazarda çok çok gerilerde. Düşünün, Türkiye'de konuşulan diller içinde Türkçe ve Kürtçe'den sonra üçüncü sırada. Ama bulunduğu konum, neredeyse son sırada. Resmi siyaset, kanunlar, gelenek dilimizi 'yasak', 'bölücü' olarak görüyor. Hepimize resmi dili dayatıyor. Aydınlarımız da kendilerinden bekleneni yapmıyorlar. Resmi siyasetin yok sayma-engellemesi yetmiyormuş gibi, dilimizi 'lehçe', bir başka dilin alt grubu gören anlayışı durumu daha da ağırlaştırıyor. Zazaca'da subkultur seviyesinde yaşam mücadelesi veriyor. » UNESCO Zazacayı kaybolmakta olan dillere dahil etti. Yaygınlaştırılması için çalışmalar var mı? Dünyada bir tek kişinin konuştuğu dilin dahi kaybolmaması için çalışmalar var. Bazen bir canlı türü, bitki, kuş, balık kaybolmasın diye endüstri projeleri değiştiriliyor, önlemler alınıyor. Ülkemizde milyonlarca insanın konuştuğu kadim bir dil adeta ölsün diye projeler geliştiriliyor. Zazaca'nın merkezi sayılabilecek Diyarbakır-Bingöl-Dersim şiddet politikalarıyla boşaltıldı. İnsanlarımız göç etti veya ettirildi. Bu yetmezmiş gibi barajlarla yaşam alanlarımız yok edilmek isteniyor. Zazaca anayurdundan, dağından koparılıyor. 21 Şubat Dünya Anadiller Günü olarak kutlanıyor, bu bağlamda bildiğim kadarıyla İstanbul'da Zaza-Der'in çalışmaları var. Yurtdışında da toplantılar yapılıyor. Ama bu nihayet bir günle sınırlı ve sembolik bir şey. Bu ve benzeri faaliyetler kalıcı olmazsa amacına ulaşamaz. Başka diller de tehdit altında. Lazca, bazı Kafkas dilleri, Aramice, Romence, kısmen Kürtçe de tehdit altında. Bu coğrafya diller, kültürler bahçesiydi. Ölü diller mezarlığına dönüşmesin.  » Birey olarak Zazaca konuşanlara ne gibi görevler düşüyor? Çok basit. Politik tercihimiz, dinimiz, ekonomik-bürokratik konumumuz ne olursa olsun dilimizi konuşalım. Evde çocuklarımızla kendi dilimizle konuşalım. Her dil bir dünyadır. Çocuklarımızı bu dünyadan mahrum bırakmıyalım. Geçmişiyle, annesi-babası ile duygu dünyasında bağ kuramayan çocuklar problemli oluyor. Herkes bir şeyler yapabilir. Kişi dili biliyorsa, öğretmeli, bilmiyorsa, öğrenmelidir. Bir kurtarıcı beklememize gerek yok. » Yayınevleri Zazaca eserlere nasıl bakıyorlar? Zazaca kitap yayınlamak zor. Çünkü çok satılmıyor. Bu işe gönül vermiş yayınevleri var. Tij Yayınları Zazaca ile gönül bağı olan bir çevrenin katkılarıyla oluştu. Önemli kitaplar yayınladı. Simdi başka yayınevleri de var. Dersim Yayınları'na da teşekkür ediyorum. 2014'te ilk şiir kitabım Kıtabi Her Çi Nênusnenê (Kitaplar Her Şeyi Yazmaz) Dersim Yayınları'ndan çıktı. Yine Dersim Yayınları'ndan geçen yıl Meberbe Bıraê Mı (Ağlama Kardeşim) yayınlandı. » Zazacanın yaşatılması için neler yapılmalı? Zazaca'nın okulda, basın-yayında, resmi alanda öteki dillerle eşit statükoya gelmesi için mücadele etmeliyiz. Dilimizi küçük gören, günlük politik çıkarlara kurban eden anlayışlardan uzak durmalıyız. Beynimizi, gönlümüzü yeniden dilimize açmalıyız. Orda hepimizi bekleyen masallar, destanlar, hikâyeler, sevdalar var. Tarihimiz var. Çocuklarımızı masallar dünyasında, iyilerin hep üstün geldiği, kötülüğün kaybettiği, devlerin yenildiği, bin bir çiçeğin açtığı hayaller dünyasında büyütmeliyiz. Dilimizde çıkan kitaplara değer vermeliyiz. Pamuk'a St. Petersburg Üniversitesi'nden Şeref Doktorası
Fikirler hürdür, sanat özgür!
ZEYNEP KURAY Müjdat Gezen Sanat Merkezi’ne yapılan kundaklama girişimini ıslıklarla ve alkışlarla protesto eden liseli ve üniversiteli öğrenciler, “ Fikirler hürdür, sanat özgürdür” mesajını verdiler. ‘SANAT ENGELLENEMEZ!’ Müjdat Gezen Sanat Merkezi’ne yapılan kundaklama girişimine tepkiler giderek büyüyor. Saldırıda kapısı, pencereleri yanan merkeze akın eden yurttaşlar saatlerce nöbet tutarak sanata sahip çıktı. CHP Milletvekili Tuncay Özkan, CHP İstanbul İl Başkanı Cemal Canpolat, CHP Kadıköy İlçe Başkanı Ali Narin‘in geçmiş olsun ziyaretinde bulunduğu sanat merkezi önünde gelen liseli ve üniversiteli öğrenciler saldırıyı yaptıkları eylemle kınadı.  “Fikirler hürdür, sanat özgür”, “ Boyun eğme sanat engellenemez”, "Susma sustukça sıra sana gelecek”, “Dik dur eğilme sanat bizimle” sloganlarını atan öğrenciler, sanatın engellenemeyeceğini vurguladılar. Sanatın her dalının değerli olduğunu hatırlatan öğrenciler, bu saldırılar karşısında sessiz kalmayacaklarını kaydettiler. Kundaklama girişimini zılgıt ve alkışlar eşliğinde protesto eden öğrenciler, “Sokaklardayız, meydanlarındayız” dedi.  Eylemin ardından öğrencilerin yanına gelen Müjdat Gezen , teşekkür etti. Sanatçılar ve yurttaşlar MSM önünde buluştu
Komünist Başkan Belediye Binasına 10 bin kitaplı kütüphane açtı
KİTAPEKİ Ovacık Belediye Başkanı Fatih Mehmet Maçoğlu, 3 bin nüfuslu ilçede kitap okuma oranını artırmak için belediye binası içerisinde içinde 10 bin kitap bulunan 2 kütüphane açtı. Başkan Maçoğlu, Belediye binasının girişi ve 2’nci katında açtığı kütüphanelerin 24 saat boyunca isteyen herkese açık olduğunu belirtirek, “Biz sadece halka hizmet için buraya seçildik ve amacımız halkımızı memnun etmektir. Belediye binamıza kim girerse girsin, ilk kitapla karşılaşacak. İsteyen herkes giriş kapısının yanındaki kütüphanede, isterse ikinci kattaki kütüphanede istediği kitapları alıp orada veya evine götürüp okuyabilir. Bu kütüphaneler hem bizim, hem ilçemiz adına bir prestij meselesidir. Biz okuyan, araştıran bir toplumuz. İlçemizdeki herkes okumaya araştırmaya çok meraklı. Biz Dersimlilerin aynası eğitimdir, okuyan bir toplumuz. Belediyemizdeki kütüphanemizi gören son derece mutlu oluyor ve gençler buraya çok geliyor. İkinci kattaki kütüphanemizde her türlü kitap var, gençler buraya gelerek bilgisayar başında ders çalışıyor ve Üniversite ile KPSS sınavlarına hazırlanıyorlar” diye konuştu. Bina girişine kütüphane kuran ilk belediye olduklarını belirten Maçoğlu, “Bir çok vatandaşımız mesai saati dışında belediyeye gelerek oturup dinleniyor ve kitap okuyor. Bazıları kitapları alıp götürüp evinde okuyor. Ayrıca Türkiye’nin bir çok yerinde yaşayan duyarlı vatandaşlar kütüphanemizi öğrenmiş ve sürekli kolilerle kitap yolluyor” dedi. Berlin’deki gösteri ve Türkiye’de sinemacılar!...
Türkiye’de Bakanlıkta bir kara liste çoktan vardı zaten, bu yeni bir şey değil. İkinci olarak sansür de yeni bir şey değil, çoktan ve esaslı bir biçimde uygulanıyor zaten. En yalın haliyle şunu söyleyelim: “Sanatçıların” destek kurullarıyla yedikleri yemekler, perde arkasından yaptıkları görüşmeler derken, aslında insanların yazdıkları senaryoyu Bakanlığa verip destek beklemeleri, sistemin en meşru ve güçlü sansür mekanizmasıdır. Aynı şekilde, “sanatçılarımızın” halkın teveccühü yerine festivallerden para beklemeleri (gerçekten ödül değil de, para beklemeleri) zaten sansürün dik alası için zemin oluşturmaktaydı. Üçüncü olarak, yurtdışındaki destek anlamındaki Turkish Film Days meselesi var, bu da tam anlamıyla bir sansür mekanizmasıydı. Çünkü meslek birliklerini bir tür mevsimlik ve sosyal güvencesiz “işçi” konumuna getiriyordu. Bu işlerin sonucu şudur: Türkiye’de yeni değil, tam anlamıyla çeyrek yüzyıldır, SİNEMACILARDAN ESASA DAİR SİSTEME VE SİYASİ İKTİDARA HİÇBİR ÖNEMLİ MUHALİF HAREKET ÇIKMAMIŞTIR. BUNUN ADI TESLİMİYETTİR. Avunmaları ve kendilerini önemli hissetmeleri için bir dizi ödülleri ve elbette avantadan gelen büyük miktarlarda paraları var kimilerinin, ama bu toplumun tarihinde ve yüreğinde, hiçbirinin esaslı bir yeri yok. Sinemacılar kendileri çalıp kendileri söylüyorlar. Şehirden uzak, bağ evinde çalgılı çengili rakı sofrasında eğlenmeye benziyor Yeni Türkiye Sineması'nın filmleri. Hiçbirisinin ne estetik, ne toplumsal ne de sanat-iktidar ilişkisine dair tutarlı bir tavrı, bilgisi ve mücadelesi yok. Yeni Türkiye Sineması, iradesi ipotek altına alınmış, bilinci çarpık, ilişkileri kirli ve sözleri “fake-challenge” bir radikallikle dolu, yenilgi döneminin niçin esaret altında yaşamayı seçtiklerini gösteren örtülü itiraflarla dolu bir sinemadır. Milletin beğenmediği Yeşilçam döneminde, festivalde sansür uygulandığında, neredeyse sektörün tümü İstanbul’dan Ankara’ya toplu yürüyüş yapabilmişti, bugün ise tavır almakta bile zorlanıyorlar. Para musluğunun başındaki kirli vaatleriyle, sinemacıları parmağında oynatıyor. Bütün bunları mümkün kılan esastan sanatçılarımızın toplumun içinde gölgelerinin pek belirsiz, oynak ve teslimiyete dünden hazır olmalarıdır. Türkiye’de gerek festivaller için, gerekse Bakanlık destekleri için, gerekse yapılan filmler için şunu söyleyelim: İradesi kırılmış filmlerin, kendilerini acındırıcı ve gerçekten ahlaki standartları olmayan ve sorgulamayan bir söylem çıkıyor karşımıza. Bu anlamda Berlinale’deki gösteri, ya da kimi eleştirmenlerin bazı festivallere gitmemesi, şu bu tavırlar, özünde teslimiyetçidir, çünkü tavır almaktan korkuyorlar, tam tersine, tavır alıyormuş gibi yapıyorlar, yenilgi baki, çok kirli defterlerini silmekle meşguller. Türkiye’de bu durum, yani sinemacıların iradi düzlemde teslim olmuş ve elde var yenilgi diyerek tavır almakta zorlanmalarını, edebiyat, tiyatro ve müzikte de görüyoruz. Bu anlamda Türkiye’de sanat dünyasının hemen tümünde bir karalisteciliği ister bakanlık isterse başka kurumlar aracılığı ile, zaten yıllardır uygulamaktaydılar. 1980 sonrasında o kadar çok kirli pazarlık yapıldı ki artık sanat dünyasının kimlikli ve kişilikli bir tavır göstermesini beklemek de bir yanılsamaya benziyor. Türkiye’de sanatın halkla olan bağları kopmaya yüz tuttuktan sonra, sistem sanat dünyasındaki ilişkileri tümüyle yeniden yapılandırdıktan sonra, ve şaşalı ve ödüllü bir ulufe sistemini kurduktan sonra, direniş yerini teslimiyete bırakmıştır. Ara parantez, daha birkaç yıl önce, "Yetmez Ama Evet" diye televizyonlarda boy gösteren kimi ünlü sinemacıların ve aydınımsıların bugün muhalifmiş gibi rol kesmeleri esastan ayıptır. Dün olanlar, bugün olanları hazırlamaktan, gittikçe özgürlüğün boynundaki kemeri biraz daha sıkmaktan başka, dündekiler ile bugündekiler arasında, hiçbir tezat yoktur, KİMSE AMA KİMSE, DÜRÜST BİR ŞEKİLDE BİZ KANDIRILDIK DİYEMEZ. BUGÜN PEK ÇOK SİNEMACI ESASINDA KONUŞTUĞU ZAMAN TEK BİR ŞEY SÖYLÜYOR: BU NE BİÇİM BABA, NE YAPTIKSA YARANAMADIK? Oysa sanatın kendisi babaya isyan ile başlar: Babaya ve baba yasasına isyan etmeyen tek bir önemli eser bile yoktur. Baba yasasını meşrulaştırmak için çırpınan Dostoyevski, öyle bir itirazda bulunmuştur ki Babanın adil olduğunu savunmak imkansız hale gelmiştir, İvan, bu dünyaya geliş biletini iade etmek istiyordu. Alternatifini ise zaten insanlık bulmuştu, bu dünyayı yöneten “babaların” cehennemlik olduğunu ilan etmek ve ardından da isyan etmek. Soma’nın hediyesi tenekeler ile sanat yapılmaz, ondan da sanat dünyasına büyük başarı gelmez. Sistemin aracıları, iktidarın acentalarının sanat dünyasında baş ve başarılı olarak gösterildikleri bir yerde, ne sanat direnebilir, ne de isyan edilir! Pek “estetik yenilgi ve teslimiyet masalları” ile sanat şan ve şeref bulmaz. Sanatçı da kendini hiç bulmaz. Bu şarkı güneş için
2009 yılındaki Hyde Park konserinde sahnenin tam karşısında batmak üzere olan güneşi gösterdi Damon Albarn. Hemen önündeki on binlerce insandan dönüp ona bakmalarını istedi. “Şunun güzelliğine bir bakın. Bu şarkı güneş için” sözlerinden sonra Beetlebum’a başladı. Devam eden o altı dakikalık performans bir nevi Blur’ün müzik tarihine dokunuşuydu. Beetlebum’ın açılışını yaptığı ve Blur’ün adını taşıyan albüm artık yirmi yaşında. 1990’lar modasının bu kadar uzun süre yaşayacağını hiç kimse tahmin etmiyordu belki de. Ama işte buradalar. Son sekiz yıldır kepenklerin kapalı tutulduğu ezeli rakipleri Oasis kadar Blur de burada bizimle. NME’nin o zamanki kritik yazısında albüme düşük not verdiği için pişman olduğundan adım gibi eminim. Şimdi Blur hakkındaki haberlerin tümünde bu şarkılardan bahsediyorlar çünkü. Roger Waters’ın şöyle bir lafı var: “Sorsanız kimse 1970’ler dünyasına geri dönmek istemez, ama o günleri hep hatırlamak ister.” 1990’lar da biraz böyle bir şey sanırım. Şubat 1997’de çıkan uzunçaların Blur’e İngiltere sınırlarında yeni yollar sağladığını söyleyecek değilim. Çünkü bundan önceki albümlerinde kendi memleketlerinin zirvesine zaten çıkmışlardı. Ama bu beşinci albümleri şunu yaptı: Onları özellikle Birleşik Devlerler ile tanıştırdı. Blur hiçbir zaman Oasis, The Stone Roses, The Charlatans kadar britpop tavrını tümüyle sahiplenmese de bunu reddetmiyordu. İlk kez 1997’deki bu albümle reddettiler o rolü ve Amerikan rock cenahına lo-fi aksanıyla göz kırptılar. David Bowie & Brian Eno destekli M.O.R bir yana, Song 2 şarkısı tek başına bunun kanıtıdır. Sadece iki dakika süren, grunge rüyasıyla dalga geçen ve Blur tarafından albüme son anda dahil edilen bir şarkı… Sonradan Blur’ün en büyük işlerinden sayılacak bir şarkı… Eminim Damon Albarn, Graham Coxon, Alex James ve Dave Rowntree dörtlüsü buna hâlâ gülüyordur. Reykjavík ve Fulham’da kaydedilen on dört şarkılık Blur albümünün tarihe not düşen kayıtlardan biri olduğuna şüphe yok. Karmaşıktı, başyapıt değildi, hatta Blur’ün en iyi albümü bile değildi ama artık bir daha yere inemeyecek kadar yukarıda. Albarn’ın da söylediği gibi bu albüm “Blur denince akla gelecek ilk şeylerden biri” oldu. Split: Shyamalan oyuna geri döndü
M. Night Shyamalan insanlarda büyük etki bırakan The Sixth Sense filminden sonra Unbreakable ve Signs filmi ile övgüler almaya devam etti. Ardından son derece ilginç filmler olan The Village, Lady In The Water, The Happening' e imza attı. Sonrasında çektiği The Last Airbender ve After Earth filmleri ise gelmiş geçmiş en kötü filmler listesine dahil oldu. Blumhouse yapım şirketinin sahibi Jason Blum ile yolları kesiştikten sonra 2015 yılında ‘The Visit’ filmi ile geçerli bir dönüş yaptı. Ve sonunda köklerine yaklaşarak psikolojik gerilime ‘Split’ ile oyuna geri döndü diyebiliriz. O etkiyi aramak Nedense hepimiz parmaklarımızı birleştirip “Hadi aslanım bu sefer yapabilirsin!” duygusuyla Shyamalan’nın yeni filmlerine gider olduk. Bunun sebebi sanırsam hala The Sixth Sense’in üzerimizde bıraktığı etkiyi atamamış olmamız ve filmin bizde bıraktığı etkiyi tekrardan yaşamak istememiz. Şunu söyleyebilirim bir daha The Sixth Sense olmayacak, Shayamalan istese de bunu yapamayacak. Nedeni çok basit. Çünkü o filmi izlerken ne olduğunu ve bizi neyin beklediğini bilmiyorduk ama artık yönetmenin tüm filmlerine bildik bir beklentiyle gidiyoruz. Ancak o filmi o kadar unutulmaz yapan da buydu, beklemediğimiz anda gelmiş olmasıydı. Blum ve Shayamalan Eğer en korkulan şey gözle görülemeyen, gizli olan ise korku janrı minimalizme en uyan türlerdendir. Bu düşünce bağlamında kaliteli fikir, düşük bütçe formülünü korku türünde uygulayan günümüzün en önemli ismi Blumhouse’un sahibi yapımcı Jason Blum’dur. İkna etmek istediği yönetmenler listesi bulunan Jason Blum, Shayamalan’ı ikna etmek için evine gitmiş fakat uzun süre kendisinden geri dönüş alamamış. Bir gün bir telefon gelmiş ve Shayamalan düşük bütçeli bir film hazırladığını ve beraber yapmaya hazır olduğunu söylemiş. Jasom Blum ve M. Night Shyamalan’ın The Visit filminde buluşması ve Split ile beraber devam etmeleri her şeyden önce bir seyirci olarak son derece heyecan verici. Herkes onun peşinde Jason Blum’un kurduğu Blumhouse yapım şirketi Paranormal Activity’den beri hit korku filmlerine imza atmaya devam ediyor; Insidious serisi, Sinister serisi, Purges serisi, Ouija serisi... Blum ve Shayamalan’ın bir önceki filmi 5 milyon dolar bütçeli The Visit henüz tüm dünyada 66 milyon dolar gişe yaptı, 9 milyon dolar bütçeli olan bu son filmler Split ise henüz tüm dünyada vizyona girmemesine rağmen şu an 113 milyon dolar gişeye ulaştı. Blumhouse söz konusunu olunca bu örnekleri çoğaltmak mümkün. Örneğin 2015 yılında yeni bir seriye dönüşmek üzere çekilen yenilikçi sosyal medya temalı Unfriended filmi 1 milyon dolara çekildi ve 64 milyon dolar gişe yaptı. Ufak bir not olarak da şunu hatırlatmak gerek, Jason Blum aynı zamanda tipik korku türünün haricinde oskar ödüllü Whiplash filminin de yapımcısı. Amerika’da sinema ile uğraşan hemen her genç korku filmi çeker ve şu an bu gençlerin hepsi onun peşinde. Ve Split harika! Seyirciden dikkat ve sabır bekleyen Shayamalan’ın seyircisine güvendiğini bir kez daha bu filmde görüyoruz. Shayamalan’ın karakterleri ilk sunuş şekli ile film ilerledikten sonra bu karakterlerin neden böyle davrandıklarını açıklamasına bayılıyorum. Filmin görüntüleri tek kelimeyle mükemmel. It Follows filmini izledikten sonra o filmin görüntü yönetmeni ile çalışmak isteyen Shayamalan ne kadar doğru bir tercih yapmış. Kamera kullanımı, yaratılan klostrofobik atmosfer, ışıklar tek kelimeyle harika. Psikiyatrist karakterinde Betty Buckley’i The Happening’te deli yaşlı kadın rolünden hatırlayabilirsiniz. Kendisi bu filmde adeta parlıyor ve karakteri ile filme çok şey katıyor. The Witch filminde dikkatleri üzerine çeken Anya Taylor-Joy ise kendi jenerasyonun en iyilerinden olmaya bu filmle çok yaklaştı. Ve James McAvoy ... Hak ettiğinden hep daha az ilgi gördüğünü düşündüğüm aktör bu filmin her şeyi. Çoklu kişilik rahatsızlığı olan karakter/lerinin arasındaki geçişleri sesinden jestlerine kadar deşerek harikalar yaratan oyuncuyu, filmin garip tarihlenmiş vizyonu olmasaydı kesinlikle bu sene oscar podyumunda hatta büyük ihtimalle elinde heykel ile görebilirdik. Sürpriz son sahnesinden bahsetmek için içim içimi yese de elbette söylemeyip keyif kaçıracak değilim. Sadece Split’i izlemeden önce yönetmenin filmografisini hatırlamakta fayda olduğunu tavsiye edebilirim. 67. Berlinale ödülleri sahiplerini buldu
67. Berlinale Uluslararası Film Festivali Berlin, ödül töreni ile son buldu. Festivalde "Altın Ayı" ödülünü Macar Yönetmen Ildiko Enyedi’nin "Beden ve Ruh" (Teströl és lélekröl) filmi kazandı. Törende, Festival yönetmeni Dieter Kosslick "Welt" gazetesi Türkiye muhabiri Deniz Yücel ile dayanışma gösterdi. Anke Engelke’nin sunduğu törende festival direktörü Dieter Kosslick şu anda İstanbulda polis gözetiminde bulundurulan “Welt" gazetesi muhabiri Deniz Yücel’e bir selam gönderdi: "Seni düşünüyoruz". Uluslararası Film Festivali Berlin büyük jürisi "Altın Ayı" ödülünü, Macar yönetmen Ildiko Enyedi'nin orijinal adı "Teströl és lélekröl" olan Budapeşte mezbahasının iki çalışanı arasında geçen bir aşk filmine verdi. Jüri Büyük Ödülü ise Kongolu bir şarkıcıyı anlatan "Felicite"ye gitti. Bu film ile Senegalli yönetmen Alain Gomis, Gümüş Ayı ödülünü aldı. Yeni perspektifler açan bir film için verilen Alfred Bauerödülüne Agnieszka Holland’ın, Polonya-Çek sınırında geçen gerilim filmi "Pokot" layık görüldü. En iyi erkek oyuncu ödülünü Avusturyalı Georg Friedrich, Thomas Arslan’ın Almanya yapımı filmi "Helle Nächte" ile alırken, en iyi kadın oyuncu ödülünü Koreli Kim Min-hee "On the Beach at Night Alone" filmi ile aldı. En iyi yönetmen "Toivon tuolla Puolen" filmi ile Fin Aki Kaurismäkioldu. Ödülün ardından Kaurismäki bir daha film çekmek istemediğini açıkladı. En iyi senaryo ödülünü Sebastián Lelio ve Gonzalo Mazatransseksüel bir kadının öyküsünü anlattıkları Şili yapımı "Una mujer fantástica" filmi ile aldılar. Fipresci Uluslararası Film Eleştirmenleri Federasyonu ödülleri Yarışma bölümünde Altın Ayı’yı da alan "Beden ve Ruh" filmine, Panorama bölümünde yönetmen Julia Murat’ın "Pendular" filmine, Forum bölümünde ise yönetmen Mary Jirmanus Saba’nın "Shu'our akbar min el hob" filmine verildi. Bu jürilerde Türkiye'den Alin Öjeni Tasçıyan ve Kerem Akça da görev yaptılar. Amerika Otobüsü'ne de ödül Yapımcı Nefes Polat ve yönetmen Derya Durmaz’ın projeleri ‘Amerika Otobüsü’ Berlinale Ortak Yapım Marketi ödülünü aldı. 2016 yılında 53. Antalya Film Festivali kapsamında gerçekleştirilen Antalya Film Forum’da Kurmaca Pitching Platformu’nda finale kalan 12 projeden biri olan Derya Durmaz'ın yazdığı ve yönetmenliğini yapacağı ilk uzun metraj proje “Amerika Otobüsü”, Berlinale’de 10,000 Euro’luk ödül yanısıra şimdiden filmin çekildikten sonra kazanacağı başarıların sinyalini aldı. “Amerika Otobüsü” ailesiyle Türkiye'de bir mülteci kampında yaşayan ve işlediği bir günah üzerine kamptan kaçan Irak'lı bir oğlan çocuğunun hikayesini anlatıyor. Projeyi Mars Prodüksiyon'dan yapımcı Nefes Polat ile birlikte geliştiren Durmaz, hikayenin ciddi bir sosyopolitik meseleyi, bir çocuğun perspektifinden ele alınması nedeniyle oyunbaz bir tadda ele aldığını dile getiriyor. Uluslararası Af Örgütü Film Ödülü Jürisinde Oliver Hirschbiegel, Anne-Cathrine Paulisch ve Aylin Tezel’in yer aldığı Amnesty (Uluslararası Af Örgütü) Ödülü ise yönetmen Everardo Gonzalez’in "La libertad del diablo (Devil's Freedom)" filmine layık görüldü. (Levent Arslan / T24) Robert De Niro'dan gazetecilere para teklifi: ‘Gerçeği yazacak’ gazetecilere 100 bin dolar ödül
Digiturk, 'No' filmini 'Dilediğin Zaman' listesinden kaldırdı
Digiturk'ün anayasa değişikliği referandumunda 'hayır' kampanyası yapan CHP'ye ilham verdiği belirtilen Şili’de yapılan halkoylamasını anlatan 'No' filmini 'Dilediği Zaman' listesinden kaldırdığı ileri sürüldü. Cumhuriyet yazarı Çiğdem Toker "Dün Digitürk’te 'No'yu izlemek isteyenler, filmi bulamadı. 'Dilediğin Zaman' listesinde, artık 'No' görünmüyor. Şirketi arayan aboneler, filmin perşembe günü kaldırıldığını öğrendi" diye yazdı. Çiğdem Toker'in Cumhuriyet gazetesinin bugünkü nüshasında yayımlanan 'Digitürk’ün ‘No’ ile imtihanı' başlıklı yazısı şöyle: “No”yu duymayan kalmamıştır muhtemelen. Ama yine kısa bir özet. Bugünlerde “Hayır”ın konuşulduğu hemen her yerde ortak sohbet konusuna dönüştü film. Şili’de kanlı diktatör Pinochet’nin kaybettiği referandumu anlatıyor. Yönetmenliğini Pablo Larrain’in yaptığı “No”, referandum oyu hayır olacak muhalefetin çalıştığı reklam kampanyasına odaklı. Pozitif bir tutum, söylem ve mesaj geliştirmenin umulmadık sonucunu gösterdiği için etkisi hayli güçlü. Film yeniden çok konuşulmaya başlayınca -nihai hedefi kâr maksimizasyonu olan bütün şirketler gibi- Digitürk de bu filmi abonelerinin izlemesine açmıştı. “Dilediğin Zaman” uygulamasına eklenen filmle ilgili haberi, Odatv 5 Şubat’ta duyurmuştu. Digitürk de filmi şu ifadelerle tanıtmıştı: “Şili’de 1988’de yapılan referandumu merkeze alan film, politik sinemanın vurucu örneklerinden biri. Diktatör Augusto Pinochet, baskı uygulayarak ülkeyi referanduma sürekler. Muhalefet ise ‘hayır’ sloganlı muazzam bir kampanya başlatır. Bu kampanya acaba Pinochet’in sonunu getirebilecek midir?” Aradan biraz zaman geçti. CHP’nin de 16 Nisan referandumu için benzer bir yol izleyeceği duyuruldu. Baskı olmasın diye, ana muhalefet partisinin çalıştığı reklam şirketini son ana kadar saklayacağını da Hürriyet’te Rıfat Başaran imzasıyla okuduk. Fakat o da ne? Dün Digitürk’te “No”yu izlemek isteyenler, filmi bulamıyordu. “Dilediğin Zaman” listesinde, artık “No” görünmüyordu. Şirketi arayan aboneler, filmin perşembe günü kaldırıldığını öğrendi... Bence iki seçenek var: Ya ülkeyi yönetenler, Katarlı şirket mülkiyetindeki Digitürk’e “Ne yaptığınızın farkında mısınız?” diyerek filmi kaldırmasını rica (!) etti. Ya da Digitürk, büyük yayın gruplarının ilkelerinden ilham alarak, farkındalık geliştirmeye karar verdi. Ve sinema filmi bile olsa, anlamı “hayır” olduğu için “No”nun tarafsız yayıncılık ilkesine aykırı düşeceğine karar verdi. Ve filmin parasal getirisinden vazgeçti. Kırmızı Kedi Yayınevi'ne saldıran 2 kişi yakalandı
Berna Laçin'den 'Evet' propagandasına tepki
Ferhan Şensoy'a İTÜ'den ‘Yaşam Boyu Onur Ödülü’
Sait Faik Hikâye Armağanı için başvurular başladı
Yazar Sait Faik Abasıyanık anısına her yıl bir öykücüye verilen ve Darüşşafaka Cemiyeti ile İş Bankası Kültür Yayınları iş birliğiyle düzenlenen 63. Sait Faik Abasıyanık Hikâye Armağanı için başvurular başladı. Darüşşafaka Cemiyeti tarafından yapılan açıklamada, yarışmaya katılacak hikâye kitaplarının 2016 yılında yayımlanmış olması, daha önce herhangi bir ödül almamış olması gerektiği ve daha önce aynı armağanı kazanmış yazarların yarışmaya katılamayacağı vurgulandı. Seçiciler Kurulu tarafından yapılacak değerlendirmenin ardından, sonuçların bu yıl Mayıs ayı içinde açıklanacağı ifade edildi. Doğan Hızlan'ın başkanlığında toplanacak Seçiciler Kurulu, Hilmi Yavuz, Nursel Duruel, Jale Parla, Murat Gülsoy ve Metin Celal’den oluşuyor. Bugüne kadar Haldun Taner, Orhan Kemal, Necati Cumalı, Adalet Ağaoğlu, Ayşe Kulin, Selim İleri, Oya Baydar, Bilge Karasu, Yekta Kopan, Mehmet Zaman Saçlıoğlu gibi yazarların kazandığı Sait Faik Abasıyanık Hikâye Armağanı, geçen yıl ‘Güneş Sepeti’ adlı öykü kitabıyla Muzaffer Kale’ye verilmişti. Yarışmaya katılacak yazarların, başvuru yapacakları hikâye kitabından on (10) nüshayı, 8 Mart 2017 Çarşamba günü Saat 17:00'ye kadar Darüşşafaka Cemiyeti İletişim Birimi, Darüşşafaka Caddesi No: 14 34457 Maslak, Sarıyer İstanbul adresine elden ya da posta yoluyla ulaştırmaları gerekiyor. 1955'te yazarın annesi Makbule Abasıyanık tarafından kurulan Sait Faik Hikâye Armağanı, 1964'ten beri Darüşşafaka Cemiyeti tarafından veriliyor. Sait Faik'in vasiyetnamesi doğrultusunda dönemin ileri gelen edebiyat ustalarından oluşturulan jüri, o yıl içinde yazılmış en iyi hikâye kitabını seçerek “Sait Faik Abasıyanık Hikâye Armağanı”nı veriyor. Bir solukta bitireceğiniz 5 kitap
DİLŞAD GÜNDOĞAN / KİTAPEKİ Bazı kitaplar vardır, gün boyu elinizden bırakamadığınız, bir yandan sona bir an önce ulaşmak isterken diğer taraftan hiç bitmemesi için yalvardığınız… Bu paradoksa ne zaman bir isim verilecek bilmiyorum ama o günü heyecanla beklerken size bu kitaplardan bir seçki hazırlamak istedim. İşte nasıl bitirdiğinizi anlayamayacağınız o kitaplardan 5 tanesi… 1. BAŞKA ZAMAN KÜTÜPHANELERİ – ZORAN ZIRKOVIC  Hiçbir kitapçıda bulamayınca yayınevini arayıp “Bu kitabı neden bulamıyorum?” diye sitem ettiğim ve telefonda konuştuğum nazik, bir o kadar da ilgili hanımefendinin yönlendirmesiyle edinebildiğim bu kitabın ısrarlı arayışımı kesinlikle hak ettiğini söyleyebilirim. Altı fantastik kütüphane hikâyesini konu alan bu kitapta birçok tuhaflıkla karşılaşacak, “bir kitabın intiharı” fikrinin size tuhaf gelmemesine fazlasıyla şaşıracaksınız. Son olarak bu kitabın 2003 yılında Dünya Fantezi Ödülü almış olduğunu hatırlatıyor ve sizi onunla baş başa bırakıyorum. Başka Zaman Kütüphaneleri Yazar: Zoran Zirkovic Baskı Yılı: 2016 Sayfa Sayısı: 192 Sayfa Yayınevi: Zepros 2. GORA – RABINDRANATH TAGORE  Mutluyum ki henüz “G.O.R.A’nın senaryosu çalıntı mıymış?” “G.O.R:A’nın kitabı da mı çıkmış?” tepkilerine maruz kalmadık. Fakat ben bunu eserin fazla bilinmemesine bağlıyorum bu da üzücü bir yerde (Tabii ki herkesi aynı kefeye koymak adil değil, tenzihler elbet olacaktır). Tagore’un Nobel ödüllü bu kıymetli yapıtında Hindistan’a keskin bir bakış fırlatırken; sağduyunun, hoşgörünün, sabit fikirliliğin, aşkın karakterlere nakış misali işlenişi sizi bambaşka bir dünyaya taşıyacak. GORA Yazar: Rabindranath Tagore Baskı Yılı: 2013 Sayfa Sayısı: 495 Sayfa Yayınevi: Oda Yayınları 3. SEMERKANT – AMIN MAALOUF  Semerkant Vladimir Bartol’unAlamut’unun aksine Hasan Sabbah’tan çok Ömer Hayyam’ı merkez alan bir roman. İki ayrı zamana tanıklık ettiğimiz bu romanda iktidarın karanlığı ve yarattığı çatışma, tutkuların şiddeti, zaman zaman da hayal kırıklıkları başınızı döndürecek. Yazar: Amin Maalouf Baskı Yılı: 2016 Sayfa Sayısı: 256 Sayfa Yayınevi: Yapı Kredi Yayınları 4. AZİZ BEY HADİSESİ – AYFER TUNÇ  Önyargılar, peşin hükümler, tümdengelimler… Kim bilebilir ki bir olayın yaşanmasının adımlarının 20, belki de 35 yıl öncesine kadar uzanabileceğini! Aziz Bey hadisesinde camı kıranlarla cam kırıkları üzerine düşenlerin yer değiştirdiği bir hikâyeyle tanışıyoruz. Aziz Bey Hadisesi Yazar: Ayfer Tunç Baskı Yılı: 2015 Sayfa Sayısı: 172 Sayfa Yayınevi: Can Yayınları 5. DÜŞKAPANINDAN KAÇAN ELMA – BİRKAN BAYINDIR  Benim bu kitapla tanışmam çok tesadüfî oldu açıkçası, okumaya başlamam da öyle… Normalde bir kitaba başlamadan hem kitap hem de yazar hakkında bilgi sahibi olmayı tercih ederim. Fakat bir anda karşılaşıp hiçbir fikrim olmadan okumaya başladığım bu kitap benim için tatlı bir mola niteliğindeydi. Mutlu eden bir mola hem de. Hani yolda yürürken hapşırmışsınız da karşıdan gelen yabancı size bütün samimiyetiyle çok yaşayın demişçesine bir mutluluk… Tanımadığınız birinden, beklemediğiniz bir anda gelen… Düş Kapanından Kaçan Elma Yazar: Birkan Bayındır Baskı Yılı: 2016 Sayfa Sayısı: 96 Sayfa Yayınevi: NotaBene Yayınları Virgülden noktaya son bir adım...
Elektronik mühendisi olmasına rağmen dinsel konularla ilgili yayınlar da yapan Steven Cheairs adlı Amerikalı yazarın 1995’te yayımladığı broşür boyutlarında küçük bir kitap var. The Lot’s Wife (Lut’un Karısı) adlı bu kitapta Cheairs trajikomik bir saflıkla Lut Kavmi hikâyesini yorumlamaya çalışıyor. Öyküyü bilirsiniz: Tanrı, eşcinsellik ve zina günahlarına batmış Sodom ve Gomorra şehirlerini yok etmeye karar verir. Peygamber Lut ve ailesi bu gazaptan kurtulmak için bölgeden ayrılacaktır. Gazap sırasında şehirden çıkarken Lut’un karısı tanrının ‘arkaya bakmama’ konusundaki buyruğuna karşı gelir, dönüp şehre bakar. Bunun üzerine Tanrı tarafından bir tuz sütununa dönüştürülerek cezalandırılır. Cheairs’in sorusu şöyle: “Tanrının herhangi birini tuzdan bir sütuna dönüştürebileceği konusunda tek bir an bile şüphe etmem, ama bunu niçin yaptığını anlayamıyorum. Bizim TANRI’mız anlamsız ve gereksiz büyü numaraları sergileyen bir Olimpos tanrısı değil ki!” İnançlı mühendis Cheairs belli ki dinsel anlatılara yönelik akılcı sorular sormaya başlandığında ortaya çıkan çatışmayı yaşamış: Ya bu hikâyeyi tüm anlamsızlığına rağmen olduğu gibi kabul edeceksin –‘aklını at, kurtul!’- ya da yeniden yorumlayarak akılcılaştıracaksın... İkinci yolu seçen Cheairs kitabında Lut’un karısıyla ilgili bilginin Tevrat’in (Eski Ahit) çevirisi sırasında yapılan bir yanlıştan kaynaklandığını söylüyor. Ona göre Tevrat’ın çevirisi sırasında henüz sesli harflerin kullanılmadığı eski İbranice’de ikisi de ‘mlch’ şeklinde yazılan ‘melach’ (tuz) ve ‘malach’ (ortadan kaybolmak) sözcükleri birbiriyle karıştırılmış, bu yüzden üç tek-tanrılı dinin mensupları aslında tanrının ‘yok ettiği’ kadın yerine tanrının ‘tuzdan sütun’a dönüştürdüğü bir kadına inanmaya başlamış... Cheairs’in akılcılaştırma girişimini trajikomik yapan bu işte: Tanrı’nın kadir-i mutlak olduğu konusunda kendini ikna etmeye çalışırken dinsel mitolojinin temelinde büyük bir çatlağa yol açtığının farkında değil… Her ne kadar Cheairs devamını getirememişse de, bu etimoloji ve dilbilim çalışması dinler tarihini yeniden okumaya ve nihayet dinin iktidarlar tarafından nasıl bir ‘ideolojik aygıt’ olarak kullanıldığını çözümlemeye kadar gidebilir. Tek-tanrılı dinler arasında Lut’un peygamber olarak kabul edildiği tek din olan İslam’ın Anadolu versiyonunda böyle bir şey olmuyor tabii… Bizim geldiğimiz nokta, elektrik-kamera-bilgisayar-uydu-televizyon-telefon sayesinde bir izleyicinin tele-vaiz Hatipoğlu’na sorduğu şu 21. yüzyıl sorusunda gizli: “Zayıflamak için Lut Gölü tuzu kullanmak haram mı?” Ama ‘dinsel mantık’ dendiğinde her zaman daha fenasını görebilirsiniz: Adnan Oktar adlı tuhaf din tacirinin TV kanalı başta olmak üzere, özellikle ‘hilafet’ meselesinin sürekli gündeme getirildiği son 3-4 yıldır birçok yerde “Peygamberimiz (SAV) Marmaray’ın Hz. Mehdi döneminde açılacağını hadislerde bildirmiştir” başlığıyla sunulan akıl yıkımını alın mesela… Buna göre, Gaybet-i Numani adlı kaynakta geçen şöyle bir hadis varmış: “Kaim (Mehdi) (as) zuhur ettiğinde, ...Konstantiniyye’ye (İstanbul’a) talebelerini gönderir. Denize vardıklarında ayaklarıyla bir şey yazarlar ve su üzerinde yürürler.” ‘Denizin üstünde yürüme’yle ilgili kısım son derece açık, ama mehdiciler/hilafetçiler çok tuhaf bir şey yapıp ‘su’dan sonra bir virgül koyarak okuyorlar. Sonuç: Mehdi suyun (Boğaz’ın) altından (Marmaray’la) geçecek! Uzay çağında İslam’ın temel sıkıntılarından biri, henüz bir ‘aydınlanma’ dönemi yaşayamamış olması… Hele bir de alaturka ‘Şark kurnazlığı’yla birleşince suyu istediği yerden yürüten bir karanlık çıkıyor ortaya. Ama tüm saçmalığına rağmen tarihin diyalektik akışına uygun bir şey bu; aydınlanma ihtiyacı için önce karanlığın artması gerekiyor: “Zulmün artsın ki tez zeval bulasın!” Ülke gündeminin imamlarla, mehdilerle, halifelerle tanımlanmaya çalışıldığı bu karanlık işte bu yüzden son bulacak, er ya da geç, kendi karanlığının dayanılmaz ağırlığı yüzünden… Ay Işığı (Moonlight): Kimsin sen Chiron?
2016’nın Ocak ayında Sundance’te Nate Parker’ın yönetip başrolünde oynadığı ve bir siyah köle ayaklanmasını anlatan ‘Bir Milletin Doğuşu’ (BMD) festivalin yıldızı olmuştu. Sundance’te hem Büyük Jüri hem de seyirci ödüllerini kazanan film 2017 Oscarlarının da en büyük adayı olacak diye değerlendiriliyordu. 2016’da Oscar adayları içinde siyahların olmaması protestolara yol açmıştı. Bu durum siyah bir yönetmenin çektiği ve siyahların başrollerinde oynadığı ‘Bir Milletin Doğuşu’nun şansının misliyle artmasına neden olmuştu. Hollywood 2016’nın günahını 2017’de bir siyah ayaklanmasını anlatan bu filme ödül vererek çıkaracak gibi görülüyordu. BMD’nin haklarını satın almak için stüdyolar kapıştılar. Sonuçta bir Sundance rekoru kırıldı ve film 17.5 milyon Dolara Fox Searchlight Pictures’ın elinde kaldı. Fakat sonraki gelişmeleri düşününce elinde patladı demek daha doğru olacak. Ağustos 2016’da rüzgar tersine döndü. Filmin, Oscar’lardaki olası rakipleri yönetmen Nat Parker ve senaristi Jean Celestin’in kirli çamaşırlarını ortaya çıkardılar. 1999’da üniversitede öğrenciyken Parker ve Celestin, beyaz bir kız öğrenciye tecavüz etmekle suçlanmışlardı. Parker beraat etmişti. Celestin önce mahkûm olmuş, ardından dava yeniden açılmıştı; fakat davacı yeniden ifade vermediği için dava düşmüştü. Asıl trajedi tecavüze uğrayan kızın 2012’de intihar etmiş olmasıydı. Film, ekim ayında vizyona girdiğinde artık olumlu eleştiriler almıyordu. Ocak ayında göklere çıkarılan filmin aslında pek de matah olmadığı birden anlaşılmıştı. Film gerçekten de matah değil, tuhaf olan bu kadar göklere çıkarılmış ve ödüllere boğulmuş olmasıydı. Bütün bunları konjonktürden bağımsız anlamak mümkün olmaz. Filmin 2016 Ocağı’nda, Sundance’te çok beğenilmiş olmasını açıklayacak tek bir gerekçe olabilir gibi geliyor bana: Siyah sinemacıların göz ardı edildikleri düşüncesinin liberal basını etkisi altına almış olması ve basının bir tür günah çıkarma çabasına girmesi. Bugün BMD’nin Oscar’larda esamesi okunmuyor. Çünkü Nat Parker ve Jean Celestin’in günah çıkarılacak doğru merci olmadıkları anlaşılmıştı. Neyse ki kısa zamanda başka bir merci bulundu. Bireysel bir hikâye Bu hafta vizyona giren Moonlight, ‘BMD’den çok farklı bir film. İki filmin ortak bir özelliği varsa o da ikisinin de siyahlar tarafından yapılmış olmaları. Moonlight, kanımca eli yüzü düzgün ve fakat küçük bir film. BMD’nin büyük ve epik bir tablo çizme iddiasının yanında çok daha küçük, çok daha bireysel bir hikâye anlatıyor Moonlight. Chiron adlı bir siyahın hayatından üç dönemi ele alıyor: Chiron’ın çocukluğu, delikanlılığı ve yetişkinliği. Chiron, kendisinden önce akranlarının keşfettiği eşcinselliğini bu süreç içinde algılıyor, eşcinsel olduğu için zulme uğruyor ve sonunda ilk aşkını yaşıyor. Moonlight, baştan söyleyeyim, beni hayal kırıklığına uğrattı. Film, o kadar iyi eleştiriler aldı ki, inanılır gibi değil! Eleştirmen oylarının ortalamasını alan Metacritic sitesine göre yüz üzerinden 99, Rotten Tomatoes sitesine göre 98 puan! Neredeyse tam not yani. Filmin çok beğenilmiş olmasını açıklayacak tek bir gerekçe olabilir gibi geliyor bana: Siyah sinemacıların gözardı edildikleri düşüncesinin liberal basını etkisi altına almış olması, bir tür günah çıkarma çabası. Yani BMD ile aynı gerekçe. Ve fakat iki filmin farklı filmler olduğunu, Moonlight’ın daha iyi bir film olduğunu ekleyeyim. Moonlight’ın bir diğer avantajı da, azınlık içinde bir azınlığı, ezilenler içinde de ezilen bir kimliği konu edinmesi. Hem eşcinsel hem de siyah olmak, iki alt-kimlik meselesini birden içeriyor. Bu senenin gözardı edilen siyahlara değin bir diğer filmi ‘Free State of Jones’ (Özgür Jones Eyaleti) gibi sınıf meselelerine girmek gibi bir hata yapmıyor Moonlight’ın yönetmeni Barry Jenkins, kimlik politikalarıyla sınırlı tutuyor filmini. Evet, Chiron başta yoksul ama sınıf atlamayı da biliyor. Chiron utangaç biri Keşke eşcinsellik konulu daha çok film yapılmış olsa. İlk eşcinsel temalı film, dönemin en ilerici Batı ülkesi olan Almanya’da 1919’da çekilmiş. ‘Diğerlerinden Farklı’ (Anders Als Die Anderen) adlı bu filmin tarihine bakarak hem ne kadar erken hem de ne kadar geç demek mümkün. Geç, çünkü ilk konulu filmden yani ‘Aya Yolculuk’tan (1902) tam 17 yıl sonra ilk eşcinsel temalı film çekilebilmiş. Bundan sonra sözü edilen ikinci eşcinsel temalı film bundan 10 yıl sonra yapılmış: Bu yıl 3. Sessiz Sinema Günleri’nde seyretme olanağı bulduğumuz “Pandora’nın Kutusu” ki o da bir Alman yapımı (bu arada belki eşcinsellik temalı başka filmler de vardır ama ben duymadım). Yani eşcinsellik temalı filmler okyanusta küçük adacıklar gibi nadirler. Ve ister istemez birbirleriyle kıyaslanıyorlar. Moonlight’ın kahramanı Chiron’ın suskunluğu, Heath Ledger’ın canlandırdığı ‘Brokeback Dağı’nın suskun kovboyu Ennis Del Mar’ı düşündürüyor hemen. İki film arasında 11 yıl var! Kısacası evet, daha fazla eçcinsel temalı film lazım. Ve fakat kişinin cinsel kimliğine indirgenmesi de bir o kadar tatmin edicilikten uzak. Moonlight’ın kahramanı Chiron için tek söyleyebileceğim şey utangaç bir gay olduğu. Chiron’ın kimliği ve kişiliği hakkında başkaca öne çıkan bir şey yok filmde. Chiron’ın hayatı üçe bölündüğünden, üç adet tatmin edicilikten uzak kısa film seyretmiş gibiyim. Bu üç film, aynı kişinin hayatındaki üç evreyi anlattığı için filmde elbette bir süreklilik var ama ne çocuk Chiron, ne genç Chiron, ne de yetişkin Chiron yeterince anlatılmış değil. Zanaatsız sanat olmasın Yoksul siyah mahallesi klişe bazı görüntüler dışında bir şey içermiyor. Okulda şiddet sahneleri de öyle. Uyuşturucu bağımlısı annenin ilgisizliği de yeni bir şey değil. Filmde değişik olan belki bir tek şey var, o da uyuşturucu ticaretiyle uğraşanların düzgün karakterler olarak çizilmiş olması ki o da bana fazla abartılı geliyor. “Uyuşturucu mu satıyorsun?” denince utançla başını önüne eğen ama aynı zamanda harbi delikanlı olan adamlar bana fazla idealize geldi. ABD’de hapishaneye girip de tecavüze uğramak neredeyse bir norm iken, hapse eşcinsel girip, eline erkek eli değmeden çıkan bir karakter de yine bana zor anlaşılır geldi. Moonlight, bunun ötesinde her haliyle fazla minimal. Dram ve sinema sanatı bu kadar evrim geçirdikten sonra bu kadar azla nasıl ve niye yetiniliyor? Oyunculukları pek övülüyor Moonlight’ın. Bana bu da tuhaf geliyor. Karakterlerin yapacakları o kadar az şey var ki, sergilenen duygu spektrumu o kadar dar ki! Ayrıca sallanan omuz kamerası o kadar çok kusuru gizleyen bir araç ki! Buna oyunculuklar da dahil. Tamam, herkes film yapabilsin, ana akım sinemanın anlatmadığı hikâyeler böylece anlatılsın. Punk ölmesin, yaşasın. Ama zanaat da unutulmasın, zanaatsız sanat olmasın. ‘Yaşamın Kıyısında’nın (Manchester by the Sea) senaryosuyla, ‘Moonlight’ın senaryosu arasında o kadar devasa bir fark var ki! Biri bir ustanın işi, diğeri işe yeni başlamış bir çaylağın. Ama ikisi de aynı yarışmalarda yarışıyorlar. (Bu arada ‘Yaşamın Kıyısında’nın Oscar adayı başrol oyuncusu Casey Affleck’in de kirli çamaşırları ortaya çıkarıldı, onun da geçmişte iki kadını taciz etmiş olduğu öne sürüldü.) Ve bir şey daha: Filmler kendi başlarına değerlendirilsinler. Rüzgarı arkasına ya da karşısına aldıkları için değil. Liberal, beyaz basının günah çıkarma araçlarına dönüşmesinler. Moonlight, kimi gerçekten duyarlı anları dışında basmakalıp tasvirler yapan ve siyah eşcinsellere acımamızı isteyen bir film. Siyah eşcinsellerin ihtiyacı acınmak mı? Sanmıyorum. Kaan Arslanoğlu’ndan yepyeni bir roman!
Babamın Kanatları NHKM’de
Burcu Ürgüt'ün ilk kişisel sergisi 17 Şubat'ta açılıyor
Sanatçı Burcu Ürgüt'ün ilk kişisel resim sergisi "Hod" 17 Şubat'ta açılacak. Arnavutköy Join+idea'da sanatseverlerle buluşacak sergide, Ürgüt'ün akrilik boya ve marker kullandığı 10 eseri yer alacak. Konuya ilişkin yapılan açıklamada görüşlerine yer verilen genç sanatçı, tarih ve beraberinde getirdiği karakterler ile bu karakterlerin biyografilerinin her zaman ilgisini çektiğini belirterek, "Bu karakterlerin sıra dışı hayatları, iniş çıkışları bende hep merak ve ulaşma arzusu uyandırmıştır. Bu süreçte benim bulduklarımdan ziyade, çoğunlukla beni bulan insanları anlatmaya çalışıyorum. Zamanın doğrusundan bağımsız gerçekleşen bu buluşmalarda anlattıkları sırları, korkuları, kaygıları ve heyecanları aktarabilmeye çaba sarf ediyorum. Belki de bu sebeple resimlerim birer portre olmanın dışında, kişiyi kendi yalnız gerçekliğiyle kavrayan bir hikaye anlatımına dönüşüyor." ifadelerini kullandı.  Türkiye'deki eğitiminin ardından Prag'da sinema eğitimi alan sanatçı, 2015'te Contemporary İstanbul'a katıldı. Üç camlı sandık ile bir tane de sandık içinde heykel uygulamasının yer alacağı sergi 27 Mart'a kadar görülebilecek. (AA) Martin Scorsese'ın filmine 'Recep İvedik' engeli
Fazıl Say'dan referanduma 'Evet' diyeceklere üç soru
Dünyaca ünlü piyanist Fazıl Say, 16 Nisan'da yapılacak anayasa değişikliğini referandumuna ilişkin kararını sosyal medya hesabından açıkladı. T24'te yer alan habere göre; 'Evet' ve 'Hayır' ile toplumun iyice bölündüğünü ifade ederek yaşanan kutuplaşmaya dikkat çeken Say, "Evetçilerde anlamadığım üç konu var" diyerek sorular yöneltti. "'Başkanlık sistemi' dediğiniz şeyin Recep Tayyip Erdoğan olmadan da destekçisi olur muydunuz?" diye soran Say, MHP yönetiminin 'Evet' tercihiyle kendisini erittiğini belirtti ve "Filmlere +18 uyarısının getirildiği bir sembolde, siz gerçekten samimi misiniz 18 yaşında birinin milletin vekili olması konusunda?" diye yazdı.  Say'ın 'Hayır' görseliyle paylaştığı yazısı şöyle: “Evet-Hayır referandumu toplumu iyice bölmeye, iyice kutuplaştırmaya devam ediyor. Ortam son derece gerginleşiyor. 'Ya evet çıkarsa geleceğimiz ne olacak?' endişesindeki hayırcılar bir yandan yükleniyor, 'Ya hayır çıkarsa Allah korusun ilk kez yenilgi alırız' korkusundaki evetçiler bir yandan. "Kazananı kim olacak belirsiz, başa baş. Ama kaybedenin birbirinden uzaklaşan Türk toplumu olduğu iyice kesinleşti. İyi niyetli, halkını düşünen bir siyasetin bunu bu topluma yapmaması gerekirdi. Dost olamadıktan, mutlu olamadıktan sonra sistem değişmiş, daha iyi olan ne? Bir de üstüne bir AKP’linin 'evet çıkmazsa iç savaş çıkar' açıklaması eklendi. Tedirginlik iyice arttı. "'Evet'çilerde anlamadığım 3 konu var. "Soralım, belki cevap buluruz. 1- “Başkanlık sistemi” dediğiniz şeyin Recep Tayyip Erdoğan olmadan da destekçisi olur muydunuz? Tek adam, tek sistem konusunu tek isime bağdaştırdınız ve bu da tüm demokratik şartları zorlamıyor mu? 2- Sistemin getirdiği hukuksuzlukların hepsi bir yana, tüm maddeleri okudunuz mu? Mesela milletvekilliği yaşının 18’e inmesi gibi gereksiz bir konuyu biliyor muydunuz? Daha üniversite okumamış, askere gitmemiş, aşk yaşamamış, dünyayı anlamamış bir yaşta , filmlere +18 uyarısının getirildiği bir sembolde, siz gerçekten samimi misiniz 18 yaşında birinin milletin vekili olması konusunda? Yoksa bu konu “önemsiz”mi? Önemsiz ise ne diye referanduma gidiliyor? 3- Sistemin dayattığı en enteresan konu bu sisteme destek veren MHP’nin kendini eritmek istemesi. Yani öyle ki sanki siyasetten vazgeçip AKP’ye katılıyorlar, sadece Erdoğan’ın istediği bir sistemi destekleyerek… Bunu mu istiyordu MHP seçmeni? Hayli şaşırtıcı. "Bu ülkede yaşanan hukuksuzluklar zaten ürkünç boyutlara geldi. Hiç bir suçu olmayan müzisyen dostlarımızın kamudan ihraçlarını geçtiğimiz haftalarda burada anlatmaya çalıştık. Bu toplum daha fazla bölünmemeli. “Senin başörtün benim şapkam”, “senin 15 Temmuzun benim Gezi Parkım” tartışmalarının nereye varacağı da belirsiz olur. Şu toplum artık kavga etmese. Artık dost olsa.” Gazanfer Özcan ölümünün 8. yılında anılıyor
Gazanfer Özcan'ın vefatının 8. yıl dönümünde Kozyatağı Kültür Merkezi'nde usta oyuncuyu anılıyor. Gazanfer Özcan'nın lise yıllarında Bican Efendi rolüyle tiyatroya tanıştığı "Hisse-i Şayia" oyunu ile Kozyatağı Kültür Merkezi'nde bugün saat 20.30'da anılıyor. Usta oyuncu sahnelere lise zamaında başlıyor. Şehir tiyatroları'nın çocuk bölümüne katıldı. 1955 yılında Komedi Tiyatrosu'nda oynanan Mahallenin Romanı oyunu yaşamının dönüm noktası oldu. 1962 yılına kadar hem çocuk tiyatrosunda, hem yetişkin oyunlarında görev aldı. 1962 yılında Gönül Ülkü ile evlendi. 1950'li ve 1960'lı yıllarda çok sayıda sinema filminde de rol alan Gazanfer Özcan, uzun bir süre sinemaya ara verdikten sonra 2000 yılında çevrilen Komiser Şekspir filmi ile sinemaya döndü. Pek çok dizi de de rol aldı. Son olarak Avrupa yakası dizisinde 2004-2009 yılları arasında üstüste 5 sezon başrol oynadı. Usta oyuncu, kronik akciğer rahatsızlığı ve damar tıkanıklığı nedeniyle 1.5 ay boyunca tedavi gördüğü hastanede 17 Şubat 2009 tarihinde hayatını kaybeti. Haldun Taner sahnesinde geniş katılımlı bir tören düzenlendi ve Karacaahmet Mezarlığı'na defnedildi. Gazanfer Özcan, 1998 yılında Türkiye Cumhuriyeti Kültür Bakanlığı'nca verilen Devlet Sanatçısı ünvanına sahipti. Küba Gabriel Garcia Marquez'in heykelini dikiyor
Hayal perdesindeki gölgeler gibiyiz
Gözlerimize perde indi; sadece perdeye yansıyan gölgeleri görebiliyoruz. Gölgeler, gerçekte olup bitenlerin aksini yansıtır; ama biz gölgelere inanıyoruz. İzlediğimiz bir kaos-kozmos oyunudur; düzeni bozup sonra da despotik bir düzene mecbur bırakma oyunu. Despotun kendi mutlak düzenini dayatmaya ve pekiştirmeye yarayan ve olup bitenleri tersine çevirdiği bir gölge oyunu. Ve bu gölge oyunu o kadar işe yarıyor ki kadim zamanlardan beri despotlar, tanrı-krallar hep aynı oyunu sahneliyor; kendilerini kozmos ile özdeşleştirmiş ve mutlak bir düzen yaratıcı, yani kozmokratör olarak tanımlamışlar ve yeryüzünün doğal düzenini, çokluğun dansını ise yarattıkları kaosla karalamışlardır. Her despot bir kaos üreticisidir Fetihler çağında Batılı fatihler de kendilerini kozmokratör olarak tanımladılar; fethettikleri toprakları ise ucube yaratıkların kol gezdiği bir kaos. Hesiodos da, “önce kaos vardı” demişti ya da kaos olmalı, yoksa nasıl dayatabilirler ki kendi düzenlerini mutlak kozmos olarak. Ve günümüzün despotları da kendilerini bir kozmokratör, düzen kurucu tek seçenek olarak dayatırlarken tanrı-kralı oynamaya kalkışıyorlar. Her despot aynı zamanda bir kaos üreticisidir. Kendi kaosunu üreterek önce kaotik bir ortam yaratacak ve sonra da bu kaosu kozmosa çevirme iddiasında bulunacaktır. Bir “denize düşen yılana sarılır” stratejisi; ve yılana sarılanlar yılanla bir anlaşma yapmak zorunda: Varlıklarını yılana satacak ve sadece gölgeleri kalacak yeryüzünde. Ve iktidar gölgelerden bir hayal perdesi kurduğunda, varlıklarını unutanlar kendi gölgelerini ve gölgelerini oynatan despotu hayranlıkla seyredecek. Mutlaka kaos olmalı, yoksa despot var olamaz. Farklı etnik, dinsel ve cinsel toplulukların kendi aralarında kurdukları yatay ve barışçıl ilişkiler bozulmadan despot ortaya çıkamaz. O halde önce arabozucu olarak kendisini çokluğun arasına sokmalı. Tüm yatay ilişkileri bozup dolayımlayacak, dolayımladıkça bir zamanlar huzur içinde yaşayan çokluğun sınır bölgelerinde çatışmalı bir ortam yaratacak ve sonra da bu çatışmalı, kaotik ortama “ancak ben barış getirebilirim” diyen bir arabulucu rolüne kalkışacaktır. Ve icat ettiği “politik dil”, George Orwell’in dediği gibi, “yalanları gerçek, cinayetleri saygın gibi göstermek üzere tasarlanmıştır”. Çokluğun birlikte yaşama alışkanlıklarını, pratiklerini parçalayan ve çokluğun temas noktalarına patlayıcılar döşeyen bir dil. İlişkileri düzenleyen gözenekli çeperler, sınırlar birden, dikenli telli, mayınlı savaş alanına dönüşür. Eski bir numara ama hep işe yarıyor. Despot, farklı olanların kendi aralarında kurdukları yatay, dayanışmacı ilişkileri koparıp varlıklarına el koymuş ve gölgelerinden bir hayal perdesi kurmuştur. Gözlerimize inen perdeye yansıyan bu gölgelerdir. Despot mevcudiyetini bu gölge oyununa borçlu. Ama yine de perdenin arkasında kımıl kımıl kaynaşan farklılık kümeleri, gerçek varlıklar vardır; mevcudiyetlerini, kudretlerini iliklerine dek hissedenler. Var olmayı arzulayanlar Gölgelerin, varlığı ele geçirdiği despotik bir düzende perdenin arkasında ete kemiğe bürünmeyi ve yaşadığı oluşlarla varlık düzeyinde başkalaşım geçirmeyi özleyenler vardır. Ve kendilerini hayal perdesinde bir gölgeye dönüştüren despota rağmen kudretlerini arzulayanlar. Var olmayı arzulayanlar, despotun iptal ettiği varlıklarını ve kudretlerini yeniden ele geçirmek isteyecek ve Herman Melville’in “Katip Bartleby”sinin formülünü benimseyeceklerdir: “Yapmamayı tercih ederim”; “gölge oyununa katılmak istemiyorum” ve “‘hayır!’ diyorum”. Dolayısıyla “hayır” demek, ahlaki bir tavır değil, aksine varoluşsal ve etik bir tavırdır. Çünkü ahlak bizim ne yapıp yapmayacağımıza karar veren aşkın bir iktidarın meselesidir. Etik ise bir bedenin nelere muktedir olabileceğini, kendi kudretini kullanarak keşfedeceği içkin bir varoluş meselesi. Kederli gölgelerden çıkıp kudretli varlıklara dönüşme süreci. Şimdi mezarlıklarda dolaşan kederli gölgeler gibiyiz. Kulaklarımda Leonard Cohen’in “Partisan”ı: “Rüzgâr, rüzgâr esiyor/rüzgâr esiyor mezarların arasından/özgürlük yakında gelecek/sonra biz çıkacağız gölgelerden.” Ya da biz çıkacağız gölgelerden ve özgürlük gelecek.  Altın Ayı yarışı
Bu sene 399 filmin gösterildiği Berlinale'de Türkiye'den sadece tek bir film vardı. Ceylan Özgün Özçelik'in geleceği parlak bir yönetmen müjdeleyen ilk filmi 'Kaygı', Panorama bölümündeydi. 18 filmin olduğu ana yarışmada ise filmlerin pek çoğu an itibariyle gösterilmiş durumda. Şimdilik sadece birkaç filmin öne çıktığı festivalin yarışma seçkisi, son yılların en zayıfı olarak değerlendiriliyor. Bu yılın en merakla beklenen konusu ise Paul Verhoeven başkanlığındaki jürinin kararları. Altın Ayı ödülünün eleştirel anlamda ön plana çıkan favorilerden birine gitmesi haliyle ağır basan ihtimal. Ancak kariyeri ayrıksı filmlerle dolu Hollandalı yönetmenin jürisinin sıra dışı bir filmi en büyük ödül ile taçlandırıp taçlandırmayacağı büyük bir merak konusu. Cesur filmleri ödüllendiren sürpriz kararlara hazırlıklı olmak gerekiyor. Ancak yarışmada gösterimini gerçekleştiren filmlerin pek çoğunun hayal kırıklığı yarattığı da bir başka gerçek. Buna açılış filmi 'Django' da dahil. Bir başka büyük hayal kırıklığı Oren Movermann'ın eleştirmenlerin gazabına uğrayan filmi 'The Dinner'ıydı. Film, screen dergisinin gelenekselleşen yıldız tablosunda 1.3 yıldız ortalamasıyla son sırada yer alıyor. Thomas Arslan'ın 'Bright Nights'ı ve Sally Potter'ın 'The Party'si de eleştirmenleri pek memnun edemeyen filmlerden oldular. Volker Schlöndorff'in 'Return to Montauk'ı da eleştirmenlerce büyük bir heyecanla karşılanmayanlardandı. Avusturya'dan Josef Hader'in çılgın, dinamik ama belki de biraz fazla yerel komedisi 'Wild Mouse'nin uluslararası jüride nasıl bir karşılık bulacağı soru işareti. Yine aynı şekilde, genellikle olumlu eleştiriler alan Andres Veiel'in belgeseli 'Beuys', istikrarlı bir minimalist auteur olan Hong San-soo'nun filmi 'Bamui haebyun-eoseo honja', Senegalli yönetmen Alain Gomis'in filmi 'Félicité' eli boş dönmeyebilir ama jüriyi Altın Ayı için heyecanlandıracaklar mı soru işareti. Ön plana çıkanlar Yarışmanın şimdiye kadarki eleştirel favorisi kuşkusuz ki usta yönetmen Aki Kaurismäki'nin 'Toivon tuolla puolen'iydi. Finlandiyalı yönetmen istikrarlı bir şekilde sürdürdüğü retro sinemasının biçimsel açıdan bir başka kusursuz örneğini verirken, günümüzdeki göçmen krizi üzerinden Batı Avrupa'ya ve insanlığa keskin ve ironik bir bakış sunuyor. Altın Ayı yarışında iddialı bir başka film ise 'Gloria' ile çıkış yapan Sebastián Lelio 'Una mujer fantástica'sı. Eleştirmenlerden tam not alan filmin ödül töreninden eli boş dönmesi pek olası değil. Pek çok eleştirmen bu iki filmi, sonuna doğru gelinen yarışmanın an itibariyle favorisi olarak gösteriyor. Yarışmanın bir başka güçlü filmi, sineması her yıl daha çok ses getiren Romanya'dandı. Ancak bir önceki filmiyle Altın Ayı kazanan Calin Peter Netzer'in 'Anna Mon Amour' ile bir kez daha bu ödülü kucaklaması kulağa çılgın bir ihtimal olarak geliyor. Kimi eleştirmenlerce başyapıt olarak değerlendirilse de pek çok eleştirmeni bölen ve tam olarak tatmin etmeyen, Macar yönetmen Ildikó Enyedi'nin 'Teströl és lélekröl'ü ve kendine özgü benzersiz bir filmografiye sahip Sabu'nun 'Mr. Long'u da öyle. Eleştirel favorilerden ziyade, özgünlüğüyle ön plana çıkan bu filmler çılgın bir sürpriz yaşatabilirler. Tabii bu konuda yarışmanın belki de en özgün filmlerinden biri Liu Jian'ın animasyonu 'Hao ji le'yi unutmamak gerekiyor. Yarışmadaki neredeyse hiçbir filme benzemeyen bir sinemasal evrene sahip film, kültürel referanslarla dolu zeki bir senaryoya da sahip. Çin'den çıkan ilk bağımsız animasyon olarak anılan 'Hao ji le'nin kara komedisi jüride de karşılığını bulabilir. İki eleştirel favorinin dışındaki bir sürpriz yenilikçi veya özgün bir sinema dili yerine, sınırları zorlamayan ama bunu iyi uygulayan yönetmenlerden de gelebilir. Agnieszka Holland'ın 'Pokot'u pek yenilikçi olmamasıyla eleştirmenleri bölen ancak savunucuları da olan bir filmdi. Portekizli yönetmen Teresa Villaverde'nin 'Colo'su ve bir önceki filmiyle Panorama bölümünde olan Brezilyalı yönetmen Marcelo Gomes'in 'Joaquim'i kimi sinemaseverleri ritimleriyle zorlayabilir, fakat kimileriniyse özgün sinema dilleriyle mest edebilir. Verhoeven'in başkanlığındaki jürinin kararları sürprizler içerse bile ön plana çıkan bu filmlerden pek çoğunu ödüllendirecektir.  Rihanna, tüm zamanların en çok satan şarkıcısı oldu
Vera ve Aylin Aslım’dan bir geçmiş zaman hikayesi: Elveda
Yaşar Kemal doğduğu topraklarda anılacak
Bu hafta 3 yeni film vizyonda
Bu hafta Türkiye'deki sinema salonlarında 1'i yerli 3 film vizyona giriyor.Recep İvedik 5  Togan Gökbakar'ın yönettiği ve Şahan Gökbakar, Orkan Varan ile Deniz Ceylan'ın oynadığı Recep İvedik serisinin 5. filmi bugün izleyici ile buluşuyor. Çekimleri İstanbul, Antalya ve Üsküp'te geçen film, bir spor organizasyona katılacak ekibin karşılaştığı talihsiz olay sonrası yaşanan maceraları konu alıyor.Ay Işığı  Barry Jenkins'in yönettiği ve Trevante Rhodes, Andre Holland, Janelle Monae ile Ashton Sanders'in oynadığı "Ay Işığı" seyirciyle buluşacak. Barry Jenkins'in Telluride Film Festivali'ndeki prömiyeri ile birlikte ses getiren filmi, Miami'de yoksul bir mahallede büyüyen Chiron adlı bir adamın gençlikten yetişkinliğe, hayatının çarpıcı anlarını gözler önüne seriyor. "En İyi Film" dalında Altın Küre Ödülü'nü kazanan, "En İyi Film" ve "En İyi Yönetmen" dahil 8 dalda Oscar adaylığı bulunan "Ay Işığı", şu ana kadar kazandığı 100'ün üzerinde ödül ile yılın merakla beklenen yapımlarından biri olarak görülüyor.Parçalanmış  James McAvoy, Betty Buckley, Anna Taylor Joy ile Jessica Sula'nın başrollerinde oynadığı filmin yönetmenliğini M. Night Shyamalan yaptı. "Altıncı His", "Ölümsüz" ve "İşaretler" adlı filmleriyle tanınan Shyamalan, yeni filmi "Parçalanmış" ile bir adamın bölünmüş zihninin gizemli alanlarını gözler önüne seriyor. Gerilim ve korku türündeki film, özetle şöyle: "Kevin (James McAvoy), güvenilir psikiyatrı Dr. Fletcher'a göre kanıtlanmış 23 kişiliğe sahip biri olsa da geride, hala yüzeye çıkmamış ve diğer herkese hükmetmek üzere çıkmaya hazır bekleyen bir kişiliği kalmıştır. Casey tarafından 3 genç kızı kaçırmak zorunda bırakılan Kevin, zihnindeki odacıklar arasındaki duvarlar parçalanmaya başlarken hem içindeki kişilikler hem de etrafındakiler arasında hayatta kalmak için bir savaş başlatır." Haluk Bilginer'in oynadığı filme sansür!
!f İstanbul Bağımsız Filmler Festivali’nde gösterilmesi planlanan ‘Son Şnitzel’ isimli filme eser işletme belgesi verilmedi. Gazete Duvar'dan Şenay Aydemir'in haberine göre; Bugün başlayan 16’ncı !f İstanbul Bağımsız Filmler Festivali’nin programında yer alan “Son Şnitzel” isimli film eser işletme belgesi alamadığı için festivalde gösterilemeyecek. İsmet Kurtuluş ve Kaan Arıcı’nın yönettiği 22 dakikalık kurmaca filmin 16 Şubat’ta seyirciyle buluşması bekleniyordu. Filmin yönetmenleri bir açıklama yaparak, İstanbul Telif ve Sinema Müdürlüğü’ne yaptıkları eser işletme belgesi başvurusuna 10 Şubat tarihinde Değerlendirme ve Sınıflandırma Kurulu tarafından verilen yanıtta bazı sahnelerin çıkarılmasının istendiğini ifade ettiler. Bu talep sansür konusunda yeni bir aşamayı da işaret ediyor. Zira bugüne kadar eser işletme belgesi alamayan filmler tümden reddediliyordu. Kurul ilk kez bir filmin bazı sahnelerinin değiştirilmesi gerektiğine ‘hükmetmiş’ görünüyor. Yani artık filmin tümüne değil, içeriğine müdahale etme hakkını kendinde buluyor. Bu değişiklikleri yapmayı reddeden film yönetmenleri eser işletme belgesini alamadı. Filmin yönetmenleri, bu koşullar altında “Son Şnitzel” filminin Türkiye’de eser işletme belgesi talep edilen festivallerde gösteriminin mümkün olmayacağını belirttiler. Filmde Haluk Bilginer’in Büyük Türkiye Cumhuriyeti’nin 47’nci başkanını canlandırdığı film 2467 yılında geçiyor. Birleşmiş Milletler “Dünyayı Terk Edin Mars’taki Kolonilere Yerleşin’ çağrısı yapınca son arzusu şnitzel yemek olan başkan yaverini görevlendiriyor. Ancak son tavuk 200 yıl önce görülmüştür ve yaverin işi oldukça zordur. Filmi göremediğimiz için net bir yorumda bulunmak zor ama tanıtım bültenlerinde yer alan yukarıdaki ibarelere bakarak sansür gerekçesinin politik olduğunu öngörmek kahinlik olmasa gerek. ESER İŞLETME BELGESİ NEDİR? Resmi adıyla “Zorunlu Kayıt Tescil Uygulaması”, bilinen adıyla Eser İşletme Belgesi, 5846 Sayılı Fikir ve Sanat Eserleri Kanunun 13 üncü maddesinde düzenleniyor. Buna göre müzik, sinema ve bilgisayar oyunları ticari dolaşımdan önce bu belgeyi almaları gerekiyor. Bu belge asıl olarak eser üzerindeki hak sahipliğini düzenliyor. Ancak bakanlık özellikle sinema alanında bu belgeyi vermeyerek/ geciktirerek bir sansür aracına dönüştürüyor. Geçmişte “Dersim 38” ve “Berivan” filmlerinin gösterimi engellenmişti. 2015 yılında İstanbul Film Festivali’nde “Bakur” filmine eser işletme belgesi verilmemesiyle patlayan sansür skandalı krize dönüşmüş, jüriler ve bazı filmler festivalden çekilmişti. Bu olaydan sonra büyük festivallerin hepsi uzun, kısa, belgesel ayırmadan bütün filmlerden eser işletme belgesi talep etmeye başladı. Bir süredir kurul bu belgeyi verme konusunda sorun çıkarmıyordu ancak son gelişme ile sansürde yeni bir aşamaya gelinmiş oldu. “Bana öykü kitabı önerin” diyenlere 10 kitap
KİTAPEKİ Önerilerde yer alan 10 kitap KitapEki’nin "2016’nın en iyileri" oylamasında okurlar tarafından seçilen kitaplar. Dünya Öykü Günü’nde kendiniz için birşeyler yapmak isterseniz yapacağınız ilk iş öykü kitabı almak olabilir. Kitapçı raflarını dolaşırken size önerdiğimiz kitapları aklınızın bir kenarında tutmanızı öneririz. 1. Ben Söylemem Sen Anla  Ben Söylemem Sen Anla, yazarın ikinci kitabı. Ayşegül Kocabıçak bu kitabında da bağırmayan bir dil kullanarak, usulca eleştirmiş “hallerimizi”. Bilinen ama anlatılamayan, görmezden gelinen travmaların aslında onu yaşayan bireyler için ne denli yaralayıcı ve unutulmaz olduklarına işaret ederken, ilk kitabında olduğu gibi usulca ama rahatsız eden bir anlatım dilini tercih etmiş. Tek bir taşla camı çerçeveyi indirerek değil, camı kırmadan küçük taşlarla sabaha kadar o pencereyi taşlayarak… Ayşegül Kocabıçak, kadınların kırılgan, ama bir o kadar neşeli ve direngen hallerini taşımış metinlerine. Penceremize attığı o küçük taşlardan kurtulmak ne mümkün… Yazar adeta “Pencerenizi açın!” diye bağıran bir çocuk! İster istemez açıyorsunuz pencerenizi. Bu sefer de, “Ben Söylemem Sen Anla” diyor, çaresiz anlamaya çalışıyorsunuz, anlamak istiyorsunuz. Sonra “anlamak” eylemi bir şenliğe dönüşüyor. Anladıkça sevilirmiş her şey, anlıyorsunuz… 2. Çerçialan  2016 Yaşar Nabi Nayır Öykü Ödülü’ne değer görülen Gamze Arslan, sadece insanın insanla ilişkisine değil, çevresindeki her şeyle bağına odaklanan genç bir yazar. Arslan’ın öykülerinde hayvanlar, tarihî yapılar, beden uzuvları ruh ve dil kazanarak bizimle konuşuyorlar. Ama bu öykü dünyasında her ilişki bir düğüm, yalnızlığın sürüklediği bir çıkmaz sokak adeta; okur hep bir sırrın çözülüşüne tanıklık etse de, varoluşun kökenindeki açmazlarla karşılaşıyor. Çerçialan’da kurgusu sağlam, tanıklığın gerilimiyle yüklü, sonu sürprizli öyküler var, ancak bu sürprizler pek sevindirici değil, birbirinden ayrılmaz sanılan şeyler bazen bir bıçak darbesiyle kopup gidiyor. “Annem üzerime yürüdü, saçlarımı yoldu. Neredeyse yarısından fazlasını yolmayı başardı. Canımı zor kurtardım. Babamla nasıl görüşürdüm, bize yaptıklarını ne çabuk unutmuştum. Annem bir canavara dönmüştü. Hızla mutfağa kaçtım ve çekmeceden aldığım bıçağı anneme doğrulttum. Yaklaşmamasını söyledim. Ana yüreği hiç söz dinler mi, evladının yapamayacağını düşündü… Küt! Annem yere düştü. Bıçak midesinde, en derinine kadar saplanmış. Bir ara ‘ekmekleri kesemiyorum bununla’ diye bana söylendiği bıçak. Ne nazlı kadın, bak kesiyormuş işte.” 3. Kibrit Ev  Fantazya ve Bilimkurgu Sanatları Derneği (FABİSAD) üyesi olan, çizgi roman dergisi “Yabani Dergi” ve Vagon Dergi’nin yazar kadrosunda da yer alan Murat s. Dural’ın ilk kitabı olan Kibrit Ev eğlenceli, güldüren olayları anlatmıyor, ama ayrıntıları seven biri olarak hikayelerde yer alan yaşama dair inceden nüanslar okuma keyfi veriyor. Anlatıcı karakterler çoğunlukla hayata kırılgan iplerle bağlı ve olaylar karanlığa yakın atmosferlerde geçse de nedense iç karartıcı değil. Yolunu kaybetmiş, iç dünyasında sürüklenen bu karakterlerin bazen özel bir takım yetenekleri var, bazen ürpertici olaylar geliyor başlarına. Bütün hikayeler akıcı, rahat okunuyor. Perge Dündar’ın kaleme aldığı yazıyı okumak için TIKLAYINIZ 4. Trajik Nüans  Can Yayınları etiketiyle yakın zamanda okuyucuyla buluşturulan Ahmet Tulgar’ın kaleme aldığı Trajik Nüans, hayatın sarsıcı gerçeklerini tekrar tekrar hatırlatıyor. Yazar, sıradan bir günde yaptığımız sıradan bir market alışverişinde, yolculukta veya bir çay sohbetinde geçen öykülerde derin sarsıntılara sürüklüyor. Okuyucuyu rahatsız etmeye yönelik doğal bir huzursuzluğu var öykülerin. Günümüzün tüm bireysel, toplumsal tartışmalarını derinden ve acı bir biçimde gözden geçiriyor. 5. Derdin İncinmesin  Dert bu. Kimileyin incinir, kimileyin sağalır. Mustafa Orman’ın ilk öykü kitabı. Ama beklemiş, telaş etmemiş, üşenmemiş bir ilk kitap. Derdi incitmeye talip. Dut ağacına konan güvercini bileğinden öpen, herkesin kendine döneceği bilgisine malik, dünyaya gelme fikrini günlüğe düşen ceninle araştıran, utançtan, korkudan, askerden, gözaltından, Türkçenin bütün kokularından el alan öyküler bunlar. Soldan sağa on altı harfli: Umudu dürten, umutsuzluğu yatıştıran hikâyeler. 6. Akılsız Sokrates  Mehmet Fırat Pürselim’in Akılsız Sokrates’inde tarzları birbirinden farklı birçok öykü var. Duyarlılık temelinde gelişen öyküleri toplumsal konulara dikkat çeker nitelikte. “Boğa Güreşi, Akılsız Sokrates, Eski Günlerdeki Gibi, Balık Atlası, Atkı, Katmer, Okaliptüsün Ruhu, Dört Mevsim, Artık Büyüdüm, Otopsi, Güvercin, Beyaz Gelinlik, Tek Taş, Bu Bir Rüyadır, Ruh Halimdir, Bilmece, PostYABANCI, Bir Kara Leke, Yedi Martı, Helallik” öykülerinin yer aldığı kitap, Alakarga Yayınları etiketiyle raflardaki yerini aldı. 7. Gizli Sevenler Cemiyeti  Zor günler için anılar biriktirmeyi küçüklükte öğrenen bir genç, Arap Hatçam Teyze, Berber Kâzım, gelip geçenler, konup göçenler… Öyküden öyküye atlanan bu mahallede, çatılar içine çöker, öyküler lodos yer ve hatta, klarnet bir dünyayı yıkabilir! Çağdaş edebiyatımızın öykü anlatıcısı Ahmet Büke’nin, ON8 Blog’daki “Sosyal Ayrıntılar Ansiklopedisi” adlı köşesinde her pazartesi yazdığı öyküler, ikinci kez kitaba dönüştü. Dünya Kitap 2015 Yılın Telif Kitabı Ödülü’nü kazanan İnsan Kendine De İyi Gelir ile başlayan yolculuk, Gizli Sevenler Cemiyeti’yle devam ediyor. Birbirinden komik, hüzünlü, tuhaf, hatta gerçekötesi, 24 öykünün derlenmesiyle hazırlanan seçki, yarayı da dermanı da içinde barındırıyor. Serdal Keskin’in Ahmet Büke ile gerçekleştirdiği söyleşiyi okumak içinTIKLAYINIZ 8. Ötekinin Rüyası  Arjantin’in en büyük yazarlarından Julio Cortazar’ın öykülerinin tamamı ilk defa Türkiye’de okurlarıyla buluştu. Cortazar, edebiyata ve gerçekliğe yaklaşımıyla çağdaşlarını olduğu kadar dünyanın dört bir yanında sonraki nesilleri de derinden etkileyen bir yazar. Bir başka ustanın, Mario Vargas Llosa’nın sunuşuyla yayımlanan Ötekinin Rüyası, Arjantinli yazarın zengin ve fantastik öykü dünyasının ilk durağı. Yazarın 1937-1945 arasında kaleme aldığı ilk dönem öykülerinin yer aldığı Öteki Yaka ve kendi ismiyle çıkan ilk eseri olan Hayvan Hikâyeleri’nin (1951) yanında Oyunun Sonu (1956) ve Gizli Silahlar (1959) derlemelerini de içeren Ötekinin Rüyası, Cortázar’a aşina olanların her okuyuşta farklı yönlerini keşfedecekleri bir başucu kitabı, yeni başlayacaklar içinse mükemmel bir giriş niteliğinde. 9. Sakın Oraya Gitme  Yekta Kopan’ın alışkın olduğumuz gündelik hayatımızdaki küçük ayrıntıları hatta belki de sadece kendimizin fark ettiğimizi düşündüğümüz o ayrıntıları bu öykülerinde de bulacaksınız. Sizi şaşırtmayacak, sizi hayal kırıklığına uğratmayacak, size “sakın oraya gitme” demeyecek… Bilakis sokağa çıkmaya, güvenmeye, inanmaya, fikirlerini söylemeye, yazmaya cesaret edemeden bir uyarı mahiyetinde kullandığımız bu cümleyle birbirimizi korumaya, kollamaya çalıştığımız bugünlerde bu korkumuz üzerinde düşünmemiz gerektiğini göstermek istiyor bize. 10. Şu Yağmur Bir Yağsa  Kâmil Erdem zamansız öyküler anlatıyor. Dün yaşanmış, bugünü anlatan, yarına dair olan, uzak bir kasabadan ya da şehrin göbeğinden, bütün bir ömürden birikerek süzülenleri… Fark edilmezliği, önemsiz görünen hayati meseleleri, iki kelime arasındaki boşluktan türeyen tarifsiz oluş hallerini fısıldıyor. Kulak kabartmak gerekiyor duymak için. Şu Yağmur Bir Yağsa tam da umutsuzluğun, iç hesaplaşmanın, bocalamanın ya da tökezlemenin içinde yeşeren umudu resmediyor. Eksiğini, olumsuzunu, kötüsünü görmeye aşina gözlerin tam zıddıyla karşılaşma ihtimallerini nüktedanlıkla sezdiriyor. Gözümüze sokmadan, bağırmadan yapıyor her şeyi. Tıpkı kendiliğinden yağan yağmur gibi. Öylesine, aniden. Bereketli, ferah. Bedri Rahmi’nin aşkları
Bedri Rahmi Eyüboğlu’nun ilk aşklarından biri, “Böcek” adını taktığı bir Alman kızıdır. İstanbul’da uzun bir aşk yaşarlar. Kız daha sonra Almanya’ya dönecek ve orada evlenecektir. Günün birinde Paris’e de gelir, Bedri Rahmi ile buluşurlar, birkaç sonra tekrar ülkesine gider. Bedri Rahmi o günlerde şu şiiri yazacaktır: “Seni bigüzel giymişim içime gâvurun kızı Bir kurşunla vurdular ikimizi Gün ışır, yaprak titrer, tohum üşür Acı günler kızarır hikâyemizi” Ve 1930 yılında Bedri Rahmi, henüz 19 yaşındayken abisi Sabahattin Eyüboğlu’nun kazandığı bir bursu bölüşerek Fransa’ya gidecek ve Dijon, Lyon ve Paris’te sergileri gezdikten sonra Andre Lhote Atölyesi’ne yazılacaktır. Sonrasını uzun yıllar Paris’te birlikte oldukları Hıfzı Topuz anlatacaktır. (Sevmek Güzel Meslek Reis: B.Rahmi, FOLKART GALLERY) Romanyalı bir resim öğrencisi olan Eren’in, o zamanlar asıl adı Ernestine’dir. Lhote, onu “Miss Roumanie” demektedir. 1933 yılında bursları uzatılmadığı için Bedri Rahmi İstanbul’a dönecektir. Ama aklı Paris’te kalmıştır. Bir süre sonra da Eren ile mektuplaşırlar. 1933 yılı sonlarında Eren, Romanya’ya giderken İstanbul’a uğrayacak fakat uzun süre kalmayacaktır. Bedri Rahmi ise Kumkapı Ermeni Okulu’nda 20 lira maaşla çalışan bir resim öğretmenidir. Eren de Bedri Rahmi’ye tutulmuştur. 1934’de bir daha İstanbul’a gelecek ve birlikte Necip Fazıl’ın Firuzağa’da tuttuğu bir odaya yerleşecekler, ama bir süre sonra Necip Fazıl ile araları açılınca evi terk edeceklerdir. Bedri Rahmi’nin işsizlikle geçen günlerin ardından Eren tekrar Romanya’ya dönecektir. Bu ayrılık da uzun sürmeyecek, Eren yine İstanbul’a gelecek ve 1936 yılının nisan ayında evleneceklerdir. (Ey sevgili okur, şimdi biraz nefes al ve dünya şairi Nâzım Hikmet’in 17 Temmuz 1959 tarihinde sözcüklere döktüğü “İki Sevda” başlıklı şiirinde söylediklerine kulak ver. Siz bakmayın tevatürlere, şairler yalan söylemezler. Sevdiği kadınlar için “Gülüp ağlıyorlar iki dilde” derken şair, “sevda”yı da şöyle tanımlıyor. “Bir gönülde iki sevda olmaz yalan olabilir.” Buradan güvercin kanadı ile bir selam da Nâzım Hikmet’e bir saygı nişanesi olarak “Su da Yanar” filmini çektiği için Ali Özgentürk’e gönderelim.) Bedri Rahmi de şairdir, ressamdır. Sevda arasında kalması doğal değil midir? Bedri Rahmi, Burhan Toprak Güzel Sanatlar Akademisi’nde müdür olduktan bir süre sonra, 1936-37 ders yılında Akademi’de görev alacak ve Leopold Levi ile çalışmaya başlayacaktır. Eren’e sevgisi, aşkı zerre kadar eksilmemiştir, ama Bedri Rahmi’nin duygu ve düşüncelerinde “Talaslı Kız” vardır artık. Ve “Karadutum, çatal karam, çingenem” diye başlayan “Karadut”, “Sene 1950, Mevsim Sonbahar” şiirlerini “Talaslı Kız” için yazacaktır. “Talaslı Kız” ise Bedri Rahmi’nin büstünü yapacaktır. Peki, kimdir “Talaslı Kız?” Güzel Sanatlar Akademisi eski öğrencilerinden Mari Gerekmezyan. Mari, Bedri Rahmi ile aynı yaştadır. Üstelik nişanlıdır. Fakat aralarında çılgınlık derecesinde bir bağ bulunmaktadır. Bunalımlı dönemlerden geçerler, derken Mari hastalanır. 1947 yılında 34 yaşında dünyasına elvedasını bırakacaktır. Ve Bedri Rahmi, Mari için şunları yazacaktır: “Ten yıpranır elden gider Üstüne kilit vururum Kul köle kurban olurum Can çekişir elden gider İki gözüm iki çeşme Düşerim canın peşine Yâr tükenir elden gider” Anadolu sevgisini nakış nakış yapıtlarına yansıtan Bedri Rahmi Eyüboğlu’nun retrospektiflerinden oluşan ve sanatçının günümüze kadar hazırlanan en kapsamlı sergisi, bir süredir İzmir FOLKART GALLERY’de sanatseverlerle buluşuyor. “Sevmek Güzel Meslek Reis” adını taşıyan sergide, Eyüboğlu’nun ilk kez sergilenecek yapıtlarının yer aldığı organizasyonda, hayatından kesitler sunan mektuplar, fotoğraflar, özel eşyalar ve objelerin yanı sıra çeşitli sanat dallarından 200 eser ile 18 dakikalık kısa bir belgesel yer almakta. Eyüboğlu’nun Mari Gerekmezyan’a yazdığı “Karadut” gibi şiirlerle Gerekmezyan’ın yaptığı Bedri Rahmi büstü de sergilenen yapıtlar arasında. Küratörlüğünü İbrahim Örs ve Hanefi Yeter’in, proje direktörlüğü ile editörlüğünü Fahri Özdemir’in yaptığı sergiyi, 12 Mart’a kadar İzmir FOLKART GALLERY’de ücretsiz gezilebilmek şansınız bulunmakta... Gerçek Üstü & Hasır Altı Çizgiler
Karikatür sanatçısı İbrahim Tuncay'ın, 'Gerçek Üstü & Hasır Altı Çizgiler' adlı karikatür sergisi İBB Karikatür ve Mizah Merkezi'nde 4 Şubatta açıldı. Tuncay, 1955 Bursa doğumlu, karikatür ile ilgilenmeye üniversite yıllarında başlamış. 1976-79 yılları arasında Politika Gazetesinde bir çok karikatürü yayınlanmış. 90’lı yıllarda zaman zaman yağlı boya ağırlıklı resim çalışmaları yapmış. Karikatür sözcük olarak Türkçeye Fransızcadan geliyor. İtalyanca yüklemek veya sorumlu tutmak anlamına gelen 'caricare' sözcüğünden türemiş; anlam yüklenmiş resim anlamına gelmekte. Bilinen en eski modern karikatür örnekleri Leonardo da Vinci'ye ait. İnsanların belirli kusurlarını modele dökmek için gözlemlemiş. Amaç, özgün olanın bir portreden daha vurucu olduğu izlenimi vermek. Gian Lorenzo Bernini (1598-1680), yine bu alandaki ilk sanatçılardan biri; insanı üç-dört çizgiyle mizahi olarak betimliyor. Zamanla karikatür sanatı, Fransa ve İtalya'daki kapalı aristokrat kesimde yaygınlaşmış. Her sanat gibi karikatürün de bir anlatım dili var. Gerçek figürleri biçim bozmalara uğratarak gülünç resimler, yontu ve kabartmalar yapmak insanoğlunun çok eskiden beri uyguladığı bir yöntem. Ama günümüzdeki anlamıyla karikatür daha çok Rönesans döneminde İtalyan ressamlarının kullandığı bir çizim ya da eskiz tekniğinden çıkarak gelişmiş. Gazete, dergi gibi iletişim araçlarının yaygınlaşması karikatürün bu ortamları kullanmasına yol açmış. İbrahim Tuncay'ın karikatürlerinde yazı yok, tümüyle çizime dayanıyor. Ancak bu durum tiplemelerini belli bir insanı ya da ortamı genel simgelere indirgeme gibi bir sorun yaratmıyor. Görsel anlatım dili ve tekniğindeki çeşitlenmelerle birlikte resim ile karikatürü buluşturmasının izleri eserlerinde görülüyor. Simgeler arası metaforlarla yeni göstergeler üretebiliyor. Çünkü çizimlerindeki tipler ve ele alınan konular güncel, toplumsal ve siyasal alanla çok açık biçimde anlaşılır bir ilişki içinde. Karikatürleri 'resimleştirilmiş haber' düzeyine indirgenmiş değil, enternasyonal bir dile sahip. O yüzden de her toplumsal kesim tarafından anlaşılır ve akılda kalıcı. Birden çok çizim karesini kullanan, gündelik ayrıntılarla hazırlanan ve yazılı anlatımdan yararlanan çizgi roman diline göre tek kareyi kullanarak bu etkiyi sağlamak kolay değil. Sanatçı ironinin keskinliğini ve eleştirinin gücünü iyi bilmekte. İzleyiciler, Tuncay'ın karikatürlerinde; içinde yaşadıkları fiziksel ve toplumsal çevreden tanıdıkları öğeleri bulabilir, günlük yaşamlarından kesitleri görebilir, güldükleri kadar çevreyi, sistemi ve kendilerini sorgulayabilirler. İbrahim Tuncay'ın karikatürleri; var olan toplumsal-kültürel durum ve bu durumun analizi aracılığıyla yaşantıların eleştiriye ve tartışmaya açılmasıdır. Başarısı, yaşantıları oluşturan imgesel ögeleri önce ayrıştırmak ve böylece hayatı sosyal, politik ve kültürel bir eleştirinin nesnesi haline getirmek, sonra yeniden birleştirerek bir kompozisyon, bir bütünlük içinde duyumsatabilmesinde yatmaktadır. Karikatürleri muhaliftir, güçlüden yana değil, haklıdan yanadır.  Karikatürist olarak bir sanatçı, her sanatçının olması gereken sorumluluklarıyla eserlerinde birey ve toplumsal çelişkilerini sorgulamalıdır. Ülkede açlık, vahşet, işkence, ölüm kol gezerken sanatçılar genel-geçer esprileriyle, karikatürleriyle toplumu uyutmaya çalışırsa bu, objektif olarak, sistemin bekasına soyunmak ve insanlık dışı uygulamalarını onaylamak anlamına gelir. Kapitalizm, çarpık gelişimi, çürümeyi, yozlaşmayı, kaderciliği, boşvermişliği ve tüketim toplumunu üretirken ve kapitalist üretim ilişkilerinin belirlediği her tür sanat da tercihini burjuvaziden yana kullanırken muhalif sanatçı olmak/kalmak kolay değil. Enstalasyon çalışmalarına gelince; sanırım mekânın fiziksel şartlarından olsa gerek karikatürleriyle birlikte bütün eserlerin tek bir duvara yaslanarak sunulmasında sorunlar olduğunu söyleyebilirim. Sergi 28 Şubata kadar açık. Bir şeyi beraber sevmek iyi geliyor
CANAN AYDIN - @kuzeydogu canan1aydin@gmail.com Birlikte şarkı söylemek, film seyretmek, bir şeyi beraber sevmek çok iyi geliyor insana. Hepimizin kalbinin kırıldığı şu zor zamanlarda 'İyileştiren şeyler' temasıyla birlikte yine bir şeyler yapabiliriz diye hatırlatmak için 16'ncı kez bize şifa vermek için başlıyor !f İstanbul Bağımsız Filmler Festivali. Bugün başlayan festival bir hafta boyunca 34 ülkeden 146 yönetmenin toplam 126 filmini sinema tutkunlarıyla buluşturacak. Festivalin yoğun ve özel programına ilişkin güzellikler söylemek mümkün ama sözü uzatmadan "Yalnız hissettiğimiz zamanlardayız. Özen gösterirsek, yapabileceğimizin en iyisini yaparak çatlakları görebiliriz" diyen Festival Direktörlerinden Serra Ciliv'e bırakıyoruz. » !f şiir gibi bir festival diyebiliriz. Yaşadığımız zamanlara denk düşen temalar seçiyorsunuz. Bir yıl Gezi, diğer yıl ‘Kalbine bak yerinde mi?’ dediniz. Şimdi 'İyileştiren şeyler'. Nasıl bir yol izliyorsunuz? Kampanyalarımız çok samimi bir yerden geliyor. Hepimizin kalbi kırık. Endişeliyiz. Özgürlüğe, çocuklarımızın geleceğine dair kaygılarımız var. Geçen yıl birleşme mesajıyla çıktık. Umutlu bir şeyler söylemeye çalışıyoruz ama bu kez umudun yönünü gösteremedik. Ama şifa verecek şeyleri bir araya getirebileceğimizi biliyoruz. Böyle zamanlarda asıl hikâye; üretmeye devam etmek, işimizi iyi yapmak en güzel direniş halleri. Bizim işimiz de bu. Çok özel yönetmenler, filmler, çok güzel müzikler var. Bunlardan aldığımız güçle bize şifa veren şeyleri izleyiciyle paylaşmak istedik.» Şifa aramaktan da söz etmişken açılış filminizi de ‘Moonlight/Ay Işığı’ seçtiniz. Özel bir nedeni var mı? Reklam filmimizde bir sahne var; bir çatlağın içinden bir çiçek çıkıyor. Şu an duvarları çok hissediyoruz. ‘Ay Işığı’ öyle çok özel bir film. Barry Jenkisn bir röportajında “Hayatımın şairi olmanızı istedim” demiş. Çok zor koşullarda büyümüş, siyah bir Amerikalı. Güzel filmlere uzanan bir hikâyesi var. ‘Ay Işığın’da çocukluğundan beri izlediğimiz genç adamın hikâyesi de böyle. Zorlu bir mahallede, problemli bir anne ile çok yalnız, zorbalıkla büyüyen bir çocuk. Oradan çiçek gibi bir adam çıkıyor. Biz de böyle şiirlerin peşindeyiz. Yalnız hissettiğimiz, ‘buradan bir yere gidilmez’ gibi hissettiğimiz zamanlardayız. Özen gösterirsek, yapabileceğimizin en iyisini yaparak çatlakları görebiliriz. » !f’te bu yıl nasıl yenilikler var? Merak ettiğim yeniliklerden biri ‘!f Yarın’ mesela... Geçen yıl Oscar Raby’nin bir sanal gerçeklik işini gösterdik. Sanal gerçeklik çok umut veren, ilham veren yeni bir alan. !f’in yaptığı; her zaman sinemaya, sinemanın geleceğine bakmak. Sanal gerçeklik ve interaktif anlatım biçimleri gerçekten sinemanın geleceği. Geçen yıl çok ilgi vardı sanal gerçeklik işine, dünyada büyük festivaller bunu yapıyor. Bu yıl bir sergi olarak düşünebiliriz, sergi ve sanal gerçeklik etrafında etkinlikler gibi... BirGün okurları Alt Sanat mekânındaki bu sergiyi görmeli. Ayrıca şifa arıyoruz ya, yarına bakamadığımız bir zamandayız ama dünya üzerindeki yaratıcı biçimlerinin, yeni hikâye anlatım biçimlerinin, yeni deneyim biçimlerinin, buradaki insanlar tarafından deneyimlenmesi daha da önemli. ! f Yarın, dolayısıyla geleceğe bakıyor. Bir güzel başlığımız !f Doc Lab. İki yıl önce Yeni Film Fonu başlattık. Bu bağımsız fon en geniş anlamıyla insan hakları, barış, eşitlikle ilgili belgesellere destek için kuruldu. 39 belgesele destek verdik. Bunların 19'u tamamlandı ve festivallerde gösterildi. !f Doc Lab'ın amacı şu ana kadar !f’ten ya da Yeni Film Fonu’ndan yolu geçmiş belgeselcileri bir araya toplayıp deneyimlerini paylaşmaları. Türkiye’den Erol Mintaş’ın Ürdünlü Zaid BaQaeen ile vereceği akıllı telefonlarla belgesel yapmak diye 4 günlük bir atölye yaptık. Asıl hikâye ilham, cesaret ve yol yordam için belgeselciler arasında ağ oluşturmak. » Bu yıl şair Bir’an Keskin ve sinemasıyla şiir yazdığını söyleyebileceğimiz yönetmen Yeşim Ustaoğlu’nun söyleşisi dikkat çeken bir etkinlik. Keza Cem Yılmaz ve Taner Ceylan’ın etkinliği de… Bunların mimarı Uğur. Şifa arıyoruz ve şifa verebilen insanları ve işleri bir araya getiriyoruz. ‘Kahkaha ve estetik’ de bu yaklaşımdan çıktı. Cem Yılmaz çok özel bir insan, zekâsını kullanarak bize kahkaha attırabilmesi büyük şifa. Taner Ceylan’ın biliyorsunuz. Bu iki insan moderatörsüz, kendi başlarına kaldıklarında neler konuşacaklar, onlara ne şifa veriyormuş, onlar nelerden etkileniyorlarmış, nelerden besleniyorlarmış bunu paylaşsınlar ve bizi de buna ortak etsinler istedik. Birhan Keskin ve Yeşim Ustaoğlu ise iki iyi arkadaş. Birbirlerinin işleri üzerine konuşuyor ve birbirlerini besliyorlar. Onların dostluklarına da ortak olmak fena olmaz dedik. » !f seyircisi her yıl katlanarak büyüyor. !f’i ilk yılından başlayarak takip edenler bu yıl festivalle 16 yaş aldı. !f İstanbul takipçilerinde nasıl bir değişim var? Sıkı bir takipçisi var. Sinemayı, insanları, müziği, sanatı incelikli şekilde birbirine doladığımız bir hikâye bu. Her yıl yeni bir hikâye yazarak ortaya çıkıyoruz ve orada asıl hikâye sinefillik ya da iyi müzik değil. Asıl hikâyemiz birlikte olmak. Onlar ilgi gösterdikçe “iyi ki biz buradayız” hissini yaşıyoruz. Hepimizin böylesine umutsuz olduğu zamanlardan geçerken, ihtiyacı olan bir alanın, bir ailenin bireyleri gibi hissediyoruz kendimizi. *** Serra Ciliv’den BirGün için bir umut listesi » Yoğun bir program ve güzel filmler... İşimizi bir seçki önererek işimizi kolaylaştırabilir misiniz? Çok zor. BirGün okurlarına içir bir umut listesi çıkaralım.Gökkuşağı’ndan İrlanda Kraliçesi, Ev’den Lüferdiyelim. Aşka ve Başka Bi’ Dünyadan Gacı Gibi. Galalar'dan ‘Mutlak Kadınlar’, Sanat Hayat İçindir’den Maya Angelou ve Yine de Ayağa Kalkarım, !f Müzik’ten Nublu. Karanlık ve Köşeli'den Annemin Gözleri; burada sinemanın olanakları üzerine bir durum var. Oyun’dan Bir Günde Hindistan, Keş!f’ten Ikaros. ***  !fçileri delice bir muhabbet bekliyor !f’in sıkı takipçilerinden olan ve festivalin Basın ve Halkla İlişkiler Koordinatörlüğünü yürüten Uğur Yüksel festivalin sohbetlerini ve duygusunu anlattı. » Uzun zamandır !f’in kadrosundasın. !f’in senin için nasıl bir anlamı var? Duygusuyla, üretimiyle, yaratıcılığıyla, özgürlüğüyle, her şeyiyle kendim olarak hissettiğim ender alanlardan biri.!f’te 5’inci yılım. 6 kişilik ekibiz ama !f’i sevmek, !f’çi olmak denilen şey çok başka bir kafa. Öyle zamanlar ki; sıkıştırılmış, bastırılmış bir şeyin içinden geçerken !f sanki bizim için bir nefes alma alanı ve bunu yanımızdakilerle paylaşmak büyük şans. Mesela festivalin sadece Basın ve Halkla İlişkiler Koordinatörlüğünü yapmıyorum. Yıl boyunca filmler izliyoruz, etkinliklere katılıyoruz, fikir alışverişinde bulunuyoruz. Ekip olarak birlikte yürütüyoruz demek daha doğru. » Programın özel bölümlerinden ‘Kahkaha ve Estetik’ söyleşilerinin fikri sana ait. Nasıl ortaya çıktı biraz anlatır mısın? Evlere kapandık. Sıkıştığımız bu hayatta ne oluyor, nasıl çıkacağız bu karanlıktan, dediğim zaman bize iyi gelen şeylerin arkadaşlarımız olduğunu düşündüm. Onlarla konuşmak, sohbet etmek, kitap okumak, müzik dinlemek, film seyretmek, şiir okumak vs bizi iyileştiren şeyler arasında... Sonra bu şiirleri yazanlara, bu filmleri yapanlara ne iyi geliyor? O şiirleri yazdığında, onu yazması için onu besleyen şeyler ne? Ya da sevdiğim bir yönetmenin filmleri üretiminde onu besleyen, ona iyi gelen şeyler ne? Yeşim Ustaoğlu filmleriyle şiir yazarken, karşısında Birhan Keskin gibi bir şairin oturması ve sohbet etmesini hayal ediyorum… Buna ortak olmak süper. Taner Ceylan ve Cem Yılmaz için de delice bir muhabbet bizi bekliyor… » Aslında sıkı bir !f takipçisisin. Film önerilerini alalım? 'Mutlak Kadınlar'; çok iyi bir çeviri olduğunu düşünüyorum. Birebir çeviri değil ama filme çok yakışan bir çeviri oldu.‘Annemin Gözleri’ mutlaka izlenmeli. ‘Aşk Cadısı’ çok zekice düşünülmüş feminist bir film diyebilirm.  Prensesler hep pamuklarda mı uyur?
ASUDE YAĞMUR Selda Terek Bilecen çeşitli sektörlerde süren beyaz yakalı hayatından sonra 2009’dan beri hemen her yıl bir realist kurguda romanlar yayınlayan bir yazar. Beşinci romanı Lirik Prenses Tezer’i ise ünlü yazar Tezer Özlü’nün hayatından kurgulayarak yazmış. Tezer Özlü’nün hayatının bir biyografi şeklinde ilerlediği romanda buna paralel olarak bir de kurgu karakter olan edebiyat öğrencisi genç Tezer’in hayatına tanıklık ediyoruz. Tezer Özlü’yü tek bir sıfat ile tanımlamak gerekirse o muhakkak ki ‘cesur’ olur. Cesur Özlü yalnızca 42 yıl süren kısa hayatını otoritenin olmaz dediklerini olur etmeye adamış. “Genç kızlar yalnız gezmez!”. Tezer gezer. “Kadınların cinsel hayatları eşleriyle sınırlıdır.” Tezer’inki değil. Önce evdeki otoriteyi, sonra da toplumdakini yenmek, buna başkaldırmak arzusu Tezer Özlü’nün hayatını şekillendirmiş ve tahmin edeceğiniz üzere Özlü’ye bu kurallara başka kaldırma arzusu bir çok bedel ödetmiş. Yalnızca günlük hayatında değil, edebiyatında da Özlü okuyanı hep şaşırtan, düşündüren bir üslup benimsemiş. Özlü’nün cesaretini kitaptan bir örnekle açıklayalım. “Elbette gazete okuyacağım ve eğer bu beni daha da hasta edecekse daha da hasta olacağım ama asla gerçeklere gözümü yummayacağım.” Sadece son zamanlarda terör olayı olmadan bir ay bile geçiremediğimizi düşünürsek, hangimiz buna cesaret edebilir? Kitabın kurgu karakteri Tezer ise şaşırtıcı bir biçimde Özlü’nün yaşadıklarına benzer şeyler yaşasa dahi, aslında kişiliği birçok açıdan Özlü’nün tam tersi. Kitabın kurgusunda bunu fark ettiğiniz o sürprizli an ise leziz bir edebiyat ziyafeti. Yine de iki Tezer arasındaki en büyük ortak özellik onların hayatları boyunca savaşmak zorunda oldukları ve genç yaşta tanıştıkları manik depresif hastalıkları, elektroşokları, psikiyatri klinikleri ve bitmek bilmeyen içsel çelişkileri. Hangi Tezer daha gerçek? Tezer Özlü kendisini feminist olarak tanımlamasa da başkaldıran, düşünen her kadın gibi o da bugün feminist bir kadının yapmaktan geri kalmayacağı eylemlerle gösteriyor aslında öyle olduğunu. Sadece erkeklerin kullanmaya cesaret edeceği bir dil kullanıyor, birlikte olduğu erkekleri “becerdiklerim” olarak anlatıyor. Tek başına bu örnek bile onun zamanının çok ötesinde bir kadın olduğunu göstermez mi bizlere? Yine de o sevmeye doyamayan ama bunu kendine dahi itiraf edemeyen, “sevişmek sevgidir, sevgi de sevişmek” diye düşünen naif ruha sahip bir kadın. Yazar Bilecen ise kendi yarattığı Tezer karakteri üzerinden tüm kadınları rahatsız eden erkek egemen toplumun ikiyüzlülüğüne, her küfrünü kadın bedeni üzerinden etmeden duramayan eril dile sağlam eleştiriler getirerek büyük bir takdiri hak etmiş. Merakınızı sürekli uyanık tutan, iki Tezer’in hayatının iç içe geçtiği zeki kurgusu ile zamanın nasıl geçeceğini fark etmeyeceğiniz 300 sayfa vaat ediyor Lirik Prenses Tezer sizlere. Tezer Özlü hayranı iseniz bu kitabı zaten çok seveceksiniz, henüz hiç Özlü kitabı okumadıysanız da Tezer Özlü’yü… Tavsiyemiz bu durumda Lirik Prenses Tezer’i okurken gerçek Özlü’nün hayatını araştırmamanız ve kitaptaki kurgunun tadını çıkarmanız. Bu roman bittikten sonra Tezer Özlü’yü araştırma hissinizi zaten bastıramayacaksınız. Peşimizden gelen hikâyeler
BURAK KAYAOĞLU Bizleri sahiden yaralayan meseleleri görmezden gelmek, bastırmak, içe atmak gibi bir tutum vardır çoğumuzda. Belki de durum altından kalkılamayacak gibiyse yok saymak gibi bir tutum. Bu yüzden gerçek yaralar gizli kalıyor, bağırıp çağırılmıyor, huzurevi gibi sessizce yaşanıyor. Yüzeysel acılarsa, geveze papağanlar gibi söylenip duruyor her yerde. Ama susulan, hayatlarımıza görünmez güçler gibi yön verirken; bir gün dramatik tercihler dayatarak karşımıza çıkıyor mutlaka. Belki de susulan, ancak kendi dilini bulduğunda görünür olabiliyor. Genelde edebiyatın, özelde ise öykünün böyle bir misyonu da var. Türker Ayyıldız’ın ikinci kez yayınlanan öykü kitabı Şikeste’de bunu görmek mümkün. On dört öykünün sığıştığı bu kitabın ikinci kez basılıyor olması da, mesele öykü kitabı olunca ayrıca dikkat çekici. Yazar, sanki bu öykülerin hem çok içinde hem de çok dışında konumlanıyor. O yüzden ‘yumruk’ okura, hem çok güçlü iniyor hem de aniden çarpıyor. Diliyle, anlatımıyla, kurgusuyla, anlattıklarıyla, kurduğu dünyayla öyküye özenen, üzerine kafa yoran, kolaya kaçmayan bir öykücü Ayyıldız. Okuru saran yalın anlatımıyla bir zamanlar açılan yaralara geri dönüp bakarken, kaosun içinde savrulan bireylerin sessiz travmasına yoğunlaşıyor. Örneğin Kırlangıç Meselesi adlı öyküde, babasızlığın eksikliğini aldırmazlık olarak dışa vuran karakter, bir tren yolculuğu boyunca hayatının muhasebesini yapıyor. Neredeyse tüm öykülerde geçmişte gizlenen bir kırılma var. Bunun sonucu olarak dağılmışlık, bir olmamışlık duygusu taşıyor karakterler. Eksik hayatların, içte kalanın, ukdelerin öyküleri biraz bunlar. Bu olmamışlıkların nedeni tekil hikâyeler gibi görünse de, esas meselenin toplumsalın içine gizlenmiş olduğu da konunun, olayların kabuğu soyuldukça anlaşılıyor. ‘’Alay etmeden, ağıt yakmadan, lanetlemeden, sadece anlamak’’ diyor Spinoza. Bu öykülerin de böylesi bir yanı var. Öykünün sadece hikâye etmek olmadığını hatırlatırken, başkasının acısına bakmayı platonik hislenmelere hapsetmiyor. Bütün öyküler için geçerli olan bu durum Kundak öyküsünde daha belirgin. Bir fotoğrafçının başkasının dramını sanat adına bile olsa nesneleştirmekten nasıl vazgeçtiğini anlatırken, aslında bir öykücü olarak da tavrını ortaya koyuyor. Etikten öte birini gerçekten anlamakla ilgili bir tutum bu. Çünkü birşeyi anlamak demek, o şeye dönüşmek demektir. Ayyıldız’ın öykülerini etkili kılan bir başka nedense, odağa koyduğu düşünce ve duyguyu sahneler yaratarak okurda derinleştirmesi. Öykülerin süse püse ihtiyaç duymadan betimlenen ruh hali, aktığı mekân, karekterlerin devinimi hikâyeyle iç içe ve perde perde netlik kazanıyor. Orhan Kemal’in öykü için söylediği ‘’yerinde bir imajizasyon’’la, bizi duygudan çok düşünmeye itiyor. Bu nedenle öykülerin güçlü yanı teması oluyor, bütün detaylar kılcal damarlar gibi ana damarı besliyor. Öykülerin çoğunda yazarın çocukluk coğrafyası olan bozkırın, tematik bağlara ve konuya katkısı büyük. O yüzden uzun hava söylenen kısa öyküler bunlar. Zaten Şikeste’nin epigrafındaki şu cümle de pek çok şeyi özetliyor: ‘’Öyle sessizdir ki kasaba geceleri, tüm çocukluğunuzu havlayan bir köpekten dinleyebilirsiniz.’’ Şiire de kapı aralayan bu öyküler de, terk edip gidenlerin de peşinden geliyor o coğrafya; kader değil, hikâyeleri takip ediyor tüm karakterleri. Tıpkı kitaba adını veren Şikeste’deki gibi. Ayyıldız’ın her şeye rağmen yaşama devam edenlerin öykülerini, sahte umutlara yüz vermeden ama hep bekleyiş, arayış ve yeni bir başlangıç arzusu içinde betimliyor. Bize hayatın gerçeğini küllenmiş bir yorgunluk olarak hissettirirken, insanın yarasından başka bir deneyimi, dolayısıyla hikâyesi olamayacağını düşündürüyor. Doğrudanlığın ya da açıklayıcılığın tuzağına düşemeyen yazar, öykünün gösterdikleriyle yetinmeyip, olay ya da olgulara karşı simgesel de yaklaşmış. Tema, dil ve konunun birbirleriyle uyumu da öykülerden alınan hazzı artırıyor. Şikeste kolay okunuyor ama kolay okunanın, kolay yazılmadığını bilmek gerekiyor. Ayrıca insan hayıflanıyor da, öykü kitapları neden best-seller olmaz diye. “Ayrıntı’lı 30 Yıl” sergisi 15 Şubat – 8 Mart tarihleri arasında
Hugh Jackman yeniden kanser tedavisi görüyor
En sevilen Marvel karakterlerinden biri olan Wolverine, yani Logan karakterine hayat veren ünlü oyuncu Hugh Jackman, bir kez daha cilt kanseri tedavisi göreceğini açıkladı. Instagram’dan ve Twitter’dan bir fotoğraf paylaşan Jackman, burnundan bir başka bazal hücreli tümör alındığını duyurdu. ABD’deki Cilt Kanseri Vakfı’na göre genellikle tedavi edilebilir nitelikli olan bu kanser türüne hızla müdahale edilmesi gerekiyor. ‘Logan’ filminin yıldızı sosyal medyadan paylaştığı fotoğrafının altına, “Sık sık yapılan vücut kontrolleri ve harika doktorlar sayesinde, her şey iyi durumda. Pansuman daha kötü görünüyor. Yemin ederim! Güneş koruma sürün” notunu yazdı. 2013 yılında cilt kanseri teşhisi konulan Jackman, daha önce üç kez tedavi altına alındı. 48 yaşındaki oyuncu, hastalığı hakkında konuşmaktan, sosyal medyada fotoğraf paylaşmaktan çekinmiyor ve sık sık takipçilerine güneş kremi kullanmaları uyarısında bulunuyor. 2015 yılında People dergisine verdiği röportajda, “Kanser sözcüğünü duymak her zaman şoke edicidir. Ben hiçbir zaman güneş kremi kullanmamıştım, dolayısıyla bu hastalık için büyük bir adaydım” şeklinde konuştu. Her üç ayda bir check-up yaptırdığını söyleyen Jackman, “Bu benim için yeni normal. Doktorum, ‘Eğer bu, hayatta katlanmak zorunda olduğun şeyse çok şanslı olmalısın’ dedi” ifadesini kullandı. Aralık 2013’te eşi Deborra-Lee Furness'ın kendisini zorlamasıyla gittiği doktorda cilt kanseri olduğunu öğrenen ünlü oyuncu, tedavi gördüğü 2014 yılının Mayıs ve Ekim aylarında da X Men: Geçmiş Günler Gelecek filminin galasına burnu bantlı olarak katılmıştı. Jackman, yakında vizyona girecek olan Logan: Wolverine filminde son kez Logan rolüyle seyirci karşısına çıkacak. Bir şey biliyorsun, o da hiçbir şey Sokrates!
Bir şey biliyorsun, o da hiçbir şey Sokrates! Ahlak felsefesinin kurucusu olarak kabul edilen Sokrates, gerçekleri söylediği için M.Ö 15 Şubat 399'da ölüm cezasına çarptırıldı. Atina'nın güneydeki bir kasabada doğduğu bilinen Sokrates'in, Ksanthippi evliliğinde üç çocuğu olmuştur. Platon ve Ksenophon’un çizdiği portreyle Sokratesin göre basık burunlu, patlak gözlü, sarkık dudaklı ve göbekli olduğunu biliyoruz. Sokrates, yaşamını alçakgönüllü, araştırmacı, sorgulayıcı olarak sürdürmüş bu özellikleri onu "Güzel nedir?", "Bilgi nedir?", "Zaman nedir? sorularının cevaplarını aramaya itiyor. Arkadaşı olan Khairephon, kahine Sokrates'ten daha bilge birisinin bulunup bulunmadığını sorduğunda kahin ondan daha bilge birisinin bulunmadığını söyler. Bunu duyan Sokrates kendi içinde şüpheye düşer, çünkü o hiçbir şey bilmediğinin farkındadır ve düşer yollara... Önce adı bilgeye çıkan politikacılara, sonra ozanlara, daha sonra sofistlere, zaanatkarlara, ustalara gider onlarla tartışır. Onların herşeyi bildiklerini söylemesi ile Sokrates'in onların cehalet içinde kıvrandıklarını fark eder. Sokrates'e dava açılır Atina oligarşisi, rahatsız olduğu bu sorulara karşı Sokrates'e M.Ö 399'da dava açar. Ve açılan davada bugün 'meşhur' baldıran zehri ile ölüme mahkum eder. Sokrates, bizlere yazılı bir kaynak bırakmadığı için onun hakkında bilgileri onun izinden giden öğrencileri tarafından öğreniyoruz. Sokrates'in öğrencisi Platon, Sokrates’in Savunması adlı eserinden bildiğimiz kadarıyla Sokrates, şehrin tanrılarına inanmamak onların yerine başka tanrılar koymak ve böylece gençliği zehirlemekle suçlanır. Atina oligarşisi tarafından kurulan mahkeme Sokrates'i çok az fark oyla ölüme mahkum eder. Mahkeme Sokrates'ten af dilerse cezasının kaldırılacağını söyler ancak Sokrates kendi inandığı değerlere ters düşeceğinden kendisinden taviz vermez. Ve baldıran zehrini tek bir dikişte içerek yaşamını sonlandırır. Sokrates felsefede bilgiyi, ahlakı kendi oluşturduğu diyalektik bağ oluşturduğu sorgulama yöntemi ile aramıştır. Kendisinden sonra gelenler onun yaşamını, öğretisini ve cesaretini kendilerine örnek almışlardır. Sokrates'in günümüze kadar gelen sözleri: ‘Karanlıklarda mum yakmaya devam ediyoruz’
BURAK ABATAY - @abatayburak burakabatay@birgun.net Ayrıntı Yayınları Türkiye’nin uzun ömürlü saygın yayınevlerinden. Dile kolay 30 yıldır sektörde faaliyet gösteriyor. 30 yıllık ve 1000’inci kitaba gelen serüveni yayınevinin kurucularından İlbay Kahraman ile konuştuk. » 30 yıllık serüven... Nasıl geçti bunca süre? Sorunlu bir başlangıçtı bizimkisi. 12 Eylül’ün karanlığının sürdüğü bir dönemdi. İnsanlar karanlıkta yürürken bazen el yordamıyla yürür. Bazen ışık hüzmelerinden yararlanır. Yolunu bulmak için de birtakım deneyimler sağlamaya çalışır. Bizimki de öyle bir şeydi. Karanlıkta yürümemizi kolaylaştıracak bir şeyler arıyorduk. Geçmişimizde yayıncılık yoktu. Ama o karanlıkta bize yardım edecek bir yardımcı olarak yayıncılık yaptık. Bir rehber olarak göründü. O zaman bu işi yapanlar arasında kardeşim vardı. Bu işi onlar planladı. O zamanlar devlet memuruydum. Fikri biliyordum, onlara destek oluyordum. O dönemde sol yenilmişti ve yeni çıkış kapıları arıyordu. Dünyada da yenilmenin işaretleri vardı. Kendine yeni yeni çıkış kapıları arıyordu sol. Birtakım post-modern akımlar ve sola yönelik eleştiriler vardı. Ekolojik hareketler bunlardan birisi oldu mesela. Onların Türkiye toplumuyla tanışmasını istedik. Böyle bir yayın politikası başladı. Yolculuk öyle yürüdü. Bunun için de öyle bir isimle, Ivan Illich ile Şenlikli Toplum kitabıyla başladık. » Bu 30 yıllık uzun bir süreç. Kendinizi yayınevi olarak nerede konumlandırıyorsunuz? Daha tecrübeli olarak görüyoruz. Evet, 30 yıl çok uzun bir süre değil ama birtakım deneyimlerden yararlandık. Türkiye’de geçmişte yapılan yayıncılıktan, deyim yerindeyse, el aldık. Kendi deneyimlerimizi oluşturduk ve bugüne geldik. Butik, sadece çeviri kitaplar yayımlayan bir yayınevi iken bugün daha farklı alanlarda faaliyet gösteren, telif kitaplar da yayımlayan, daha geniş yelpazeli bir yayınevi haline geldik. Ayrıntı Yayınları, Türkiye yayıncılık tarihinde adından sık sık söz ettirmiş saygın bir yayınevi. Bu yıl 30. kuruluş yılını kutlamanın mutluluğu içerisinde » 30 yıl önce yayıncılık nasıldı, bugün nasıl? 30 yıl önce okumaya daha aç bir kitle vardı. Biraz önce tarif ettiğim gibi, karanlıkta insanlar el yordamıyla yürürken, gösteri yok, demokratik bir ortam yok ve insanlar da sadece okumaya yöneliyordu. Dolayısıyla, o zaman yayıncılık biraz daha kolaydı. Hele hele bizim seçtiğimiz yolda, çok fazla rakibimiz de yoktu, dolayısıyla daha rahat yürüdük. Ama bugün öyle değil. Yayıncı sayısı arttı. Buna paralel olarak okur sayısı da artıp çeşitlendi. Bugünün ortamında “bugün oku yarın unut!” türü bir okur kitlesinin oluştuğu da söylenebilir. Biz de bu tür bir okura adapte olmak istemiyoruz aslında. Yapmak istediğimiz yayıncılık, bilgiyi ve birikimi çoğaltan, buna önem veren bir yayıncılık. » Okur sayısı üzerinde etkili olan bir parametre olarak eğitimden söz edebilir miyiz? En başta eğitim. Neden eğitim? Çünkü biz kültür yayıncılığı yapıyoruz. Belli bir bakış açısı gerektiren yayınlar üretiliyor. Bunun bir yan dalı da politika. Yani dünyaya politik bir bakış açısıyla bakmalısınız ki, bizim yayınlarımıza ilgi duyasınız. İnsanlar giderek politikadan soğutuluyor, politikadan korkar hale geliyor. Babalar böyle düşünüyorsa, çocukları da bundan azade yetiştiriliyor. Üçüncü bir şey, devletin kültür politikaları da buna uygun değil. Devlet daha çok tebaa yetiştirmeye çalışıyor. Bu dönemlerde de çok rahat görebiliyorsunuz. Bir işaret verildiğinde sürüye katılacak koyunlar istiyor. Biz hiçbir zaman koyun istemiyoruz. Tam aksine başkaldıracak, kendisi olacak ve hayır diyebilecek bir okur kitlemiz olsun istiyoruz. Bu da bu sistemle çelişen bir şey. » Yayınevlerinin bu konuyla alakalı bir özeleştirisi var mı? Mutlaka vardır. Diğer yayınevleri de bunu değerlendiriyorlardır. Biz de birtakım çıkış noktaları arıyoruz. Okur kitlemizi genişletecek stratejiler oluşturmaya çalışıyoruz. Demin söylediğim okur kitlesine ulaşabilecek yayın politikası geliştiriyorlar. Bestseller yayıncılığı bu yüzden var. Ama biz bunu yapamayız. Bizim okurumuz biz bunu yaparsak yargılar. Yaptığımız diziler bu yüzden önemli. İdea diye bir dizi yaptık. Düsturumuz şuydu, inananlar neye inanıyorlar bilsin, inanmayanlar da neden inanmıyorlar onu bilsin istedik. 5 ciltlik bir dizi olan İhvan-ı Safâ Risâleleri de bu yüzden önemli. Abbasiler döneminde yazılmış bir kitap. Darwin’den bin yıl önce, İslam’da evrimin tartışıldığını görürsünüz. Bin yıl önce İhvan-ı Safacılar evrimden bahsedebildi. Bugün bu yazılanları bir camide söyleseniz sizi linç ederler. 900’lü yıllarda bir şey denmezken 1050’li yıllarda bu kitapların birçok nüshası yakılmış. Bizim yakmak istediğimiz ışık da, bu karanlıkları aydınlatmak için. Karanlıklarda mum yakmaya devam ediyoruz. » Yayıncılığın maddi sorunları neler? Devlet, elmastan KDV almazken, kitaptan KDV alıyor. Kâğıt fiyatları altın gibi. Aldı başını gitti. Peşin parayla kâğıt alınıyor. Ya da en fazla 3 ay vadeli. En fazla 3 ay vadeyle kâğıt alıp, en az 5 ay vadeyle kitap satıyorsunuz. Arada böyle çelişkiler var. Yayıncılığın kendi içinde çok ciddi sorunları var. Bir tek yayıncı kuruluşla biten bir durum yok. Grafikerinden redaktörüne, yazarından son okumacısına herkesin farklı problemleri var bu sürecin içerisinde. Kültür yayıncılığında farklı, eğitim yayıncılığında farklılık arz eden bir durum bu. » Bu süreç içerisinde basmak istediğiniz ama basamadığımız kitap ya da yazar oldu mu? Marx’ın, Lenin’in bütün eserlerini basmak isterdim. Bir okuru olarak ben onları okumak isterim. Ben istersem, birileri de muhakkak isterdi. » Yakın zamanda hayata geçirilmesi planlanan istekler var mı? Peyderpey hayata geçiriyoruz. 999. Kitap olarak Marx’tan seçmeler yayımladık. O kitabı seçerken iki şeyden hareket ettik. Bir, bizim kuşağımız, çok fazla kitap bulabilen ve kaynaklara çabuk ulaşabilen bir kuşak değildi. Şimdi en azından Marx’ı Marx’ın ağzından öğrensinler. Orada Marx’ın hemen hemen bütün kitaplarından parçalar var. Oradan öğrensinler istedik. Hegel’i ve Kant’ı Marx’tan öğrendik. Bizim dönemimizde ne Hegel’in Fenomenolojisi ne de Kant’ın kitapları vardı. Şimdi var ama keşke hepsi bir arada olsa. Bunun için de böyle bir felsefe dizisi yaptık. Kant’ın, Hegel’in kitaplarını ve sözlüğünü yayımlamaya çalışıyoruz ve daha pek çok önemli çalışma... Umutsuzluğa isyan
Yıllar sonra bugün yaşananlara, kimin nerede ne yaptığına, olup bitenlere dikkatle bakarak yazacak o insanı düşünüyorum. Bir Gezi’ye bakacak, bir de katliamlara, darbe girişimine, intihar bombacılarına, iş cinayetlerine… Milyonlarca insanın yurtlarını terk edişine, Trump’ın seçilişine, Avrupa’nın kendi derdine düşüşüne, küreselleşme karşıtı hareketlerin umut dolu yükselişinden küresel terör saldırılarının karanlığına… Bugünleri acımasızca yargılayacağını sanmam. Muhtemelen bütün dinamiklere bakacaktır. Çok hızlı olmuş her şey diyecektir. Üniversitelerdeki, fabrikalardaki direniş örneklerini öne çıkaracaktır. İnsanlar önceleri korkuyorlardı, kime güveneceklerini ve ne yapacaklarını bilemiyorlardı diye not düşecektir. “Ta ki, o güne kadar…” Gelecekte bugünleri yazacak o kişiyi, o kadını düşlüyorum. Yazarken kedisi de omzunun üstünden yazdıklarına bakıyordur. Hepimiz, sahafların önlerindeki kutulara terk edilmiş tanesi bir lira olan eski siyah-beyaz fotoğraflardaki yüzler gibi unutulup gitmiş, şimdi yaşadığımız evlerde başkaları yaşıyor, yürüdüğümüz sokaklarda başkaları yürüyor, parklardaki ağaçların altında başkaları oturuyorken. O kadının televizyonlardaki izdivaç programlarına ve dizilere şaşkınlıkla bakıp yaşanan süreci anlamlandırmaya çalışmasındaki çaresizliği, gülümseyerek hayal ediyorum. Topladığı gazete kupürlerinden birisinde, bu yazıya denk gelir belki... Ona şöyle seslenmek isterdim: “Zannettiğin gibi değildi hiçbir şey. İçine girebileceğimiz bir tarih bedeni yoktu, çürümüştü, lime lime dökülüyordu. Kendisine yeni bir beden arayan sahipsiz ruhlara benziyorduk. Eğer bu yazıyı, bir yıkımın ardından okuyorsan, her tür aşırılığın bir dengeye kavuşacağı o bedeni bulamamışız demektir. Eğer bulmuşsak o bedeni, şimdi yaşadığın hayat, incelediğin bu tuhaf irrasyonel zamanlardan alınan dersler sayesindedir.” Yazdığım notu beğenmeyip üzerini karalıyorum. Turgut Uyar’ın şiirlerini bilen ve seven bir kadın olarak hayal ediyorum onu bu defa. “Açlık Çoğunluktadır” şiirini anlayabilir miydi bu çağı yaşamadan? Ya da “Geyikli Gece”deki “Hâlbuki korkulacak hiçbir şey yoktu ortalıkta / Her şey naylondandı o kadar / Ve ölünce beş on bin birden ölüyorduk güneşe karşı. / Ama geyikli geceyi bulmadan önce / Hepimiz çocuklar gibi korkuyorduk” dizelerini okuduğunda içi titreyecek mi? “Evet kimsesizdik ama umudumuz vardı” dizesini okurken hüzünlü bir gülümseme belirecek mi dudaklarında?.. O kadını hayal ettikçe, bedenleşiyor zihnimde. Penceresinden Galata Kulesi’ni görebildiği bir evde hayal ediyorum onu. Geçen hafta çocuklara topu atarken kırdığım camın olduğu evde. Artık ne o çocuklar var, ne ben, o ev de muhtemelen yıkılmış ve yerine yenisi yapılmış olacak. Ona yeni bir not yazma ihtiyacı duyuyorum: “Evet, senin de bildiğin gibi, çok zor zamanlardı. Yerlerde sürüklenen akademisyenler, hapsedilen gazeteciler, savaş ve ölüm haberleri… Naylondandı, ters yüz olmuştu her şey. Ama bütün bu acıları korkusuzca karşılayanlar da oldu, kendilerindeki ve ötekilerdeki imkânsızı talep ederek, bu trajik çağın sadece vaatlerine değil, mutsuzluklarına da kucak açarak… Biliyorlardı çünkü, yeni bir tarihin bedeni içinde doğmazlarsa, sahipsiz ruhlar olarak sonsuza kadar kaybolacaklarını…” Bilmem kalır mı bu yazı geleceğe? O kadın, bu yazıyı okuduğunda ne düşünür? Galata Kulesi yerinde durur mu? Sokaklarda top oynar mı çocuklar? Bu gazete, o kadının yaşadığı zamana kadar çıkmaya devam eder mi? Kesin olan bir şey varsa, şimdilik hayatın devam ettiği… Umut, umutsuzluğa isyandır. Kovandaş
Leman Sam Manisa'da sevenleriyle buluşacak
Sanatçı Leman Sam, en sevilen şarkılarıyla 21-22-23 Şubat'ta Manisa'da müzikseverlerle buluşuyor. Sanatçı kimliğinin yanında doğaya olan tutkusu, hayvan sevgisi ve muhalif kişiliğiyle bilinen Leman Sam, Şubat’ta Ada Medya organizasyonu ile Manisa’da. Cazdan türküye, country’den etnik müzik ve rock’a birçok türde seslendirdiği şarkılarıyla bu duruşunu her daim ortaya koyan Leman Sam; 21, 22 ve 23 Şubat’ta Manisa turnesinde olacak. Leman Sam’ın turne programı şöyle: 21 Şubat Salı Salihli Zafer Keskiner Salonu, 22 Şubat Çarşamba Akhisar Parkiçi Sahnesi, 23 Şubat Perşembe Manisa Büyükşehir Belediyesi Kültür Merkezi Lale Salonu. 20.30’da başlayacak konserlerin biletleri Salihli Kültür Kitabevi (0236 713 60 54), Salihli Zen Müzik (0236 714 44 48), Akhisar Kültür Kitabevi (0236 414 46 02), Manisa Evran Plak (0236 234 29 07) ve Biletix’te satışta… ‘İlla sevenleri bekliyoruz’ Ada Medya; Leman Sam Manisa turnesiyle ilgili şu çağrıyı yaptı: “6 yıldır onlarca başarılı işe imza attık. İnsanların yüzündeki gülüşlerin, ruhundaki dinginliğin nedeni olduk. Leman Sam konserlerinin de bunun bir parçası olacağına inanıyor ve ‘Ben hayatta her şeyi şarkı ile anlattım…’ diyen Leman Sam ile Manisalılar arasında köprü olmayı planladık. Günü güneşi örtenlere inat, sömürmeden ve beklemeden ‘illa’ sevenleri salonlara bekliyoruz. Leman Sam Manisa'da...” “Sinemanın Özü Kısa Film” raflarda
Sema Fener’in “Sinemanın Özü Kısa Film” adlı kitabı Yitik Ülke Yayınları etiketiyle yayımlandı. Tanıtım bülteninden; Günümüzde her yurttaş gazeteci. Akıllı telefonlar, tabletler yardımıyla günlük yaşamda yakalanan görüntüler; olaylar, yaşam, doğa, anında paylaşıma sunuluyor. Elektronik ve bilgisayar teknolojisindeki bu gelişmeler kısa filmi de başka bir platforma taşıdı. Dijital olanakları kullanarak film çekmek daha kolay ve düşük maliyetli. Hazırlanan ürünün web üzerinden online gösterime sunulması uluslararası izlence dünyasında kolay ve hızlı dolaşımı sağlarken, kısa filmciye de sınırları aşan yeni bir kimlik kazandırdı. Bir ülkede sinemanın gelişebilmesi için önce sinemasal anlatımın özü olan kısa filmlerin çekilmesi ve izlenceye sunulması gerekir. George Lucas, Wes Anderson, Ridley Scott gibi ünlü yönetmenler sinema öğrencisi oldukları dönemde çektikleri birer kısa filmle göze çarparak ana akım sinema endüstrisine hızlı bir geçiş yapmışlardır. Bu kitap, bir filmin nasıl çekileceğinin genel kurallarını günümüz gelişmeleri ışığında tüm öğeleriyle anlatan ve bunların kısa film özeline nasıl uygulanacağını açıklayan bölümlerden oluşuyor. Kısa film çekmek isteyen, kısa film yarışmalarına katılmak isteyen herkese önerilir. Hem güncel, hem de yerel, hem de evrensel bir kitap… - See more at: http://www.edebiyathaber.net/sinemanin-ozu-kisa-film-raflarda/#sthash.700chpZV.dpuf Sema Fener’in “Sinemanın Özü Kısa Film” adlı kitabı Yitik Ülke Yayınları etiketiyle yayımlandı. Tanıtım bülteninden Günümüzde her yurttaş gazeteci. Akıllı telefonlar, tabletler yardımıyla günlük yaşamda yakalanan görüntüler; olaylar, yaşam, doğa, anında paylaşıma sunuluyor. Elektronik ve bilgisayar teknolojisindeki bu gelişmeler kısa filmi de başka bir platforma taşıdı. Dijital olanakları kullanarak film çekmek daha kolay ve düşük maliyetli. Hazırlanan ürünün web üzerinden online gösterime sunulması uluslararası izlence dünyasında kolay ve hızlı dolaşımı sağlarken, kısa filmciye de sınırları aşan yeni bir kimlik kazandırdı. Bir ülkede sinemanın gelişebilmesi için önce sinemasal anlatımın özü olan kısa filmlerin çekilmesi ve izlenceye sunulması gerekir. George Lucas, Wes Anderson, Ridley Scott gibi ünlü yönetmenler sinema öğrencisi oldukları dönemde çektikleri birer kısa filmle göze çarparak ana akım sinema endüstrisine hızlı bir geçiş yapmışlardır. Bu kitap, bir filmin nasıl çekileceğinin genel kurallarını günümüz gelişmeleri ışığında tüm öğeleriyle anlatan ve bunların kısa film özeline nasıl uygulanacağını açıklayan bölümlerden oluşuyor. Kısa film çekmek isteyen, kısa film yarışmalarına katılmak isteyen herkese önerilir. Hem güncel, hem de yerel, hem de evrensel bir kitap… Keanu Reeves'in John Wick 2 filmine hazırlanışı
14 Şubat Dünya Öykü Günü bildirisini bu yıl Aslı Erdoğan okuyacak
Dünya Öykü Günü, İstanbul’da Öykü Gazetesi’nin organizasyonuyla, Beyoğlu’ndaki Cezayir Toplantı Salonu’nda gerçekleşecek. 19:30 – 21:30 saatleri arasında yapılacak kutlamanın sunuculuğunu Emir Çubukçu üstlendi. Öykülere ses verecek tiyatro sanatçıları ise Deniz Türkali (Aslı Erdoğan öyküsü “Başlangıç”), Ece Dizdar ve Emir Çubukçu (Leyla Erbil öyküsü “Clinton Gadson”), Tuğrul Tülek (Bilge Karasu öyküsü “Doğum” ve “İlk Susan”)... Kutlama, Tangocu Yeşim Narter ve Hayrettin Sarı çiftinin Astor Piazzola’dan 'Libertango'yu yorumlamasıyla kapanacak. Edebiyatseverlerin davet edildiği etkinlik, herkese açık yapılıyor. 14 Şubat Dünya Öykü Günü bildirisini bu yıl yazar Aslı Erdoğan okuyacak. Öykü Gazetesi'nin tanıtım yazısı şöyle: "90’lı yılların ortalarından itibaren Ankara Öykü Günleri adı altında büyük edebiyat buluşmalarını gerçekleşir. Bu edebiyat buluşmalarından 2002 yılında bir gün doğar: 14 Şubat Dünya Öykü Günü! Ankara’da doğan “14 Şubat Dünya Öykü Günü” projesi, Mexico City’de yapılan 69. Uluslararası P.E.N. Kongresi’nin Delegeler Meclisi toplantısında onaylanarak kabul edilir. “14 Şubat Dünya Öykü Günü” dünyanın farklı coğrafyalarında farklı dillerince kutlanmaya başlar. Öykü, yaşamın sesidir. Bundan dolayı, “Bir insanı sevmekle başlar her şey,” ve bizler, her şeyin, yaşamın, sevginin, umudun, barışın, öykünün paylaştıkça anlam kazanacağına inanıyoruz. Bu duygularla Türkiye’de ve Dünya’da 14 Şubat Dünya Öykü Günü’nü birlikte kutluyoruz!" (T24) Saldırıya uğrayan Kırmızı Kedi Yayınevi’nin sahibi paylaştı: Bahçeli kitabı neden toplatıldı?
Niran Ünsal'dan Erdoğan açıklaması: Yüz yılın lideri
Bir oyuncu daha 'HAYIR' dedi: Beni de kovun
Fatma Girik hastaneye kaldırıldı
Pınar Aydınlar’dan yeni albüm: Gidenlerimiz Bêkes’lere
ZEYNEP KURAY Halk müziği sanatçısı Pınar Aydınlar yeni albümü “Gidenlerimiz Bêkes’lere”i ücretsiz halk konseriyle tanıttı. Şişli Kent Kültür Merkezi’nde gerçekleştirilen konser öncesi BirGün’e konuşan Aydınlar, Cizre’de vahşet bodrumunda hayatını kaybeden Orhan Tunç ‘un oğlu Bêkes’e ve tüm gidenlere adandığını söyledi. Sur’da, Cizre’de olduğu gibi Karadeniz’de, Ege’de yürekleri parçalanmış insanlar olduğunu vurgulayan Aydınlar, “Bêkes umudun toprağa kök salmasıdır” dedi. İber Müzik’ten çıkan albümün yönetmenliğini İsmail İlknur yaparken, sanatçı Pınar Aydınlar’a Niyazi Koyuncu, Yılmaz Çelik, Kutsal Evcimen, Sezar Avedikyan, Pakrat Estukyan gibi bir çok isim şiir ve besteleriyle destek verdi. Albümü için konserde konuşma yapan Aydınlar şunları söyledi: “Ablukaların gözü, kulağı, dili olan Mehmet Tunç’un ardından Cizre sokaklarının dilsiz kalmasıdır gidenlerimiz. Kadim toprakların barış elçisi’nin Sur´la ölümsüzleşmesidir gidenlerimiz. Göğsünü siper eden kadınların Rojava’yı yaratmasıdır gidenlerimiz. Carettepe’de özgürce koşma hayali kuran küçük Laz kızının, zorla evlendirilmek istenen Ermeni genç kızı Gulo’nun, İbrahim’lerin, Haydar’ların, kent meydanlarındaki Ertuğrul’ların, darağaçlarına gülümseyerek gidebilen Hıdır ve İlyas’ların horonla, govendle, halayla, semahla, barla buluşmasıdır gidenlerimiz. 1978 sonrasında ikinci kez kanatılan Maraş Teroların gelincik tarlalarıdır gidenlerimiz. Toprağa düştüğü gün Orhan Tunç´un toprağa kök salmasıdır oğlu Bêkes’in. Hep çocuk kalan ve çocuk kalacak olan bedenlerdir Bêkesler”. Cumartesi Anneleri, Munzur Çevre Derneği, HDP, Cumartesi Anneleri, İHD, TAYAD’lı Ailelerin, Gezi Şehit ve Gazileri Platformu’nun katıldığı konserde sahneye mavi fistanla çıkan Aydınlar seslendirdiği Türkçe, Kürtçe, Ermenice, Zazaca ve Hemşince eserlerle herkesi büyüledi. Faşizme, HES’lere karşı direnen herkesi selamlayan Aydınlar, albümde yer alması engellenen “Cizre’nin Sokakları” adlı eserini de alkışlar eşliğinde seslendirdi. Ayrıca gecede cezaevinde bulunan HDP Genel Eş Başkanı Figen Yüksekdağ’ın mesajı da okundu. "Hiçbir kültür-sanat etkinliğine katılmadım" diyenlerin oranı yüzde 70!
İstanbul Kültür Sanat Vakfı’nın (İKSV) kültür politikaları çalışmaları kapsamındaki altıncı raporu “Kültür-Sanatta Katılımcı Yaklaşımlar” başlığı ile yayımlandı. Türkiye’de kültür-sanat hayatına katılma ve katılmama nedenlerini inceleyerek yola çıkan rapora göre, "Hiçbir kültür-sanat etkinliğine katılmadım" diyenlerin oranı yüzde 70. Vakfın hazırladığı raporda, İPSOS’un 2016’da Türkiye çapında gerçekleştirdiği araştırmanın sonuçlarına da yer veriliyor. Söz konusu rapora göre, toplumun yüzde 49’u hiç sinemaya gitmemiş; yüzde 39’u hiç kitap okumuyor; yüzde 66’sı konser, tiyatro ya da opera gibi herhangi bir etkinliğe katılmamış; yüzde 81’i hiçbir enstrüman çalmıyor; yüzde 57’si video, VCD, DVD ya da internet üzerinden film veya dizi izlemiyor; yüzde 47’si dergi okumuyor; yüzde 86’sı bir hobi kursuna hiç gitmemiş. GfK araştırmasının sonuçlarının da referans gösterildiği raporda, kültür-sanat etkinliklerine katılımın en çok eğitim seviyesi yüksek olan gruplarda yüksek olduğuna işaret ediliyor. GfK'nın Haziran ve Eylül 2016 tarihlerinde gerçekleştirdiği omnibus anketinin sonuçlarına göre, Türkiye’de en yüksek kültür-sanata katılım oranı 18-24 yaş arasında ve eğitim seviyesi ile geliri yüksek olarak tanımlanan AB grubunda görülüyor. “Bilet satın alarak yılda bir veya daha çok kez etkinliğe katıldım,” diyenlerin oranı her iki ay ortalaması alındığında yaklaşık yüzde 20, bilet satın almaksızın ücretsiz bir etkinliğe katılanların oranı ise yine iki ay ortalaması alındığında yüzde 10 civarında. Hiçbir etkinliğe katılmadım diyenler ise yaklaşık yüzde 70 gibi bir oranla ezici çoğunluğu oluşturuyor. Katılımcılık pratikleri açısından bakıldığında, GfK'nın söz konusu anketine cevap verenlerin yüzde 82’sinin herhangi bir kültür-sanat alanı ile uğraşmadığı görülüyor. Uğraşanlar arasında bir enstrüman çalan ya da çalmayı öğrenenler yüzde 7 oranındayken, resim veya heykel kursuna gidenler yüzde 4, tiyatro oyunculuğu yapanlar ya da oyunculuk kursuna devam edenler yüzde 3 oranında. GfK odak grup görüşmesine katılan bir izleyicinin de vurguladığı gibi, birçok kişi için kültürel hayata katılımın ön koşulu bir maddi birikime sahip olma gerekliliği. Yapılan görüşmelerde bilet fiyatlarının yüksekliği bir engel olarak belirtiliyor. -Kültür-sanat etkinlikleriyle daha fazla ilgilenmenizde dönüm noktası ne oldu? Para kazanmaya başlamam. Neden bu etkinliklere daha sık gidiyorsunuz? Bütün AVM’lerde var. Sinemanın tarz sıkıntısı yok. Maddi olarak da bana daha uygun. Konser ücretinden daha uygun oluyor. Yorumlayabileceğim şeyleri seviyorum, bir sergiye gittiğimde karşımdaki eseri yorumlayamam, daha somut şeyleri seviyorum. İKSV'nin raporuna göre ayrıca, ücretsiz gerçekleştirilen kültür-sanat etkinliklerinin “niteliksiz” olacağına dair yaygın bir düşüncenin de mevcut olduğu vurgulanıyor. Raporda şu ifadelere yer veriliyor: "Kurumların düzenledikleri ücretsiz etkinlikleri de en az ücretliler kadar özenli ve nitelikli kılmaları bu yargıları kalıcı bir şekilde değiştirebilir. Örneğin, GfK’nın yürüttüğü odak gruplardan çıkan sonuçlara göre İKSV’nin festivaller kapsamında Kadıköy Belediyesi’yle yaptığı işbirliği sonucu parklarda gerçekleştirdiği ücretsiz konserlerle ilgili algı olumlu. İzleyicilerin bu etkinliklere katılım sıklığı da yüksek" Raporda “Youtube Türkiye Kullanıcı Profili Araştırması 2016” sonuçlarına değiniliyor. Araştırmaya göre, internet kullanıcıları arasında 45 yaş üstündeki her iki kişiden biri ve 55 yaş üstündeki her dört kişiden biri YouTube’u her gün ziyaret ediyor. Raporda şu ifadelere yer veriliyor: "Bu alanda benzeri araştırmalar da dijital teknolojileri kullanma oranının Türkiye’de her geçen yıl katlanarak arttığını gösteriyor. Kültürsanat kurumlarının da neredeyse hepsi dijital teknolojileri gelecekteki iletişim stratejilerinin merkezinde konumluyor. Kültür kurumları açısından, yeni medya ve çevrimiçi servislerin gelişimi, toplumun farklı kitlelerine daha hızlı şekilde erişmeyi mümkün kılıyor. İzleyicilerine dair bilgilere ulaşmaları ve takip etmeleri, (kişisel verilerin gizliliği kapsamında izleyicilerin rızasını aldıkları takdirde) kurumlara kitlelerini yakından tanıma ve takip etme şansı veriyor. Benzer şekilde bu teknolojiler izleyicilere de kültür-sanata ulaşmanın yeni yollarını sunuyor. İzleyicilerin dijital ortamla etkileşimi beş ayrı kategoride inceleniyor: • Yeni etkinlikleri keşfetmek, var olan imkânları araştırmak ve hangi etkinliğe katılacağına karar vermek, • Yeni yeti ve bilgiler edinmek (örneğin bir sanatçının hayatı hakkında bilgi edinmek), • Bir sanatsal işi çevrimiçi olarak görmek, • İçerik, deneyim ve fikir paylaşımı için interneti kullanmak, • İnterneti yaratıcı süreçler için kullanmak. Dolayısıyla kültür-sanatın hem ölçümü hem de sunumunda dijital teknolojilerin izleyicilere sunduğu bu çok boyutlu dünyayı dikkate almak gerekiyor. Özellikle belirli konularda derinleşmek isteyen sanatseverler için müzelerin ve araştırma merkezlerinin koleksiyonları ve arşivleri benzersiz bir imkân sunuyor. Bu koleksiyonların çoğuna her an ve her yerden çevrimiçi bir şekilde erişmek mümkün. Neyi, ne kadar ve hangi yollarla paylaşacakları kurumların inisiyatifinde olmakla birlikte, zengin içeriğe sahip periyodik paylaşımlar takipçi kitlesini artırma potansiyeli taşıyor" BAFTA ödüllerinde La La Land 5 ödülle geceye damga vurdu
İngiliz Akademisi Film Ödülleri (BAFTA) Londra'daki görkemli bir törenle sahiplerini buldu. Hollywood müzikallerinin altın çağını hatırlatan 'La La Land' (Aşıklar Şehri) 5 dalda ödül alırken, 'I, Daniel Blake' ile 'Manchester by the Sea' filmleri de öne çıkan filmler oldular. 'La La Land' En İyi Film, En İyi Yönetmen, En İyi Kadın Oyuncu, En İyi Müzik ve En İyi Görüntü Yönetmeni ödüllerini kazandı. Yönetmen Damien Chazelle, En İyi Yönetmen ödülünü alırken yaptığı konuşmada orada olmanın "inanılmaz bir onur" olduğunu söyledi. La La Land filminde oyuncu olmak isteyen bir kadını canlandıran Emma Stone, En İyi Kadın Oyuncu ödülünü alırken siyasete de değindi. Londra'daki tarihi Royal Albert Hall konser salonunda düzenlenen törende Stone "Ayrıştırıcı bir zamanda Bafta sayesinde bir araya gelerek, olumlu olanı kutlamamız bence çok özel" dedi. 'La La Land' iki hafta sonra yapılacak Oscar ödül töreninde de 14 dalda aday. En İyi Erkek Oyuncu ödülü ise Amerikan draması olan 'Manchester By The Sea' filmindeki performansı nedeniyle Casey Affleck'e gitti. Abisinin ölümü üzerine yeğenine bakmak zorunda kalan bir adamın hikayesini anlatan 'Manchester By The Sea' filmi aynı zamanda En İyi Senaryo ödülünün de sahibi oldu. Ken Loach'un yönetmenliğini yaptığı 'I, Daniel Blake' filmi ise En İyi İngiliz filmi seçildi. 80 yaşındaki oyuncu, teşekkür konuşmasında İngiltere hükümetine yüklendi. Yarı belgesel filminde bir marangozun kalp krizi sonrası gereken tedaviye ulaşmakta yaşadığı zorlukları anlatan Loach, filminin "En korunmasız ve en yoksul insanların bu hükümetin utanç verici katı zulmüyle karşılaştıklarını gösterdiğini" söyledi. BBCTürkçe Kapatılan tiyatronun oyuncuları Amed Şehir Tiyatrosu'nu kurdu
Sözleşmeleri yenilenmeyen ve görevlerine son verilen Diyarbakır Şehir Tiyatrosu oyuncuları, "Şanoya Bajêr ya Amedê (Amed Şehir Tiyatrosu)" adıyla yeni bir sahne kurdular. Eski ismi Diyarbakır Sanat Merkezi olan ve uzun zamandır atıl olan mekân bundan sonra Amed Şehir Tiyatrosu sahnesi olarak devam edecek. BBC Türkçe'den Hatice Kamer'in haberine göre, Şehir Tiyatrosu sahnesinin ilk gösterimi de yine aynı ekibin oyuncularından Özcan Ateş'in "Dawiya Dawi ( En Sonunda) adıyla hazırladığı Kürtçe stand up gösterisi oldu. Ateş, şehir tiyatrosu döneminde başından geçen komik ve ironik olayları mizahi bir dille anlattığı gösterimi izleyiciler tarafından tam not aldı. Tiyatroyla birlikte mekânın galeri bölümü de gazeteci Zehra Doğan'ın "141" adlı ilk kişisel resim sergisine ev sahipliği yapıyor. Mekânı baştan sona kısa bir sürede yenileyen tiyatrocular, kayyumun işlerine son vermesinden sonra alternatifsiz olmadıklarını göstermek adına bir araya geldiklerini ifade ettiler. Gösteriden sonra oyuncular adına konuşma yapan Berfin Emektar, "Sahneler hep bizimdi" diyerek hazırladıkları ortak basın metinini okudu. "Taşı ilk yontan da bizdik, toprağımızı, aşımızı korumak için ilk cenk eden de. İlk büyücüler de bizlerdik, hakikat yolunda ilk dervişler de. İlk ninnileri de biz söyledik yeni doğanlara, hayata veda edenlere ağıtları da biz yaktık. Aşkları yazan da biziz, yaşayan da. Zulme uğrayan hep ilkin biz olduk, direnen de yine biz! Spartacus' un destanını bugüne aktaran anlatıcılarıydık. Mehmet Tunçların çığlığına tanık olan da yine biz!" diye konuştu. Zor günlerden geçtiklerini aktaran Emektar, iyi günlerin yakın olduğunu söyleyerek "Hayat biziz sanat biziz" dedi ve şöyle devam etti. Onlar ise, hep saldırdılar ordularıyla, yalanlarıyla, iktidarlarıyla, her şeyi satın alacaklarına inandıkları paralarıyla yarattığımız ne varsa yok etmeye çalıştılar. 5 bin yıldır sahnemizi işgal etmek için cümle şerleriyle hep saldırdılar. Ama başaramadılar. İnsandan hayattan ve sanattan yana tarafsız, ilk insandan bu yana iyiliği ve güzelliği yok etmek isteyen her şeye 'Hayır' diyerek yeni bir dünya var edeceğiz" dedi.  Halil Sezai referandum oyunu şarkıyla açıkladı
O kadar güzelsin ki Nilgün, kuş koysunlar yollarına...
OZAN ÜNER O kadar güzelsin ki Nilgün kuş koysunlar yollarına...13 Şubat 1958 yılında İstanbul'da dünyaya geldi Nilgün Marmara. Ortaokul ve liseyi Kadıköy Maarif Koleji ve Anadolu Lisesi'nde okudu. Yaşamında büyük yer açacağı Boğaziçi Üniversitesi İngiliz Dili ve Edebiyatı bölümüne başladı. Öğrenim hayatında Amerika'lı şair ve yazar Sylvia Plath ile tanıştı. Sylvia Plath'ın 'yalnızlığı' Nilgün Marmara'yı etkilemiş olacak ki tezinde, şiirlerinde ve hayatında 'yalnızlığı' işler. Endüstri mühendisi Kağan Önal ile 1982 yılında evlendi. Önal'ın işinden kaynaklı bir süre Libya'da yaşadılar. Ancak Nilgün Marmara şiir yazmaya devam etmiş. İstanbul'a geldiklerinde Kızıltoprak'taki evleri şairlerin durağı haline geliyor. Ece Ayhan, Cemal Süreya, Tomris Uyar, İlhan Berk ve birçok şair evlerinde misafir olur 'yalnızlıklar' sohbetlerle paylaşılır. Bir sonbahar günü üniversite yıllarında tanıştığı Amerikalı şair Syvia Plath gibi yaşamını kendisi sonlandırır. 13 Ekim 1987'de Kızıltoprak'taki dairesinden aşağıya atlar Nilgün Marmara... Ardından eşine bıraktığı son notta "İstersen daktiloya çekilmiş şiirlerimi bastırabilirsin" diyor ve Nilgün Marmara hayatımıza giriyor.  Yalnızlık Çok yalnızım, mutsuzum Göründüğüm gibi değilim, aslında Karanlıklarda kaybolmuşum ...Bir ışık arıyorum, bir umut arıyorum uzun zamandır Aradıkça batıyorum karanlık kuyulara Kimse duymuyor çığlıklarımı Duyan aldırış etmiyor çekip kurtarmak istemiyor Bense insanların bu ilgisizliği karşısında ilgiye susamışım Ümidimi yitirmişim Biliyorum bir gün dayanamayacak küçük kalbim Arkamı dönüp inandığım güvendiğim herşeye Veda edeceğim. ...  Kuş Koysunlar Yoluna Bir karga bir kediyi öldüresiye bir oyuna davet ediyordu. Hep böyle mi bu? Bir şeyden kaçıyorum bir şeyden, kendimi bulamıyorum dönüp gelip kendime yerleşemiyorum, kendimi bir yer edinemiyorum, kendime bir yer... Kafatasımın içini, bir küçük huzur adına aynalarla kaplattım, ölü ben'im kendini izlesin her yandan, o tuhaf sır içinden! Paniğini kukla yapmış hasta bir çocuğum ben. Oyuncağı panik olan sayın yalnızlık kendi kendine nasıl da eğlenir. Niye izin vermiyorsun yoluna kuş konmasına niye izin vermiyorum yoluma kuş konmasına niye kimseler izin vermez yollarıma kuş konmasına? "Öyle güzelsin ki kuş koysunlar yoluna" bir çocuk demiş.  Kuğu Ezgisi Kuğuların ölüm öncesi ezgileri şiirlerim, Yalpalayan hayatımın kara çarşaflı bekçi gizleri. Ne zamandır ertelediğim her acı, Çıt çıkarıyor artık, başlıyor yeni bir ezgi, -bu şiir - Sendelerken yaşamım ve bilinmez yönlerim, Dost kalmak zorunda bana ve sizlere! Çünkü saldırgan olandan kopmuştur o, uykusunu bölen derin arzudan. Büyüsünü bir içtenlikten alırsa Kendi saf şiddetini yaşar artık, -bu şiir - Kuramadığım güzelliklerin sessiz görünümü, ulaşılamayanın boyun eğen yansısı, Sevda ile seslenir sizlere  Pembe Sevgili Ey, öyleydi o! Kedilik kafesinde yaşardı Kötülük denli gerçekti Dünyaya karşı güler, gülerdi. Pembe sevgili Deliliğin oyuncak odasındaydı. Sanat denli kurmaca gözyaşlarıyla Ağlar, ağlar dünyaya karşı.  Sen Kokuyor Yüzeyi Bedenimin Her Gözeneği Ödünç aldım kokunu kendi tenimde, sen kokuyor yüzeyi bedenimin her gözeneği. Açar açmaz arkı daldı bir bir kelebek içeri, Döndün sandım beyazı görünce, Birleştirerek tenimden yayılan koku ile uçanın sonsuzluk imgesini.  Tutuyorum sevi çanını ellerimde, Vurgusu ben’e dönük, yankısı çocukluğa. Kendi ışıltısı deviniyor kendinde katlanarak doyumu töze doğru yayılıyor başkayla aramızdaki kimsesizliğe.  Şimdi hayır derken sevişiyorum seviyle ben! Grammy 2017 Ödülleri sahiplerini buldu
Dünya müzik sahnesinin en başarılı isimlerini belirleyen Grammy Müzik Ödülleri 2017'yi kazananlar belli oldu. İşte Grammy 2017 Ödüllerini kazananlar: 1. Yılın kaydı Hello-Adele 2. Yılın albümü Adele-25 3. Yılın şarkısı “Hello” - Adele Adkins & Greg Kurstin 4. En iyi yeni sanatçı Chance the Rapper 5. En iyi solo pop performansı “Hello” - Adele 6. En iyi vokal pop albümü "25" - Adele 1. En iyi yeni sanatçı Chance the Rapper 2. En iyi rap performansı “No Problem” - Chance the Rapper Featuring Lil Wayne & 2 Chainz 3. En iyi rap albümü Coloring Book - Chance the Rapper En iyi grup pop performans “Stressed Out" - Twenty One Plots En iyi dans elektronik albüm “Skin” - Flume En iyi alternatif müzik albümü David Bowie - "Blackstar" En iyi enstrümantel albüm “Culcha Vulcha” - Snarky Puppy En iyi metal müzik performansı “Dystopia” - Megadeth En iyi rock albümü “Tell Me I’m Pretty” - Cage the Elephant 1. En iyi R&B performansı “Angel” - Lalah Hathaway 2. En iyi R&B albümü “Lalah Hathaway Live” - Lalah Hathaway En iyi R&B şarkısı “Lake By the Ocean” - Hod David & Musze 1. En iyi urban/çağdaş albüm Lemonade-Beyonce 2. En iyi müzik videosu Beyonce - "Formation" En iyi rap şarkısı “Hotline Bling” - Drake En iyi country solo performansı “My Church” Maren Morris En iyi country ikili/grup performansı “Jolene” - Pentatonix ve Dolly Parton En iyi country şarkısı “Humble and Kind” - Lori McKenna En iyi country albümü “A Sailor’s Guide to Earth” - Sturgill Simpson En iyi yeni nesil albümü “White Sun II” - White Sun 1. En iyi emprovize caz solosu “I’m So Lonesome I Could Cry” - John Scofield 2. En iyi caz enstrümantel albümü “Country for Old Men” - John Scofield En iyi caz vokal albümü “Take Me to the Alley" - Gregory Porter En iyi caz grubu albümü “Presidental Suite: Eight Variations on Freedom” - Ted Nash Big Band En iyi Latin caz albümü “Tribute to Irakere: Live in Marciac” - Chucho Valdés En iyi gospel performansı/şarkısı “God Provides” - Tamela Mann 1. En iyi Hristiyan müziği performansı / şarkısı “Thy Will” - Hillary Scott & the Scott Family 2. En iyi Hristiyan müziği albümü “Love Remains” - Hillary Scott & the Scott Family En iyi gospel albümü “Losing My Religion” - Kirk Franklin Herkes şimdi burada
Yerli sahnenin çiçeği burnunda ekiplerinden Palmiyeler birkaç yıl önce başladığı kariyerini bugünlere taşırken servis ettiği EP’ler ve single çalışmaları üzerinden adını duyurdu. Ekibin ilk uzunçaları II (Venus) ise önceki hafta yayımlandı. Tantana Records aracılığıyla gelen bu albüm yankılı vokallerle, sistem içine sıkışmış şehir hayatını dalgaya alan sözlerle ve Amerikan bağımsız rock tavrını akla getiren sound yapısıyla dikkat çekiyor.“Yalnızlıklara inanmazsın ama bak herkes burada / Kimi her şeyden elini çekmiş / Kimi dünyayı değiştirmiş / Kimi sonsuzluğa inanırken orada gebermiş.” II (Venus) albümünde altı çizilecek birçok söz var ama kaydın iki numarasında ses veren Babaçko şarkısındaki bu sözleri en başa yazmak lazım. Herkesin her şeyi yaptığı ve aslında hiçbir şeyi doğru dürüst yapmadığı dünyada Palmiyeler doğru söylüyor. Bu sözlere eşlik eden enstrüman yönü ise sizi hikayenin derinine çekmeye yetecek kalibrede. Sadece bu şarkı değil tüm albümde farklı dönemlerin ve farklı janrların bir araya gelmesiyle oluşan sound var. Söylemem gerekir ki son derece etkileyici bir sound bu. Senden Haber Yok, Karbeyaz, Venüs’ten Dönüş, Paramparça… Gözlerinizi tabelalardan ayırın ve yolun keyfini çıkarın. Hangi şarkıyı dinlerseniz dinleyin aynı yolda olduğunuzu biliyorsunuz çünkü. 70’lerin disco havası, soul kafalarında dolaşan elektrik gitar geçişleri, modern indie müziğinin olmazsa olması synthpop efekleri II (Venus) boyunca peşimizdeler. Palmiyeler’in bu ilk albümü The War on Drugs, Kurt Vile, Tame Impala, Fleet Foxes ve Cage the Elephant gibi isimleri hatırlattı bana. Grubun müziği buralara uzak değil. Bu ekipleri sevenler Palmiyeler’in müziğini kendilerine yakın bulacaklardır. Mertcan Mertbilek, Tarık Töre, Rana Uludağ ve Barış Konyalı’dan oluşan Palmiyeler’in ilk albümü II (Venus) toplam dokuz şarkıdan oluşuyor. Her şeyin otuz dakikada olup bittiği bu çalışma yerli sahnede atılmış klas bir adımdır. Palmiyeler’i ve onların bu ilk albümlerini bir yere not edin.  John Wick 2: Yeraltı mitolojisi
Adrenalin yüklü saf keyif sineması sunan John Wick’in bu devam filminde olması gereken her şey yine var, bu ikinci bölüm daha aksiyon yüklü ve daha heyecan dolu. John Wick filmlerini bu kadar iyi yapan faktör kuşkusuz Keeanu Reeves’in doğuştan gelen karizması, olgun ve yalnız adam duruşu. Yoksa boğuk bir sesle ‘Onu öldüreceğim, onların hepsini öldüreceğim’ gibi cümleler söyleyen bir karakteri bu kadar iyi satabilecek başka bir aktör düşünemiyorum. Film ilk bölümün sonunda açık kalan eski hesabını tamamlayarak başlıyor. Emekli olup huzurlu bir hayat kurmak isteyen John Wick’e eski meslektaşları izin vermiyor. Bir patrona bir kan mührü sözü olan Wick bu antlaşmayı da sonlandırmak için işe koyulmak zorunda kalıyor.Wick dünyasının mitolojisi Kanı ile bir söz mührü vermenin ne demek olduğunu öğrenerek John Wick mitolojik dünyasının aslında ne kadar geniş olduğunu görüyoruz. İlk filmden öğrendiğimiz dokunulmazlık kazanılan kutsal Continental çevresinde kurulan bu mitolojik yeraltı dünyasının düzeni ve kuralları bu bölümde daha da açılıyor. Bu organizasyonun politik alt yapısı ile ağlarının sadece Amerika ile sınırlı olmayan devasa bir yeraltı suç dünyası olduğunu anlıyoruz. Gelişen bu dünya ile John Wick karakteri de genişliyor. Keanu Reeves’in The Matrix’teki rol arkadaşı Laurence Fishburne, Bowery King karakteri ile bu bölümde Wick dünyasına yeni bir boyut katıyor. Fantastik yeraltı dünyasının farklı tarzda bir patronu olan Bowery King evsizler gibi giyinen, onlar gibi yaşayan son derece entelektüel biri ve kendi tarzında insanlardan oluşan bir ekip ile büyük bir mühimmata sahip. Hâlâ gizemini koruyan bu karakteri ve var olanın alternatifi gibi duran bu farklı yeraltı dünyasını da serinin üçüncü bölümünde daha net anlayacağımıza eminim. Wick’in motivasyonu İlk filmde John Wick’in yaptıklarının motivasyonu çok netti ve bir o kadar da duygusaldı. Bu bölümde ise Wick’in motivasyonu mecburen birazcık zorlanmış gibi, duygusal açıdan orada oluşunun etkisi ilk filmdeki kadar güçlü değil. İlk filmde John Wick’in karısının ölümü ve köpeğinin öldürülmesi üzerine, peşine düştüğü intikam, karakter yaratma sürecinde o kadar işlevseldi ki tüm film boyunca köpeği uğruna kötü adamları öldürmesinde bu karakterin kayıtsızca yanında durmanızı sağlamıştı. Daha doğrusu intikamını şiddetle almasından dolayı mutlu olmuştuk. Bu filmde artık sakin bir hayata geçmek isteyen John Wick’in kendisine kurulan tuzağı aşması ve uğradığı ihaneti bertaraf etmesi için, motivasyonu ilk filmdeki kadar net bulmasak da, kendisine yine yeşil kart veriyoruz. Ve bu sayede artan aksiyona doyuyoruz.Dublörlere saygı Filmin profesyonel koreografi ile kurgulanan dövüş ve iç mekan silahlı çatışma sahneleri insanda hayranlık uyandırıyor. Son derece fazla şiddet içerse de harika olduğunu düşündürtüyor. Dövüşlerde Keanu Reeves’in bazı hareketlerini tekrarladığını görmek o sahneye inanılmaz gerçeklik katıyor. İlk filmden sonra oyuncunun internete düşen dövüş eğitim videolarını izlerseniz bu role kendini nasıl adadığını anlarsınız. Evet, filmde o çatıdan bu çatıya zıplayan insanlar, helikopterden atlayan, havada uçan insanlar yok. Savaş dövüşleri eğitmeni ve eski dövüş dublörü olan Chad Stahelski’nin yönetmen oluşunun etkisi bu noktada kendini gösteriyor ve kamera önünde onlarca dublör ve aktörle gerçekleşen kol kola el ele boğaz boğaza dövüş sahneleri bu sayede bu kadar başarılı oluyor.Büyük taştan surat İkinci bölümün Buster Keaton (1895-1966) filminden siyah beyaz akrobatik aksiyon görüntüleriyle açılması rastlantısal değil. Filmin, tehlikeli sahneler dublörlerine olan hayranlığını göstermenin etkileyici bir yolu. Amerikalı sessiz film oyuncusu, yönetmeni, senaristi olan Keaton hayatını tehlikeye attığı sahneler ile çok ünlü. Hatta rol arkadaşları yerine tehlikeli sahnelerde rol almışlığı bile var. Sherlock Jr. filminde su kulesinden düşmüş ve boynunu kırmış oyuncunun bu gerçeği bu olaydan 10 yıl sonra fark etmiş olması ve senelerce şiddetli baş ağrıları içinde yaşamış olması dilden dile dolaşan bir hikâyedir. Hiç değişmeyen ifadesiz yüzü sebebiyle Büyük Taştan Surat lakabıyla anılmaktadır. John Wick’in taştan suratı gibi... İlki kadar iyi, aynı zamanda ilkinden daha iyi olabilen John Wick 2 her açıdan muhteşem. Senenin bu en karizmatik kahramanlı, en kaliteli saf sinema sunan aksiyonunu kaçırmayın. John Lennon ve Yoko Ono'nun mücadelesini anlatan film yolda
Türkiye sanata saldırı ve sansürde ilk 10’da
Danimarka merkezli ifade özgürlüğü organizasyonu Freemuse tarafından her yıl açıklanan sanata ve sanatçılara yönelik sansür, saldırı ve hak ihlalleri raporuna göre Türkiye, en sansürcü ilk 10 ülkeden yedincisi. Raporda Türkiye’nin sanatsal ifade özgürlüğü konusunda ciddi hak ihlallerinin yaşandığı ülkeler sıralamasında 2015’e göre altı sıra yukarı çıkarak yedinci sıraya geçtiği belirtilirken, sanata yönelik esas baskının OHAL koşullarında yaşandığının altı çizildi. Raporun Türkiye’yle ilgili bölümünde: “Türkiye 2015’te 12’nci sıradayken 2016’da 13 teyit edilmiş sansür vakasıyla yedinci sıraya yükseldi” denildi. 2016’da sanatsal ifade özgürlüğüne yönelik 23 ciddi hak ihlalinin yaşandığı belirtilirken, 11 sanatçının hapiste olduğu, üç sanatçıya ve sanat eserine saldırı düzenlendiği, iki sanatçının da tehdit edildiği ifade edildi. 2016’da sanata yönelik sansür girişimlerinin bir önceki yıla kıyasla sekiz tane artarak 13’e yükseldiği belirtilen raporda, hapisteki sanatçı sayısının ikiden 11’e yükselmiş olması ‘endişe verici bir artış’ diye nitelendi. Dünyanın ilk uzun metraj yağlı boya filmi: Vincent’i Sevmek
BEDİA AYANOĞLU / Gaia Dergi Breakthru Films, dünyanın ilk uzun metraj yağlı boya animasyon filmi için çalışmaya başladı. Vincent Van Gogh’un hayatının anlatılacağı filmin fragmanı, dönüm noktası niteliğindeki filmle ilgili merak ettiklerimize kısa bir ışık tutuyor. “Vincent’i Sevmek“, yalnızca Vincent Van Gogh’un eserlerini hayata geçirmiyor, aynı zamanda sanatçının hayatını ve ölümünü, eserlerindeki karakterlerle olan hayali görüşmelerle anlatıyor. 56 bin tabloya ihtiyaç duyuluyor Filmde, bir sonraki her kare için ressamın fırçasından eklenmiş hareketlerden oluşan yeni bir yağlı boya tekniği kullanılacak. Şimdiye kadar 100’den fazla sanatçının yer aldığı ve 56 bin tablonun ihtiyaç duyulduğu film Dorota Kobiela ve Hugh Welchman tarafından yönetiliyor. Filmin resmi sitesinde yer alan bilgilere göre 42 tablo satışa hazır hale getirilmiş ve seçilen diğer tablolar da ileride satışa hazır hale getirilecek. Filmdeki karakterler ise Vincent Van Gogh’un tablolarına benzetilecek şekilde hazırlanmış veya yeşil ekran önünde canlı görüntüleme sistemleri kullanılarak tablolarla birleştirilmiş.   HAZİRAN'dan referandum şarkısı: Köle olmaz sana benden!
Ortadoğulu belgeselciler !f İstanbul’da buluşuyor!
16. !f İstanbul Bağımsız Filmler Festivali’nin başlamasına sayılı günler kaldı. Bu yıl ‘iyileştiren şeyler’ temasıyla sinemaseverleri ağırlayacak olan festivalin bu yılki yeniliklerinden biri de 22-23 Şubat tarihlerinde Soho House İstanbul’da gerçekleşecek !f Doc Lab, Türkiye’den ve Ortadoğu’dan belgesel yönetmenlerini bir araya getiriyor. !f İstanbul’un “bir soluklanma ve rahatlama ânı, destek ve güç veren bir ortamda birlikte geçirilecek bir zaman aralığı” olarak tanımladığı !f Doc Lab, yönetmenlerin hem birbirleriyle ve hem de uluslararası destek ağıyla daha yakın ilişkiler kurabilmeleri için bir fırsat yaratmayı amaçlıyor. Akıllı telefonlarımızla film çekiyoruz! !f Doc kapsamında ayrıca, 23-26 Şubat tarihlerinde bomontiada Atölye’de ‘Akıllı Telefonla Belgesel Yapmak’ başlıklı bir atölye de düzenlenecek. ‘Annemin Şarkısı’ filmiyle ulusal ve uluslararası pek çok ödül kazanmış Türkiyeli yönetmen Erol Mintaş ile Ürdünlü görüntü yönetmeni, görsel tasarımcı ve senarist Zaid BaQaeen’in yürütücülüğünde gerçekleşecek atölye, ‘Akıllı telefonlarla nasıl bir anlatım dili yaratabiliriz?’, ‘Nasıl hikâyeler anlatabiliriz?’, ‘Güçlü filmler yapabilir miyiz?’, ‘Her gün kullandığımız akıllı telefonlar kendi istediğimiz filmleri, dert edindiğimiz meseleleri bir yerlere bağlı olmadan anlatabilmek için bize ne tür imkânlar sağlıyor?’ sorularının peşine düşecek. 16 Şubat’ta başlıyor Festivali, 16 Şubat’ta İstanbul’da başlayacak ve 2 Mart’ta Ankara’ya ve İzmir’e uğrayarak 5 Mart’ta 16. yaş yolculuğunu tamamlayacak. Bir iktidar biçimi olarak mitomani
Sovyet yönetmen Eisenstein’ın efsanevi filmi Potemkin Zırhlısı’nın (1925) en çarpıcı anlarından biri, askerlerin gemideki kötü koşullara karşı zorba komutanlara isyan ettiği sahnede gemi papazının ölü numarası yaptığı kısımdır. Olaylar başlamadan önce her zamanki gibi iktidarın koltuk değneği olarak çalışan papazın elindeki haç genç denizcilere doğrultulan süngülerin öncüsü gibidir. Olaylar başladıktan sonraysa papaz haçı-maçı bırakıp ölü numarası yapar. Ama sinema tarihinin en akılcı din eleştirisi beş yıl sonra başka bir Sovyet yönetmenden, Yakov Protazonov’dan gelir: 1930 tarihli Prazdnik Svyatogo Yorgena‘da (Aziz Jurgen Günü) Protazanov dinsel kurumların toplum hayatındaki yerini hikâye uydurma gücü üzerinden anlatır. Film, kilise yöneticilerinin Aziz Jurgen adlı uydurma bir din kahramanının hayat hikâyesini popülerleştirmek için yaptırdığı bir ‘film içinde film’le başlar. Aziz Jurgen’in öyküsü İsa hikâyesinin bir versiyonudur; İsa yerine Jurgen, Romalılar yerine İspanyollar, artı şeklinde değil çarpı şeklinde bir çarmıh… En komik sahnelerden birinde ‘film içindeki film’in kaba kurgusunu izleyen kilise babalarını perdede gördükleri ‘kutsal’ karakterlere bakarak istavroz çıkarırken görürüz. Oysa kısa süre önce film setine gitmiş, çekimlere bizzat tanık olmuşlardır; oyuncuların nasıl giyindiğini, nasıl makyaj yaptığını, sahnenin nasıl hazırlandığını, tekrar eden ‘meleğin uçuşu’ çekimleri yüzünden sırtı ağrıyan aktrisin nasıl sızlandığını görmüşlerdir. Hatta bazı sahneler hakkında yönetmene öneride bulunurlar: “Yönetmen Bey! Daha az psikoloji ve daha çok mucize göstermelisiniz!” Tüm bunlara rağmen filmi izlerken kendi yarattıkları bu kurmaca dünya sanki gerçekmiş gibi davranır, ‘kutsal’ görüntüler karşısında saygılarını sunarken halkın da bu büyük yalanı gerçekmiş gibi algılamasını sağlarlar. Sonra gelsin devletin ideolojik aygıtı olarak kurumsallaşmış din, gelsin kilise babalarını zengin eden bağışlar, gelsin kilisenin her dediğini yapan cahil bırakılmış halk… O sırada cezaevinden firar eden uluslararası dolandırıcı Mikael arkadaşı Francis’le birlikte polisten kaçmak için bir yol ararken Kutsal Aziz Jurgen günü kalabalığına girer. Kilisenin nasıl para kazandığını görünce -tezgahlarda satışa sunulan ‘bir tutam Aziz Jurgen saçı’ya da ‘Aziz Jurgen’in gözyaşlarından bir kaç damla’ kutsal ürünler, halkın cebindeki son kuruşu bile hiç düşünmeden kilise kasasına atması vs.- Francis şöyle der: “Mikael, kilitlerle uğraşmaya gerek kalmadan nasıl para kazanılırmış, şunlara bak da öğren!” Sonuçta Mikael ve Francis kilisenin Aziz Jurgen sahtekarlığının bir parçası olurlar. O kutsal günde sanki Aziz Jurgen tanrının yeryüzündeki krallığını yeniden kurmak üzere göklerden iner, kiliseyi ve halkını kutsar, sonra tekrar göğe çıkar -halka sahte bir mucize gösterir, kilise babalarını foyalarını ortaya çıkarmakla tehdit edip paraları alır, bir arabaya atlayıp kaçar. Kendi kurduğunuz yalana yeterince inanırsanız -ya da ‘inanıyormuş gibi’ görünebilirseniz- koskoca halk kitlelerini de kolayca kandırabilirsiniz. Sonra gelsin halkın bilinçli biçimde cahilleştirildiği bir sosyal düzen/sizlik, gelsin akıl dışı iktidar oyunları ve hilafet çıkışları, gelsin dinler tarafından özellikle korunan eski ve yeni saltanat sevdalılarının ülke paylaşımları… Hayır efendim, tabii ki gelmesin, hayır! Karanlığın Elli Tonu: Ve Steele’e yüzük verildi
Elli Ton serisini başlatan ‘Grinin Elli Tonu’ kitabı 125.000.000 (yüz yirmi beş milyon) adet satmış. Rakam inanılmaz büyük. Dünya nüfusunun 64’te biri gibi bir şey. Okuma yazma bilmeyenleri, kitap alacak parası olmayanları, kitabın diline çevrilmediği ülkeleri falan çıkarırsak oran ne hal alır merak ediyorum. ‘Grinin Elli Tonu’, sıradan bir genç kızla bir modern zaman prensinin “ilişkisini” anlatıyordu. Erkeğin, kızın üzerinde tahakküm kurduğu, kızın ise buna hem teslim olup hem de nihayetinde direndiği bir hikayeydi anlatılan. Bu görece “yoksul” kız ve prens masalının özelliği, Mr. Grey’in sadizme merakında yatıyordu. Sadizm ve mazohizm neden bu kadar çekici? Daha netleştirirsek cinsellik alanında erkek sadizmi ve kadın mazohizmi demek lazım çünkü kitaptaki ve dolayısıyla filmdeki ilişki böyle. Hoş milyarder bay Grey’in, bir yayınevinde asistan olan bayan Steele’e sadece cinsellikte değil hayatın her alanında egemen olmaya çalıştığını da söylemek lazım. Anastasia Steele bu girişimlerin kimini püskürtse de, bazılarına da itaat ediyor. Her şey banalleşerek devam ediyor Serinin ikinci filmi ‘Karanlığın Elli Tonu’ adını taşısa da, ilkinden daha hafif bir filmle karşı karşıyayız. İlkinde Ana (stasia) için bilinmeyen bir dünyaya adım atmak söz konusuydu. Heyecanlıydı ve korkuyordu. Yeni film ise eskinin bir tekrarından öte bir şey sunmuyor. Her şey biraz daha banalleşmiş bir şekilde aynen sürüyor. Ana, o filmin sonunda Grey’i terk etmişti. Bu film, Grey’in Ana’yı yeniden kazanma girişimleriyle başlıyor. Doğrusu Ana pek direnmiyor. Yeni dönemin kurallarında uzlaşıp hemen birlikte olmaya başlıyorlar. Yeni kurallara göre “kurallar, cezalandırmalar ve sırlar olmayacak” ilişkide. Ama Grey ve Ana’nın sado-mazo ilişkisi yine de bir şekilde sürecek çünkü sürmese film olmayacak. Christian Grey’in geçmişi yeniden gündeme geliyor. Meğerse Christian Grey, Ana’yı annesi yerine koyarmış. Sadece Ana’yı değil, ilişkiye girdiği bütün kadınları annesi sayarmış. Yine ve yeniden Ödipal karmaşaya hoş geldik! Değişen bir şey yok Grey, uyuşturucudan hayatını kaybeden annesine duyduğu arzu ve öfkeyi birlikte olduğu kadınlara yansıtırmış. Psikolojik derinlik burada sona eriyor fakat. Film soft-porn tabir edilebilecek sevişme sahneleri arasına serpiştirilmiş, pek bir duygu uyandırmayan gelişmelerle sürüyor. Grey’in eski bir kölesi bir süre tehdit oluşturuyor. Ana, asistanlığını yaptığı yayımcının tacizine uğruyor ama sonuçta bu durumdan terfi ederek çıkıyor. Grey ciddi bir kaza geçiriyor ama çizgi filmlerdeki gibi sadece üstü başı kirlenmiş olarak kurtuluyor. Grey’e seksi öğreten bir başka anne figürü olan Elena da bir ara arıza çıkarmaya kalkıyor ama her şey hep tatlıya bağlanıyor. Sonuçta bu bir çizgi film olmasa da filmin reklamlarında da söylediği gibi bir “peri masalı”. Prensin yerini, her şeye kadir bir iş adamı almış o kadar. Sevişme sahnelerine gelince: Görüntülerin zevksiz olduğunu söyleyemem ama bana ilginç gelmediler. Görüntülere eşlik eden müzikler ise can sıkıntımı katladılar. Filmi zor bitirdiğimi söyleyebilirim. Dakota Johnson sıradan ama güzel komşu kızı tipiyle Ana rolünde iyi. Grey’i oynayan Jamie Dornan bana çok kalas geliyor ama asıl kadınlara sormalı. Elena rolünde Kim Basinger ise değerlendirilememiş. Filmin kendisi sormasa da filme gösterilen ilgi daha önce de değindiğim şu soruyu gündeme getiriyor: Neden sadizm ve mazohizm ilgimizi çekiyor? Neden insanların fantazilerini “s/m” ilişkiler süslüyor? Bu dizi neden bu kadar ilgi görüyor? Hepimiz bir tuhaf mıyız? Neyimiz var bizim? *‘Steel’ İngilizcede ‘çelik’ demek HDP’ye 3000 yıl hapis: Bütün suçları konuşmak
Türkiye’de o kadar çok ve üst üste kötü şeyler yaşanıyor ki, her biri tek başına uzun uzun düşünülecek konular, günlerin köpüğü içinde akıp gidiyor.  Bir tsunami felaketi içinde kalınmış gibi… Bir yandan deprem sallantıları sürüyor diğer yandan azgın dalgalar büyüyerek geliyor. İnsanlar ne zaman nereye doğru koşup, kaçacağını ve kurtulacağını bilemiyorlar. Büyük doğa felaketlerinde insanlığın ve insanların bütün umudu arama kurtarma ekiplerine bağlıdır. Toplamsal felaketlerde ise siyasi yapılar, örgütlenmeler, önderlikler öne çıkar. Liderlerin tarihsel önemi de buralarda belli olur. Ülkemiz bir tsunami felaketinin tam ortasındaymış görünümü arzediyor. O kadar çok sarsıntı yaşanıyor ki, “küçük ayrıntılar” gözden kaçabiliyor! Bu “ayrıntıların” başında da HDP’nin durumu geliyor. Türkiye’nin üçüncü büyük Meclis Grubu’na sahip partisi için açılan davalarda 3126 yıl ağır hapis cezası isteniyor. Daha da beteri var: -18 kişi için de ömür boyu hapis cezası talep ediliyor! HDP’nin Eş Genel Başkanları Selahattin Demirtaş ve Figen Yüksekdağ tutuklu olarak cezaevlerinde bulunuyorlar. HDP’li bir milletvekilinin gözaltına alınması, tutuklanması veya adli kontrol şartıyla serbest bırakılması “vakayı adiye” olarak kabul edilebiliyor. HDP’nin seçilmiş belediye başkanları da tutuklu. Sayıları 60’ı geçiyor. Kayyum atanan HDP belediyelerinde halkın yüzde 55’i yüzde 78’inin oyunu alarak seçimi kazanmış başkanlar vardı. Bunun adı ne olabilir? Demokrasi denilebilir mi? AKP kendisiyle ilgili bir tartışma olduğunda her zaman sandık sonuçlarına saygı gösterilmesini isteyegeldi. Geldi, geldi devletin eski yerinde durdu. Kürtlerin oylarını bir kalemde sildi, attı. Haklarında toplam olarak 3126 yıl+18 ömür boyu ağır hapis cezası istenen milletvekilleri için iddia makamı bütün verilerini konuşma metinlerinden topladılar. “Orada yaptığı konuşma, burada yaptığı basın açıklaması…” Milletvekili ne için seçiliyor? Eğer konuşamayacaksa seçime girmesinin bir anlamı olabilir mi? HDP’lilerin hapiste olmaları sadece bu partinin sorunu şeklinde kabul edilerek demokrasi mücadelesi verilemez. Referandum süreci HDP’lilerin tahliyesini içermelidir. Üçüncü parti demir parmaklıkların ardında bırakılarak yapılan halk oylaması gerçekçi olamaz. Tarihsel olarak Türklerin Anadolu’ya gelişi 1071 olarak kabul ediliyor. Henüz 1000 yıl olmadı. Şimdi durup düşünelim HDP’ye istenen 3000 yılın ne anlama geldiğini bir kez daha… HDP’li parlamenterlerin yaptıkları ortada: -Bütün suçları konuşmak! *** Türkiye’nin beyni oyuluyor! Her askeri darbe, yapıldığı ülkeyi toplumu geriye götürür. Bu tespit yaşanmışlıklardan ortaya çıkmıştır. Bütün dünyada bilimsel olarak da kabul görür. Askeri darbelerle kendini kurtarmış bir ülke yoktur. Tersine askeri darbe gören ülkelerin başları daha büyük belalara giriyor. Bu tezin en sıcak örneklerini yaşayan ülkelerden biri de Türkiye’dir. Darbeci askerler işbaşına gelirken kısa sürede “demokrasiye geçirip” gidecekleri sözünü veriyorlardı. Dediklerini yapıyorlardı! Demokrasimiz bu yüzden delik deşik oldu. 2016’nın 15 Temmuz’unda bir ilk yaşadık. Askeri darbe yapılamadı! Demokrasi kazandı!?? Fakat darbecilerin yapacaklarının bin beteri bu topluma reva görüldü. Darbeciler imha edilmesi gereken birinci hedef olarak neyi seçmişlerse o noktalar darmadağın edildi. Bunların başında da üniversite geliyor. 15 Temmuz adeta bir manivelanın kolu işlevine büründü. Milli birlik ve beraberlik ruhu içinde TBMM’de onaylanan OHAL kanunu sayesinde Türkiye Cumhuriyet’inin 93 yılda biriktirdiği ne varsa tarumar edildi, ediliyor. En fazla da üniversiteler. Bilim dünyasının bir insanı bin bir emekle yetişiyor. Sürekli olarak okuyup, araştırıp, yazarak tezlerini ve kendilerini geliştiriyorlar. Bedeli yıllarla ölçülebilir ancak. Bir KHK ile kürsülerinden savrulup atılanların derdi istihdam değildir. Ülkenin geleceğidir onlar. İleriki yıllarda bugünlerin tarihi yazılırken mutlaka şu tespit yapılacaktır: -Türkiye’nin beynini oyma operasyonu! *** Bafra Edebiyat Nöbeti Yukarıdaki satırları okuyup da bu sütundan ayrılmayanlar için biraz da iç açıcı haberler vermeliyim. Bu ülke de hiç mi iyi bir şey olmuyor, diye soranlaradır aşağıdaki satırlar… İki ayda bir yayınlanan kültür ve sanat dergisi “Edebiyat Nöbeti” 9. sayısını yayınladı. Derginin en dikkat çekici özelliği Samsun’un Bafra ilçesinde yayınlanıp bütün Türkiye’ye dağıtımının yapılması… Bir ilçede bu çapta yayın yapan bir başka dergi daha var mıdır, bilemiyorum. Edebiyat Nöbeti’nin Genel Yayın Yönetmeni Celal Karaca “yok” diyor: -Biz ilçe merkezli çıkan tek kültür sanat dergisiyiz! Son sayısı Ocak-Şubat 2017’yi yayımlayan dergi Hasan Kıyafet’in “Uzaylı Komünist” adlı öyküsüyle başlıyor. Attila Aşut ustanın “Ölme Biçimleri” adlı neşeli şiiriyle devam ediyor. Son sayfaları ise 2016’da kaybettiğimiz kültür sanat insanlarına ayrılmış. Bakınca birden ürperiyorsunuz. Bu kadar çok muydu? Vedat Türkali, Nail Güreli, Tarık Akan, Ahmet Oktay, Tanju Gürsu, Bertan Onaran, Giovanni Scongnamilla, Mete Akyol ve daha niceleri… Edebiyat Nöbeti her sayıda seçtiği sanatçı için dosya yayınlıyor. Kimi çok ünlü oluyor, kimini yakın çevresi tanıyıp biliyor. Dergi yayımlanınca hepimiz seviniyoruz. Bu sayıda da Abdullah Neyzar Karahan dosyası var. Ayhan Çıkın onu tanımlarken diyor ki:-Karahan bir şiir bahçesidir! Bu geniş şiir bahçesi Edebiyat Nöbeti’nde enine boyuna yer alıyor. Antika ve nostalji tutkunları 10-14 Şubat'ta festivalde buluşuyor
Antikaya olan ilgiyi arttırmayı ve özellikle gençlerin dikkatini çekmeyi hedefleyen Tüm Antikacılar ve Sahaflar Derneği, festival düzenliyor. 10-14 Şubat tarihleri arasında Beşiktaş Deniz Müzesi’nde düzenlenecek “2. Beşiktaş Antika ve Nostalji Festivali” tarihi objeler ile meraklıların buluşmasına ev sahipliği yapacak. Girişin ücretsiz olacağı festival kapsamında kurulacak stantlarda özellikle makul fiyatlarla sahip olunabilecek antika ve nostaljik eserler satışa sunulacak. Uygun fiyatlarla edinilecek antikaların aynı zamanda çok anlamlı bir hediyeye dönüşebileceğini belirten Tüm Antikacılar ve Sahaflar Derneği yetkilileri, “Kurulacak stantlarda bir döneme damgasını vuran plaklar, eski gazeteler, Avrupa ve Osmanlı antikalar, fotoğraf makineleri, fincan takımları, tespihler ve nadide takılar gibi zevkli ürünler de yer alacak. Festivalimiz, Sevgililer Günü için farklı, tarihi olan ve yaşanmışlıkları içinde barındıran bir hediye vermek isteyenler için de alternatif olacak” dedi. Beşiktaş Deniz Müzesi’ndeki şenlik 10.00 – 20.00 saatleri arasında ziyaret edebilecek. (212) 249 52 88 Ceylan Ertem'den merakla beklenen yeni albüm 'Yine de Amin' çıktı!
Son zamanların çok sevilen şarkılarına imza atan ve adından sıkça söz ettiren müzisyen Ceylan Ertem beşinci stüdyo albümü 'Yine de Amin'i müzikseverlerle buluşturdu. 11 şarkı ve 1 remix'in yer aldığı albümün albümün kayıtları 2016 Kasım ayı içinde, Gaziantep’teki Gaziantep Üniversitesi’ne ait Mavera Kongre ve Sanat Merkezi’nin konser salonunda canlı çalınarak gerçekleştirildi. Volkan Öktem,Alp Ersönmez, Adem Gülşen, İstanbul Strings gibi Türkiye’nin birbirinden yetenekli müzisyenlerinden kurulu 25 kişilik kadro Gaziantep’teki konser salonunda 5 gün boyunca “Yine de Amin”in oluşmasında emek verdi. Albüm adını, genç şair Sinem Sal’ın şiir kitabından alıyor. “Yine De Amin”in aranjörleri arasında Cenk Erdoğan, Can Güngör, Cihan Mürtezaoğlu, Steven Kamperman ve Tunç Çakır bulunuyor. Albümün miksleri Berk Kula, mastering’i ise Alex Psaroudakis tarafından hazırlandı. Albüm fotoğrafları için Aytekin Yalçın’ın objektifinin karşısına geçen Ceyl’an Ertem’in albüm kapak görseli ise ünlü Türk ressam Taner Ceylan’ın 2012 yılına ait “Ten Kafesi (Cage of Flesh)” ismini verdiği tuval üzerine yağlıboya eseri oldu. SILA VE YILDIZ TİLBE ŞARKILARI DA ALBÜMDE “Amansız Gücenik” albümünde Ceyl’an Ertem’e orjinal bir şarkı olan“Kahroloji”yi ve eski bir şarkısı olan “El Adamı”nı hediye eden Yıldız Tilbe,“Yine de Amin”de de yepyeni bir şarkısını armağan ederek bu çok sevgi ve ilgi gören Ertem-Tilbe birlikteliğinin devamını sağlamış oldu. Albümde “Hiçbir Şeyimsin” adlı şarkının Tunç Çakır tarafından hazırlanan remix versiyonu da yer alıyor. Albümün bir diğer sürprizi ise “Esmer” ve “Kovdum” isimleri ile albümde yer alan iki şarkının, Türk pop müziğinin başarılı şarkı yazarı ve yorumcusu “Sıla” imzası taşıyor olması. Sözü ve bestesiyle Sıla’nın duygulu kaleminden dökülenler, Ceyl’an Ertem’in özel yorumuyla dinleyiciyle buluşuyor. “Yine de Amin”, bugün tüm dijital platformlarda ve müzik marketlerde. Ayrıca albümün çıkış şarkısı olan sözü Ceyl’an Ertem bestesi Ceyl’an Ertem veCenk Erdoğan imzası taşıyan “Efsunlu Dünya”nın klibi de yakında sanatçının Vevo kanalında ve tüm müzik kanallarında... 18 Şubat’ta “Yine de Amin” albümünün konserlerine İzmir Container’de başlayacak sanatçı, 21-22 Şubat tarihlerinde Babylon’da dinleyiciyle buluşacak.  "Bu karanlıktan ancak el tutuşa tutuşa çıkabileceğiz"
 Yordam Kitap'tan yayımlanan KHK ile görevlerinden ihraç edilen 330 akademisyen için destek açıklaması geldi. Dayanışma vurgusu yapılan mesajda "Bu karanlıktan ancak el tutuşa tutuşa çıkabileceğiz" denildi. Yordam Kitap'ın açıklaması şu şekilde: “El tutuşa tutuşa…” Üniversitelerden atılan akademisyenlerin yanındayız! 2016 Ocak ayından beri üniversitelerden atılan akademisyen sayısı dört binlere ulaştı. Bunun son halkasını, birkaç gün önce yayınlanan KHK ile Ankara Üniversitesi’nden sayısı yüzü bulan akademisyenin atılması oluşturdu. Bu yolla düşünce ve kültür dünyasının çoraklaştırılıp kurutulduğunu, baskılanarak yok edilmeye çalışıldığını düşünüyoruz. Bunu yapan kör karanlığın dün karşısındaydık, bugün de karşısındayız. Saldırıları sadece saldırının muhatabı olan kişilere değil, tüm topluma yönelik bir saldırı olarak algılıyoruz. Yordam Kitap olarak, yayına hazırlamakta olduğumuz Makroekonomi ve Mikroekonomi kitaplarının tüm gelirini, daha önce görevlerinden atılan akademisyenler için, çevirmenler kurulu tarafından belirlenecek bir dayanışma fonuna aktaracağımızı 14 Ekim 2016 tarihinde sosyal medya hesaplarımızdan duyurmuştuk. İngiliz yayınevi Pluto Press tarafından yayınlanmış olan Makroekonomi ve Mikroekonomi kitaplarının bu basımından ne Pluto Press, ne kitapların yazarları Ben Fine ve Ourania Dimakou, ne de Yordam Kitap bir kazanç elde edecekti. Kitapların bu basımına Türkiyeli pek çok akademisyen, çeviri ve redaksiyon alanında hiçbir kazanç beklemeksizin katkıda bulunacaktı. Bu akademisyenlerden çoğu, meslektaşlarıyla dayanışmak üzere, harıl harıl çeviri ve redaksiyon yaparken, yeni yayınlanan KHK’nın hedefi oldu. Bu karanlıktan ancak el tutuşa tutuşa çıkabileceğiz. Bu dayanışma kampanyasına öncülük eden ve meslektaşlarına ellerini uzatan Prof. Dr. Ahmet Haşim KÖSE ve Doç. Dr. Benan ERES başta olmak üzere, redaksiyon ve çeviri alanında kitaba emek veren bir grup akademisyen üniversitelerinden atıldılar. Makroekonomi ve Mikroekonomi adlı kitapları, önümüzdeki bahar aylarında yayınlayıp okurlarla buluşturacağımızı duyuruyoruz. Herkesin kendi alanında yapabileceği şeyler olduğunu biliyor ve Yordam Kitap olarak, herkesi dayanışmaya davet ediyoruz. Bu karanlıktan ancak el tutuşa tutuşa çıkabileceğiz. Yordam Kitap Yitik Ülke’den ‘Zülfü Livaneli Edebiyatı’
Hayır diyen hayaletler korkunçtur
Hiç dinmeyen imge sağanakları; dineceğe de pek benzemiyor, artıyor giderek; bardaktan boşanırcasına imge yağıyor üzerimize. Gün içinde sayısız imgeye maruz kaldıktan sonra gece kafamızı yastığa koyduğumuzda da imgelerin hayaletleriyle boğuşmak zorunda kalıyoruz. Oysa imgenin zayıf ve kırılgan olduğu öğretilmişti bize. Kavramın ya da varlığın karşısında imge nedir ki? Bir suret, bir kopya. Varlığın bir anlık görüntüsü. Geçerken gözümüze takılmış gerçekliğin zihindeki bir tortusu. Ama kavram öyle mi? Bir nesneyi tüm boyutlarıyla sarıp sarmalamak; imgenin zamansal ve mekânsal geçiciliği karşısında nesnenin kalıcı olarak kucaklanması. İmge ile kavram arası Felsefe kavramlar yaratır ve kavramla imge arasındaki ayrımda üstünlük kavrama verilmiştir; etkin olanın edilgin olana üstünlüğü. İmge, mekân ve zaman içinde algıladığımız herhangi bir tekil nesnenin bizdeki tekil izlenimidir; oysa kavram bir duyusal izlenim değil, bir tasarımdır. Bu yüzden tekil bir şeyin imgesi ile tekil bir şeyin kavramı farklıdır. İmge ile kavram arasındaki fark, özellikle genel kavramlar söz konusu olduğunda daha da belirginleşir. Bir genel kavramı, algıladığımız tek tek nesnelerdeki ortak özellikleri birleştirerek zihnimizde kurarız. Kavram zihinsel bir etkinlikle meydana getirilen, kurulan birşey olmasına karşın, imge edilgin duyusal bir izlenim olarak kalacaktır. “Kavram” Türkçe’de de, Batı dillerinde de kavramak fiilinden geliyor (Lat: con-cipere: kavramak, sarıp sarmalamak, kucaklamak: conceptus: kavram). Kavramak ediminde, bir “şey”i sarıp sarmalamak, kucaklamak, onu dört bir yandan kuşatmak söz konusu. O halde kavram, bir şeyin zihindeki tasarımıdır, bir fikirdir. Düşünülen bir şeydir. Kavram, etkin bir yaratma eylemi, imgeyse edilgin bir yansıma. Ve “Batı felsefesi tarihi… imgeyi eksik bir varlık, bir suret, bir kopya, daha az gerçekliğe sahip ikinci bir şey olarak ele alır. İmge aynı zamanda şeyleri yalıtarak onların bir yanılsaması, bir görüntüsü, yanıltıcı bir peçe olur” (Louis Marin, İmgenin İktidarları, Dost). İmge öylesine yanıltıcıdır ki bir temsil olarak varlığın yerine geçtiğinde imgeyi varlık sanabiliriz ve varlık imgeyi taklit etmeye başlamıştır. Varlığın bir anlık görüntüsü günümüzde varlıktan daha kudretli hale gelmiştir. İmgenin iktidarı İmge varlığın, kavramın yerine geçtikçe, yüzeysel bir iz olarak tüm yaşamı belirliyor ve varlık silik bir gölgeye dönüşmüştür. Artık varlığı ya da varlığı kuşatan kavramını düşünmüyoruz bile; selfie çubuklarıyla kendi üzerine kapanmış varlık, durmadan kendi imgesini üretip çoğalttıkça imgesel bir varoluşa sıkışmıştır. Ve varlık geri çekilirken, sadece imgeleri dolaşıyor ortalıkta ve değişip dönüşen varlık değil, imgeleridir. Varlığın başkalaşım geçirererek başka bir şeye dönüşme süreci ertelenmiş, bu sürecin yerini imgelerin başkalaşımı almıştır. Kafka’daki Gregor Samsa’nın böcek oluşu, varlık düzeyinde değil, imge düzeyinde yaşanıyor şimdi ve imge ya da imajla aynı kökten gelen ‘imago’ya, yani bir hayalete dönüşüyor varlık. Varlığı olmayanların toplumu, bir ‘imago’, yani hayaletler toplumudur. Varlığın ortadan kalktığı, birbirine dokunamayan hayaletlerin, boyutsuz görüntülerin gösterisi. Tüm kudretimizi iktidara devrederken, varlıklarımız varlık fonuna aktarılmış ve varoluşumuzu yitirmiştik zaten. Bir temsil olarak kendimizi bir imgeye, yani iktidara teslim ettiğimize göre varlıksız ve kavramsız imgeleriz artık. İmgenin iktidarı.  Hayaletler korkutuyor iktidarı İmago sadece hayalet anlamına gelmiyor, başkalaşım geçiren böceklerin ulaştıkları son evreye de imago deniliyor. Varlıklarını imgenin temsiline terk edenler ve başkalaşımı imgede, imajda arayanlar için tek yol kalmıştır geriye: İmgenin son evresi olan imago’ya, yani bir hayalete dönüşmek. Ve tüm varlığımızı gasp eden iktidar da bunu arzuluyor: Diktatörlüğünü kurmak için bizleri varlığı olmayan hayalete dönüştürmek. Ama bu hayalet yine de çok korkutuyor iktidarı. “Avrupa’da bir hayalet dolaşıyor” diyorlardı Marx ve Engels, Komünist manifestoda. Şimdi de korkunç bir hayalet dolaşıyor; “HAYIR!” diyerek ete kemiğe bürünmeyi ve var olmayı, düşünmeyi, kavramları özleyenlerin hayaleti. Fazıl Say'dan ihraçlara tepki: Dayanışma içinde olalım
Dünyaca ünlü müzisyen Fazıl Say, 686 sayılı Kanun Hükmünde Kararname (KHK) ile ihraç edilen orkestra şefi İbrahim Yazıcı için dayanışma çağrısında bulundu. Say’ın sosyal medya üzerinden yaptığı açıklama şöyle: Dayanışma içinde olalım. Dün Fazıl, bugün İbo yarın sen... İlk kez birbirimize tutunalım. Kurumlar. Orkestralar. Korolar. Devlet sanatçıları... Beraber yurt içi ve yurt dışında 200-300 konser verdik. Türkiye'nin gelmiş geçmiş en önemli müzisyenlerinden, şeflerinden biri İbrahim Yazıcı, 35 yıllık dostum, Ta Ankara'da konservatuvar yıllarımızda, 80'ler; yan odalarda çalışırdık bütün gün. Çok barışçı, mülayim, kimseye zarar vermemiş bir insandır, sosyal medyada yazdığı çizdiği yazıları olmuştur ama bunlar sert - sivri yazılar hiç bir zaman olmadı. Çok nadiren eleştirdiği konular olurdu, daha çok sanat ile ilgili ama. Hatta bir çok kere beni de uyarmışlığı vardır, daha yumuşak yazmam konusunda. İbrahim Yazıcı, büyük bir değer ülkemiz için, yurtdışında da en çok tanınan şeflerimizden biri. Bütün dünya şok yaşıyor. İşinden atıldı. Kamudan ihraç edildi. Dün gece bu haber yüzünden neredeyse hiç uyuyamadım. Neden? Neden diye sorup durdum. Bütün olasılıkları düşündüm, bu sosyal medya olamaz diye düşünüyorum. Ortada tek bir satırı yok İbrahimin bir suç olabilecek. Yani, onu kıskanan rakiplerinin bir oyunu olabilir mi diye düşündüm, bu karar ama fazla ağır onun olabilmesi için, düşük bir ihtimal. "Bu bir cadı avıdır, tesadüfen şef Yazıcı güme gitmiştir teorisi" var, elbette o da var. Ama sakin olabilmem mümkün olmadı. Çünkü İbrahim en çok benimle anılıyor, 8 eserimin ilk seslendşrilişini yaptı, NAZIM oratoryosu ile özdeşleşti. Bu mu acaba sebep? Bilmiyorum. Merak ediyorum. Buradan tüm müzik camiasına sesleniyorum, birbirimize yardımcı olalım. Dayanışma içinde olalım. Dün Fazıl, bugün İbo yarın sen... ilk kez birbirimize tutunalım. Kurumlar. Orkestralar. Korolar. Devlet sanatçıları... Tüm sanatçılara çağrımdır. Ressam Cemil Onay: ‘İnsan isterse bir adada dünya yaratır’
GÜNEŞ DERMENCİ Cemil Onay’ı Bozcaada halkı yıllardır tanıyor. Evlerinde, bahçelerinde onun yaptığı resimleri, heykelleri saklıyor, olur da elinde tuvaliyle bir koyda, bağda, bahçede görürlerse kolaylık diliyor. Son yıllarda adaya gelenlerse ismini duvarlara çizdiği şahane resimlerden biliyor. Sırf fotoğraf çektirmek için sokak sokak o resimleri arıyor. Ressam Cemil Onay adanın resim öğretmeni. Adayla artmış renkleri, çizgileri. Adanın rüzgarı estikçe, kargalarını dinleyip hikayeler öğrendikçe resmetmiş hissettiğini. Sergisini gezen adalı bağcılardan biri, Hocam sen bizim adanın rüzgarını çizmişsin demiş. “Rüzgarı boyayan adam” kalmış o vakitten beri ismi. Resim tutkusu çamurdan gelirmiş. Fırçayı bırakan elleri çamura bulanır, neşeli heykellere ilham olurmuş lodosun getirdikleri. Masal gibi anlatır, oyun gibi çağırırmış sergilerine izleyenleri. Cemil Hocamızla buluştuk adada lodosun estiği günlerden biri. Şöhreti anakarayı saran resimlerini, bununla ilgili hislerini, adada olma halini, sergilerini, ada duvarlarına çizmek istediklerini konuştuk. Göz Kırpan Kızın tılsımına mahzar olduk.  Bozcaada'nın köşe başlarını hikayeler tutuyor ya, Cemil Onay'ın hikayesi ne zaman, nasıl başladı adayla? Tayinle geldim adaya. 19 yıldır resim öğretmeniyim burada. Malatya'da çalışıyordum, eşdeğer yer burasıydı. Baştan korktum ama sonra Özcan Germiyanoğlu ile tanıştım ve bu resim hayatımı güçlendiren bir şey oldu. Rengigül Sanat Galerisi'ni bilinen, İstanbul'da konuşulan bir galeri haline getirdik beraber. Bozcaada'nın sokaklarını Göz Kırpan Kız, Kanatlar, Kediler diye tarif eder, yürürken duvarlarda resim arar olduk. Resimlerimin o duvarlarda, gizli yerlerde olması bilinçli, benim tercihim. Sanatı fazla göze sokmayı sevmiyorum. Tuvaletin duvarına resim yapsam herkes görecek, Göz Kırpan Kızın önünden geçip görmeyenler var. Gizli olması hoşuma gidiyor. Eşim görmüş, dört kız gece saat on birde bulmuşlar, bütün gün aramışlar. Gelibolu'dan Göz Kırpan Kız için geldik diyenler var. Beş resim daha yapacağım. Onlar da gizli yerlerde olacak. Tam kilisenin karşı köşesine beyaz kanatlı bir martı, göz kırpan kızı bir de yandan görünüşlü yapmayı düşünüyorum. Bağ evinin duvarına da bir resim yapacağım. Salhane'ye giderken kayalardan birini de heykel yapmak var aklımda. Sokakların böyle anılması, resimlerin aranması, esnafla gelenler arasında değişik, samimi diyaloglar kurulması hoşuma gidiyor. Duvar resimlerinizin bu kadar ilgi göreceğini, ünlü olacağını tahmin eder miydiniz? ‘Göz Kırpan Kız’ı tahmin ediyordum, kargayı da, diğerleri daha anlatımlı şeyler olduğu için ciddi kaldılar. Selfie diye bir gerçek var ve insanlar resme dahil olmak istiyorlar. Karga kanatlarını çekip kanatlarım var ruhumda şarkısıyla, şiirlerle paylaştılar. Göz Kırpan Kız, asma saçlı. Her mevsim saçları değişiyor. Sonbaharda kırmızıydı saçları, şimdi döküldü. Baharda açık yeşil çıkacak, sonra koyu yeşile dönüp uzayacak. Adaya sık gelenlerin bunu fark edeceklerini ve paylaşacaklarını biliyordum. İzlediğimiz kadarıyla açılan resim sergileri artıyor Bozcaada’da. Geçen sene dramatik bir şey oldu. Hayatında ilk kez sergi açan bir kıza sergi açtık, 17 yaşındaydı. Güzel sanatlar lisesini bitirmiş, sergi açabilmek için bir yıl üniversite sınavına bile hazırlanmamış. Bir de hayatında son kez sergi açan birine, Süha Senir’e sergi açtık. Mustafa Dermanlı da buna katkıda bulundu. Süha Dede'nin bir sürü arkadaşı geldi Çanakkale'den, İstanbul'dan. Orada son kez buluşmuş oldular. Açtığım en manalı sergilerden biriydi. İyi ki açmışım, iki sergiyi de açtığım için çok mutluyum. Çamura ne zaman bulaştı elleriniz? Altı yaşından kırk yıl sonra tekrar çamurla oynamaya başladım. İlkokulda derste anlatmak için çamurdan yanardağ, Kızılderili, zenci yapardım. Resim yeteneğim çamurdan geliyor. Miskin Atölye’de fırın, çamur ve seramik kursu veren hocalar var, oraya takılmaya başladım. Yalınayak Başı Kabak diye bir konu çıktı ortaya. Heykelden eski çocuk oyunları, yoğurtçular, elma şekercisi, şipşakçılar yaptım. Çok ilgi gördü. Lirik işler, eşi bulunmaz şeyler. Şimdi kendime fırın ve çamur aldım, küçük atölyemde devam ediyorum heykel yapmaya. Miskin Atölye'de yıllar önce tesadüfen gördüğüm yatağın içinde uyuyan şişko adam, çarşaf kıvrımları, sokakta yürüyen sarhoşun yüzündeki keyif beni çok şaşırtmıştı. Miskin’de öğrendim o teknikleri. Karikatür de çiziyorum ya, o komik ayrıntıları yapabiliyorum. İnsanları böyle kötü günlerde neşelendirmek, güzel şeyleri göstermek, çocukluğuna döndürmek, biraz gülümsetmek başlı başına bir iş zaten. Oyun mu bunlar aynı zamanda sizin için? Oyun tabi. Almanya’da benden “Rüzgarı Boyayan Adam” diye bahseden yazı şöyle bitiyordu; “Tanrının çocuklara verdiği en büyük ayrıcalık, oyunları ciddiye almalarıdır. Cemil Onay da oyunları ciddiye alıyor.” O zaman yaşlanmıyorsun, takmıyorsun. Ben bir ara sosyal medya hesaplarımı kapatayım dedim. Bir yanda bombalar patlıyor, insanlar ölüyor, ben de kalkıp komik, şirin resimler sergiliyorum. Sonra bana mesajlar geldi, bizim bunlara ihtiyacımız var diye. Bu ülkeyi sanat, spor kurtarır. Onları çoğaltarak iyi ve mutlu olabiliriz diye düşünüyorum. Bozcaada ile ilgili en iyi cümlem şu herhalde; “insan isterse bir adada dünya yaratır, isterse kocaman bir dünyayı ıssız bir adaya çevirir”. Bu bize bağlı. Resimlerinizin bazıları Bozcaada’nın sembol köpeği Pakize'den de ünlü müdür dersiniz Cemil Hocam? (Gülüyor) Yok, Pakize daha ünlü. çünkü o geziyor, karşıya da geçiyor. Duvar sabit. Göz Kırpan Kız selfie çektirmek konusunda birinci olmuş Bozcaada'da. İkinci kıyıya vuran gemi, üçüncü de Pakize. Adanın ünlüleri onlar. Bozcaada Bizim sosyal medya kampanyasında sizin duvar resimleriniz de çok paylaşıldı. Bir not düşecek misiniz #bozcaadabizim ile ilgili Bozcaada sokaklarına? Sonuç önemli orada, iyi bir sonuç alındı. İnsanların iyi ve mutlu olmaları için yapabileceğim tek şey resim. Hiç düşünmedim. O zamanın kampanyasıydı ve görevini yaptı. Yeni konular için onu tüketmeyip, bırakmalıyız diye düşünüyorum. Koyların ihalesi iptal edildi, sonuca ulaştı.  Bir de lodos zamanları var Ada’nın, bir de lodosun denizden getirdikleri… Lodos tahtasıyla dünyada birçok kişi iş yapmış ama adada sanırım ben başlattım. Bir gün pikniğe gittik. Ben orada taşların arasında viking gemisine benzer kocaman bir kütük buldum. Sonra direğini buldum. Denizden gelmiş bir de bez vardı. Bir viking gemisi yaptım. O zaman Çiçek Pastanesi'nin yanında standımız vardı. Orada monte ettim, standa koydum ve hemen satıldı. Biz sonra heyecanla lodostan gelenleri toplamaya, kuklalar, heykeller, oyuncaklar yapmaya başladık. Tezgahta satıcılar, elma şekercileri. Lodosçuluk, doğanın bize akıl öğretmesi. Ağaçlar bize söylüyordu ne yapılacağını, biz sadece birleştiriyorduk. Aynı zamanda lodosçu arkadaşlarımla bir sergi açtık Bozcaada Sanat Galerisi'nin bahçesinde. Haluk Şahin, “Bozcaada'da açılmış en sevimli, en yaratıcı sergi” dedi. İçine Kurt Düşen Şizofren diye çok güzel portrem vardı, büst gibi. Altta onun taşıyıcısı da deniz kurdu girmiş kütüktü. Ressam Tayfur Sanlıman, eğer Rodin bunu görseydi, heykel yontmayı bırakır sahile çıkardı dedi. Lodosçular sergisiyle ilgili duyduğum en güzel iki eleştiriydi. Lodosçular sonra bitti. Stant açmak yorucuydu, her gün stant açmak gerekiyor ama bizim de üretmemiz gerekiyor, dağıldık. Ender çıkıyorum artık lodosa, tek tük yapıyorum yine. Seramikle lodosu birleştirdim. Yamuk yumuk oluyor ya, komik duruyor. Nobel Edebiyat Ödülü Komitesi Başkanı Per Wästberg:"Türkiye artık medeni bir ülke değil"
Nobel Edebiyat Ödülü Komitesi Başkanı Per Wästberg, K24 yayınından Murat Şevki Çoban'a verdiği mülakatta Türkiye'de artan milliyetçi vurgular sebebiyle Türkiye'nin artık medeni bir ülke olarak değerlendirilemeyeceğini ifade etti. Kendisine sorulan, "Siz, Türkiye'yi medeni bir Avrupa ülkesi olarak görüyor musunuz?" sorusuna, Wästberg, şu cevabı verdi: "Tarihsel olarak, Türkiye'yi böyle veya çokuluslu, çokdilli yapısıyla farklı kültürler arasında bir köprü olarak değerlendirebiliriz. Fakat şimdi milliyetçi vurgular günden güne artarken, Kürtler görmezden gelinirken, Ermeniler görmezden gelinirken, bence Türkiye artık medeni bir Avrupa ülkesi değil. Tabii ki, Türkiye'de Avrupa'yla köprü işlevi gören, okuyan yazan bir kesim, aydınlar, akademisyenler var. Biz de bu kesim için endişeleniyoruz." Wästberg, özgürlüklerin kaybedilişi ile kırılma noktasındaki görüşünü ise, "Bence yüzlerce yıldır gelgitli duruyor. Özgürlükler bu ülkede daima kırılgan seyretmiş. Ama, tabii ki, Cumhurbaşkanı Erdoğan'ın manevralarının şimdi bir kırılma noktası olduğunu düşünüyorum. Bütün gücü elinde bulunduruyor; yasama ve yargının da söyleyecek pek bir şeyi yok, bu bir kırılma noktasıdır" cümleleriyle ifade ediyor. Öte yandan Yaşar Kemal'in de Nobel'i kazanmaya nispeten yakın olduğunu belirten Başkan Wästberg, Bob Dylan'ın bu yılki ödülü almasına ilişkin olaraksa şunları söyledi: "Genel olarak, ödülün iyi tepkiler aldığını düşünüyorum. Bu eleştirilerin farkındayım. Bazen çok geç kaldığımızı düşünüyorum. Bence 80'li yıllarda ödülü alması gereken ama kimsenin sevmediği bilimkurgu kitapları yazdığı için alamayan Doris Lessing seçimi öyleydi, geç bile kalmıştık. Yıllar sonra olağanüstü bir otobiyografi yazdı ve ödülü aldı. Dylan, benim için ve Akademi için hâlâ önemli ve güncel. Unutmayın ki, Dylan ödülü müziği veya popülaritesiyle değil, metinleriyle aldı. Yazdıklarını incelerseniz, zamanımızın en büyük şairlerindendir. 20'nci yüzyılda ABD'nin yetiştirdiği en büyük şairler, bana sorarsanız, Robert Frost, (Robert Louis) Stevenson ve Bob Dylan'dı. 1 Nisan'da konser vermeye Stockholm'e geliyor. Ama Dylan çok inatçı adam. Henüz bir şey söylemedi ama Nobel kabul konuşmasını da bekliyoruz. Nobel konuşması yapmazsa, parayı alamayacak. Bir milyon doları kaybedecek. Ama bunu umursadığını da sanmıyorum... " İlk Kürt süper kahraman Gênco, !f İstanbul’da izleyiciyle buluşuyor
Diyarbakır’da vejetaryen kafe işletirken sahip olduğu süper güçleri geliştiren 'Gênco'nun hikâyesini anlatan film !f İstanbul’da izleyiciyle buluşuyor. Evrensel’de yer alan habere göre, Ali Kemal Çınar üçüncü uzun metraj filmi Gênco’da bir Kürt süper kahramanın hikayesini anlatıyor. !f İstanbul’da gösterilecek olan film, Diyarbakır’da vejetaryen kafe işletirken süper güçlere kavuşan bir adamın hikâyesini anlatıyor. Ali Kemal daha beş yaşındayken başka dünyadan gelen biri ona süper güçler verir. Ama verilen bu güçler sınırlıdır. Kendisine verilen bu sınırlı güçlerle insanlara yardım eder. Kimliğini gizlemek için kostüm giyer ve kendisini Gênco olarak tanıtır. Ali Kemal arkadaşıyla birlikte vejetaryen bir kafe işletir. İşleri gittikçe kötüye gider. Ali Kemal’in sınırlı güçleri kendisini zaman zaman gülünç duruma düşürür. Bu durum Ali Kemal’i bunalıma sokar ve Ali Kemal bir süre evden çıkmaz. Daha önce kendisine yardım eden Salih, bir gün kapısını çalar. Kız kardeşine yardım etmesini ister. Ali Kemal istese de, gücü yetmediğinden Salih’e yardımcı olamaz. Salih bu durumun üstüne gider ve birlikte Ali Kemal’in gücünü geliştirmek için çalışmaya başlarlar. Geçen yıl Keş!f jürisi tarafından ödüllendirilen Ali Kemal Çınar, yine kendi yazıp, oynayıp ve yönettiği yeni filmiyle izleyicisini bekliyor.  Kadıköy Kış Sanat Festivali 11-12 Şubat’ta
Yayınevlerinden KHK’ye tepkiler
İhraç edilenler arasında çok sayıda akademisyen de bulunuyor. KitapEki takipçilerinin de çok yakından takip ettiği bazı yayınevleri sosyal medyadan son KHK ile ilgili tepkilerini dile getirdi. İletişim Yayınları, sosyal medya hesaplarından yayınladığı açıklamasında aralarında kendi yazarlarının da bulunduğu akademisyenlerin isimlerini yazarak üzüntüsünü paylaştı; “Zaten epeyce çoraklaştırılan akademide bir vaha gibi olan, aralarında yazarlarımızın, dostlarımızın, kardeşlerimizin de bulunduğu birçok akademisyen bir KHK ile üniversiteden uzaklaştırıldı. Yapılan keyfi uygulamaların, hiçbirinin içindeki cevheri solduramayacağını biliyoruz. Ancak bu ülkenin üniversitelerinin, köklü fakültelerinin, akademik hayatının içinin boşalmasının yarattığı, yaratacağı büyük tahribat karşısında derin üzüntü duyuyoruz.” İhraç edilenler arasında çok sayıda akademisyen de bulunuyor. KitapEki takipçilerinin de çok yakından takip ettiği bazı yayınevleri sosyal medyadan son KHK ile ilgili tepkilerini dile getirdi. Tekin Yayınevi, üniversitelerde gerçekleştirilen akademisyen “kıyımıyla” ilgili olarak sosyal medya hesaplarından tepkisini dile getirdi. @TekinYayinevi Bugün Marmara Üniversitesi, @ibrahimkaboglu hocanın kapısının önü. #HocamaDOKUNMApic.twitter.com/ULQ4SchCFv Yordam Kitap Yayın Koordinatörü Hayri Erdoğan, twitter hesabından yaptığı paylaşım şu şekildeydi; “Büyük kıyım.. Kör karanlık, akademideki ilerici damara tahammül edemiyor. Atılanlar arasında @YordamKitap yazar/çevirmen/editörleri de var.” Büyük kıyım.. Kör karanlık, akademideki ilerici damara tahammül edemiyor. Atılanlar arasında @YordamKitap yazar/çevirmen/editörleri de var. Okurla buluşturduğu kitaplarla toplumun aydınlanmasını kendisine misyon edinmiş yayınevlerinden biri olan Ayrıntı Yayınları twitter hesabından KHK ile ihraç edilen akademisyenlerle dayanışma mesajı yayınladı. Hiçbir gerekçe gösterilmeden işlerinden mahrum bırakılan arkadaşlarımız ve barıştan yana tavır alan bütün akademisyenlerin yanındayız. Kuramsal alanda yayımladığı kitaplarla akademi ve okur arasında bir köprü oluşturan NotaBene Yayınları ise twitter hesabından bir görsel paylaşarak son KHK’yı kınadı. #DirenAkademi#HocamaDokunmapic.twitter.com/9k2dndInlu Dipnot Yayınları twitter hesabından bir açıklama yayınladı… #HocamaDokunmapic.twitter.com/Sbno8r3WUZ Kaynak: KitapEki Işıl Yücesoy yıllar sonra yeniden sahnede
Evlilik ve boşanmanın komik sorgulaması; ‘Ayrılık!’
Boşanmış bir çiftin ayrıldıktan bir yıl sonra giriştikleri, evlilik ve ayrılık süreçlerinin ironik ve gülmece yüklü sorgulaması, “Ayrılık” oyunuyla tiyatro sahnesinde! Behiç Ak’ın yazdığı, Sevinç Erbulak ve Fırat Tanış’ın rol aldığı “Ayrılık”; Çarşamba akşamı Profilo Kültür Merkezi’nde izleyicilerle buluştu. Sevinç Erbulak ve Fırat Tanış’ın görkemli oyunculuğuyla bir komedi fırtınasına dönüşen “Ayrılık”; boşanmış bir çiftin ayrıldıktan bir yıl sonra bir araya gelmesiyle giriştikleri, evlilik ve ayrılık süreçlerinin ironik ve gülmece yüklü bir sorgulaması... İkili hayata, budalalıklarımıza, sevimliliklerimize dair eğlenceli, sıcak bir güldürü olan “Ayrılık”ın her anı, birilerimizin hayatında yaşadığı anlarla örtüşüveriyor. Sahnedeki insanlar bize bir anda çok tanıdık geliyor, ama sonra biz bu hataları hiç yapmamışız, yapmazmışız gibi onların budalalıklarına, şaşkınlıklarına gülüyoruz. Yönetmenliğini Prof. Dr. Semih Çelenk’in üstlendiği “Ayrılık”; budalalık ve uyumsuzluklar üzerine kurulu, çok sıradan olanın içindeki tuhaflığa büyüteç tutan, izleyicisini şaşırtan, kucaklayan, onun zekasını önemseyen bir komedi. Oyun, bu mizah büyütecinden kendi hayatımızı gözleme imkanı veriyor: Herşeyi o kadar çok konuşuyor ve tartışıyoruz ki, ağız tadıyla bir omlet bile yiyemiyoruz. Sezonun en iddialı komedisi “Ayrılık”, Tiyatroevi tarafından sahneye konuyor.  Akademisyenlerin ihracına yayınevlerinden de tepki yağdı
686 sayılı KHK, Resmi Gazete’de yayımlandı. 686 sayılı Kanun Hükmünde Kararname ile memuriyetten 4 bin 464 kişi ihraç edildi. İhraç edilenler arasında çok sayıda akademisyen de bulunuyor. KitapEki yayınevlerinin sosyal medyada son KHK'ye gösterdikleri tepkileri derledi. İletişim Yayınları, sosyal medya hesaplarından yayınladığı açıklamasında aralarında kendi yazarlarının da bulunduğu akademisyenlerin isimlerini yazarak üzüntüsünü paylaştı; “Zaten epeyce çoraklaştırılan akademide bir vaha gibi olan, aralarında yazarlarımızın, dostlarımızın, kardeşlerimizin de bulunduğu birçok akademisyen bir KHK ile üniversiteden uzaklaştırıldı. Yapılan keyfi uygulamaların, hiçbirinin içindeki cevheri solduramayacağını biliyoruz. Ancak bu ülkenin üniversitelerinin, köklü fakültelerinin, akademik hayatının içinin boşalmasının yarattığı, yaratacağı büyük tahribat karşısında derin üzüntü duyuyoruz.”  Yordam Kitap Yayın Koordinatörü Hayri Erdoğan, twitter hesabından yaptığı paylaşım şu şekildeydi; “Büyük kıyım.. Kör karanlık, akademideki ilerici damara tahammül edemiyor. Atılanlar arasında @YordamKitap yazar/ çevirmen/editörleri de var.” Büyük kıyım.. Kör karanlık, akademideki ilerici damara tahammül edemiyor. Atılanlar arasında @YordamKitap yazar/çevirmen/editörleri de var. Okurla buluşturduğu kitaplarla toplumun aydınlanmasını kendisine misyon edinmiş yayınevlerinden biri olan Ayrıntı Yayınları twitter hesabından KHK ile ihraç edilen akademisyenlerle dayanışma mesajı yayınladı. Hiçbir gerekçe gösterilmeden işlerinden mahrum bırakılan arkadaşlarımız ve barıştan yana tavır alan bütün akademisyenlerin yanındayız. Kuramsal alanda yayımladığı kitaplarla akademi ve okur arasında bir köprü oluşturan NotaBene Yayınları ise twitter hesabından bir görsel paylaşarak son KHK’yı kınadı. #DirenAkademi#HocamaDokunmapic.twitter.com/9k2dndInlu Dipnot Yayınları twitter hesabından bir açıklama yayınladı… #HocamaDokunmapic.twitter.com/Sbno8r3WUZ 'Farsça şarkıyı Kürtçe zannedip zabıtaya şikayet ediyorlar'
Mersin’de sokak müzisyenliği yapan “Waweyli” grubuna sık sık zabıtalar engel oluyor. Mersin Enteller Caddesi’nde Kürtçe, Türkçe, Farsça, Zazaca dahil birçok dilde şarkı söyleyen grup, bir senedir zabıtalarla sorun yaşıyor. Son olarak geçen hafta zabıtaların engeliyle karşılan grup üyelerinden Velat İnanç, “Farsça bir parça okuduğumuz zaman ırkçı düşünceye sahip dinleyiciler söylediğimiz parçayı Kürtçe zannedip zabıtaları arıyorlar” dedi. “Zabıtayı arayanlar genelde ırkçı düşüncelere sahip insanlar. Biz her dilden türküler söylüyoruz. Kürtçe şarkı söyledik diye ‘Burada dilenci var’ şeklinde zabıtalara şikayet ediyorlar” diyen İnanç, bu şikayet gerekçesinin dışında gürültü gibi söylemlerin de bahane edildiğini söyledi. İnanç, daha çok özgün müzik yaptıklarını belirtiyor. İnanç, karşılaştıkları engellerden dolayı, “Bazen kardeşlik sadece dilde kalıyor” diyerek şöyle devam etti: “Her dilden unutulmaya yüz tutmuş türküler, şarkılar söylüyoruz. Kendim 3 senedir farklı gruplarla sokak müziği yaptım. Ama Waweyli ile 1 yıldır Mersin’de şarkılar söylüyorum. Buradaki halkın bize tepkisi çok iyi. Birçok yurttaş bize sahip çıkıyor. Ama birçok insan da farklı dillerde şarkılar, türküler söylediğimiz için bize faşizan yaklaşımlarda bulunuyor. Bazen kardeşlik sadece dilde oluyor. Bir Kürtçe şarkı söylediğimiz zaman bazı insanların hoşuna gitmiyor. Kardeşlik unutuluyor ve bize karşı aşağılayıcı sözler kullanılıyor. Örneğin Farsça bir parça okuduğumuz zaman ırkçı düşüncelere sahip insanlar söylediğimiz parçayı ‘Kürtçe söylüyorlar’ diye zabıtayı arıyorlar. ‘Burada gürültü var, dilenci var’ diye şikayette bulunuyorlar.” İnanç, daha önce de bu konuda birçok haber sitesinde ve yerel basında durumun haberleştirildiğini ama herhangi bir sonuç alamadıklarını belirtti. İnanç, zabıtalara neden kendilerine engel oldukları sorusunu sorduğunda “Zabıtalar artık peşimizden ayrılmıyor. Yaptığımızın yasal bir şey olmadığını söyleyip bize ‘gürültü yapıyorsunuz’ ya da ‘dilencilik olarak geçiyor bu yaptığınız’ diyorlar. ‘Şikayet var’ diyorlar kim neden şikayet etti diyoruz cevap: Bir vatandaş…” dediklerini aktardı. Karşılaştıkları bütün engellemelere rağmen ”Her şeye rağmen her dilden türküler söylemeye devam edeceğiz” diyen İnanç, son olarak şunları söyledi: “Zabıtalar bize engel olmak istedikleri zaman yanımızdaki halk bu duruma tepki gösteriyor. Söylediğimiz müziği 100 kişi beğeniyor, 1 kişi beğenmiyor ama sadece şikayet eden 1 kişinin sözünü dinliyorlar. Bütün baskılara rağmen sanatımızı sürdürmeye devam edeceğiz. Biz yine her dilden türküler söyleyeceğiz.” Orhan Kemal’in kişisel tarihi…
“1953-54 kışı. Vakit gece. Dışarda sulusepken, kendini Haliç Feneri’nin ahşap evleriyle ıssız sokaklarına kaldırıp kaldırıp vuruyor. Tükürseniz donacak bir soğuk hâkim dünyaya. Karımla çocuklarım, her zamanki örtülerinin üzerine evde ne kadar battaniye, kilim varsa almış, birbirlerine sokularak çoktan uykuya geçmişler.” Ev kirası ayda kırk liradır; cebinde tramvay parası bile yoktur. “Bir ara, kendini sigorta ettirip bir hususi’nin altına atmak, bu suretle sigortadan alınması mümkün parayı çocuklarına bırakmak gibi çılgınca fikirler”e kapılır. Ve o gecenin ayazında, gazocağında ısınarak “72. Koğuş”u yazar ve ertesi gün su bardağında bilediği jilet ile tıraş olduktan sonra (Evser teyzemin eşi Ekrem Bey de böyle tıraş olurdu) Cağaloğlu’na çıkar, hikâyesini satmak için… Umudu, hikâyesini verdiği dergi yöneticisinden alacağı küçük bir avanstır; çünkü avans et, ekmek, bir şişe Marmara şarabı ile bir avuç mangal kömürü demektir. Ama karşılığı “Eserinizi okuyalım. Mümkünse bize yarın uğrayın,” olacaktır. Ertesi gün gittiğinde dergi sahibinden değil de odacısından “Sanat müşavirimiz müstehcen buldu, müsveddelerinizi buyurun!” yanıtını alınca şöyle diyecektir: “Elimde müsveddem, dolaşan ayaklarımla magazin idarehanesinden çıkıyorum. Kar dinmiş, güneş soğuğu kırmış. Dünya pırıl pırılmış. Bana ne? Bu pırıl pırıl, bu şıkır şıkır dünyadan o kadar uzağım ki; alamadığım avanstan çok, yaptığım işin anlaşılamaması...” O adı bilinmez “müşavir”in “müstehcen” bulduğu hikâyeyi Orhan Kemal’in yazdığını, “72. Koğuş”un da bugün edebiyatımızın başyapıtlarından biri olduğunu söylemeye gerek var mı? Işık Öğütçü, “Önemli Not!” başlıklı kitapta babası Orhan Kemal’in kişisel tarihinin gün yüzüne vurmasına aracılık ediyor. (Everest Yayınları) “Önemli Not!” iki bölümden oluşmakta: Birincisi, Orhan Kemal’in yarım kalan “Murtaza 2” ve “93 Harbi” romanları; ikincisi, seçilmiş düzyazıları… Öğütçü, “Murtaza 2’de babam bize anlattığı kadarıyla, Müfettişler Müfettişi ve Üçkâğıtçı’nın kahramanı milletvekili Kudret Yanardağ ile Murtaza’yı Ankara’da, Meclis’te karşı karşıya getirecekti…” diyor. “93 Harbi” ise Orhan Kemal’e göre “Romancının Romanı”… Üzerinde on yıldır çalıştığı ve dört cilt olarak tasarladığı bu romanda da babaannesinden başlayarak Osmanlı dönemindeki Jön Türkleri, aydınların kanunsuzluklara karşı hareketlerini, babasının yaşam serüveni içinde Osmanlı devletinin çöküşünü, Milli Mücadele, Kurtuluş Savaşı’yla birlikte Türkiye Cumhuriyeti’nin kuruluşunu, babasının siyasi çalışmalarını, yurt dışına gidişini, demokrasiye geçişi, çok partili dönemi, 6-7 Eylül olaylarını ve 1960 İhtilali’ni anlatacakmış… Bir büyük nehir-roman yani… Işık Öğütçü’nün de dediği gibi, yakın tarihimizin bir romancı gözüyle panoraması olacaktı. Orhan Kemal’in “seçilmiş düzyazıları” ise onun ne kadar iyi bir gözlemci olduğunun kanıtı... İkbal Kahvesi, özellikle Tahtakale üzerine yazdıkları yakın zaman İstanbul’unun olağanüstü bir fotografisi… Sait Faik, Halikarnas Balıkçısı ve Asaf Çiyiltepe üzerine yazdıkları ise sanatçı duyarlılığının bir göstergesi… Ve kendi kaleminden hayat ve sanat serüvenini anlattığı yazısı, ki yapıtlarını okuyacaklar için hayatının ve sanatının kapılarını açacak bulunmaz bir anahtar… Cebim ne zaman para görür? Mehmed Kemal, bir “öğle rakısı”nda anlatmıştı. Yarattığı “Murat Davman” adlı kahramanın maceralarını anlattığı, bir dönemin polisiye roman yazarı, gazeteci Ümit Deniz ile bir “öğle rakısı”nda buluşurlar. Birkaç kadeh içip sohbet edeceklerdir. Mehmed Kemal, lokantanın bir köşesinde Orhan Kemal’in demlenmekte olduğunu görür. Ünlü romancımızın önünde bir büyük kalkan... İştahla kalkanı yerken rakısını da yudumlamakta... Kalkan bitince Orhan Kemal bir tane daha söyler. Bu, Ümit Deniz’in de dikkatini çeker, “Kalkan güzel mi?” diye sorar. “Nefis” der Orhan Kemal yalnızca... Bunun üzerine birer tane de Mehmed Kemal ile Ümit Deniz söylerler... Ama önlerindeki balıktan daha iki çatal almışlardır ki, Orhan Kemal bir kalkan daha sipariş eder. Üçüncü kalkanı da görünce Ümit Deniz dayanamaz artık... “Yahu Orhan” der, “anladık balık güzel, ama sen kalkandan başka bir şey yemez misin?” Orhan Kemal, gözlerinin içi gülerek, “Geçen yıl, bir bu zaman yemiştim” der ve ardını getirir: “Bu yıl ilk kez yiyorum. Gazetenin birine bir roman iteledim. Parasını da aldım. Şimdi kalkan mevsimi… Güzelce bir kalkanın lezzetine varayım. Bir daha romanımı kim alır, kim para verir, benim cebim ne zaman para görür, ne zaman bir daha kalkan yerim? Anladınız mı şimdi niye doyasıya kalkan yediğimi?” Eleştiri ölmedi daha
BURAK KAYAOĞLU Edebiyatımızın cılız dalı eleştiri sonunda öldü mü? Arada sırada hatırlandıktan sonra gündemden çabucak düşen bu soruyu belki de yanıtını bildiğimiz için aynı hızla unutuyoruz. Günümüzde eleştirinin talep edilen bir tür olmadığı malumumuz. Yazarlar istemiyor! Yayıncılar, ticari kaygılarla tarafsız eleştiriden çekiniyor. Her şeye rağmen eleştiri daha ölmedi ama uzunca süredir ölüm döşeğinde. Peki, suç bizde mi? Bence hayır! Ekonomik düzendeki kâr hırsına dayalı kapitalist bunalım; sertliği, otoriterliği ve en çok da ilkesizliği büyüttü. Eleştirmenlere kızıp küsmemize gerek yok, çünkü asıl sorumlu kültür endüstrisi. Onun belirlemesi ve birazcık profesyonelleşen yayın sektörünün arzusu doğrultusunda eleştiri bir reklam ve promosyon işine dönüştürüldü. Esaslı eleştirmenlerse, piyasaya zarar veremesin diye dergi sayfalarına sürgün edildi! Bugün gerçek anlamda eleştirinin nabzının attığı başka bir mecra çok sınırlı. Bir de eski, usta eleştirmenlerin yazdıkları var tabii. Örneğin şahsen edebiyat zevkimin gelişmesinde Fethi Naci’nin 40-50 yıl önce basılmış kitaplarının büyük katkısı olmuştur.  İşte o usta eleştirmenlerden biri de Füsun Akatlı. O’nun seçilmiş yazılarından oluşan Eleştirinin Sesi’ni okumak, 50’li yıllardan günümüze edebiyatımızın serüvenini zamana yayılmış bir coğrafyayı kuş bakışı izlemek gibiydi. Akatlı, felsefeci yanının da etkisiyle çokça irdeleyici bir yazar, öncelikle eleştirinin tanımına yoğunlaşmış. O’na göre yazında nesnellik yapay, öznellik ise dürüst ve tutarlı. Eleştiri bilim değildir, hatta eleştirmenden delicesine bir tavır beklemektedir. Bir edebiyat eseri mercek altına alındığında iki kere ikinin dört ettiğini söylemenin ötesinde; özgün, sıra dışı bir bakış getirilebilmesi gerekmektedir. Okur kadar, yazarın da bu geri bildirime ihtiyacı var. Zira yazarın eleştirmeninden çok eleştirmenlerin yazarları olur edebiyat tarihinde. Yoksa kolay beğenilmek kadar yaratıcılığı sınırlayan handikap nadir bulunur. Aynı durum okurun alımlaması için de geçerli elbette. İyi eleştirmen okuyan, iyi de kitap okur. Denklem bu kadar basit. Her zaman eleştirmene katılmayabiliriz de, ama o sırada bile kendi fikrimizi sağlam bir sınamadan geçirdiğimiz için daha temellendirmiş oluruz. Zaten asıl mesele de bir metnin kodlarını çözümleyebilir bir göze, bir yönteme sahip olmaktır. Akatlı’nın yazıları bize böylesi bir katkı sunuyor işte. Türk romanında aile ve kadın imgesi gibi oylumlu sorunlara el atarak başladığı kitap boyunca çoğu klasikleşmiş eser ve yazarlara karşı hem ana hatlarıyla hem de satır aralarında yorumlar getiriyor. Bize balık sunarken, balık tutmayı da öğretiyor. Nâzım’dan Yakup Kadri’ye, Sevgi Soysal’dan Orhan Pamuk’a kadar pek çok ismi adamakıllı ele alırken, her dönemin sıcaklığını, hassasiyetini, etkilenmelerini de hissedebiliyoruz. Aynı şekilde Dünya edebiyatına da Borges’ten Woolf’a kadar irdeleyen bir yaşam boyu biriktirdiği deneyimler, izlenimler, düşünce ve duyguların imbiğinden süzülen yargılardan faydalanıyoruz. Buna rağmen hiç de tepeden seslenmiyor Akatlı, öğretmek yerine anlatıyor. İncelikleri gözeten acımasızlığının hiçbir yazarın canını yaktığını sanmıyorum. Zira sözünün altını somut gerekçelerle dolduruyor. Elbette yazarın emeğini gözetiyor ama okurun da emeğini unutmadan. Ama yanlış da olmasın; okurun avukatı da değil, edebiyatın savcısı ve yargıcı diyebiliriz. Bir adil yargılama’dan söz ediyorum. Akatlı, bir yazarın aurasını, bir kitabın temasını ve duygusunu çok ama çok iyi seziyor. Bir insana can veren, karakter veren öz ne ise, bir kitaba da ruhunu veren öz öyle bir şeydir bence. Ve işte Akatlı, bu özü gayet muazzam yakalayıp, oradan deşeliyor meseleyi. O’nun yazıları doğrultusunda günümüze kalan eserleri yeniden gözden geçirdim, hatta kimini yeniden okuma arzusunu hissettim, ki zaten klasikler hep yeniden ve yeniden okunan metinler değil midir? Ayrıca eleştirinin bir işlevi de edebiyat hakkındaki düşünce dizgilerimizi etkilemesidir. Yoksa anımsadığımız yargılarla kalacaktır aklımızda. Eskimeyen eleştirmenleri okumak, bugünün edebiyatına da karşılaştırmalı bir bakış imkanı sunuyor. Hiç kuşku yok ki, eleştiri, edebiyatın çivisiymiş. Bugünün ölçüsüzlüğüne, kargaşasına, tabansızlığına, omurgasız kuru gürültüsüne ve liberal zırıltısına bakınca; eleştirmenlerin sevimsiz, kasıntılı, öznel, yargılayıcı tutumlarını bile aramaya hakkımız olduğunu düşündürüyor. Kısacası, eleştirinin yokluğunda edebiyat dünyasında her şey mümkün olduğu için her şey sahte diyebiliriz. Fazıl Say'dan tüm sanatçılara çağrı
Orkestra Şefi İbrahim Yazıcı'nın son çıkarılan KHK ile ihraç edilmesi sonrası Fazıl Say'dan tüm sanatçılara dayanışma çağrısı geldi. Say, "Tüm sanatçılara çağrımdır" derken, "Dayanışma içinde olalım. Dün Fazıl, bugün İbo yarın sen... İlk kez birbirimize tutunalım. Kurumlar. Orkestralar. Korolar. Devlet sanatçıları..." ifadelerini kullandı. Sol'da yer alan habere göre; Say'ın sosyal medya üzerinden yaptığı açıklama şöyle: "Beraber yurt içi ve yurt dışında 200-300 konser verdik. Türkiye'nin gelmiş geçmiş en önemli müzisyenlerinden, şeflerinden biri İbrahim Yazıcı,  35 yıllık dostum,  Ta Ankara'da konservatuvar yıllarımızda, 80'ler ; yan odalarda çalışırdık bütün gün. Çok barışçı, mülayim, kimseye zarar vermemiş bir insandır, sosyal medyada yazdığı çizdiği yazıları olmuştur ama bunlar sert - sivri yazılar hiç bir zaman olmadı. Çok nadiren eleştirdiği konular olurdu, daha çok sanat ile ilgili ama. Hatta bir çok kere beni de uyarmışlığı vardır, daha yumuşak yazmam konusunda. İbrahim Yazıcı, büyük bir değer ülkemiz için, yurtdışında da en çok tanınan şeflerimizden biri. Bütün dünya şok yaşıyor.  İşinden atıldı. Kamudan ihraç edildi.  Dün gece bu haber yüzünden neredeyse hiç uyuyamadım.  Neden? Neden diye sorup durdum.  Bütün olasılıkları düşündüm, bu sosyal medya olamaz diye düşünüyorum. Ortada tek bir satırı yok İbrahimin bir suç olabilecek. Yani, onu kıskanan rakiplerinin bir oyunu olabilir mi diye düşündüm, bu karar ama fazla ağır onun olabilmesi için, düşük bir ihtimal. "Bu bir cadı avıdır, tesadüfen şef Yazıcı güme gitmiştir teorisi" var, elbette o da var. Ama sakin olabilmem mümkün olmadı. Çünkü İbrahim en çok benimle anılıyor, 8 eserimin ilk seslendşrilişini yaptı, NAZIM oratoryosu ile özdeşleşti. Bu mu acaba sebep? Bilmiyorum. Merak ediyorum.  Buradan tüm müzik camiasına sesleniyorum, birbirimize yardımcı olalım. Dayanışma içinde olalım. Dün Fazıl, bugün İbo yarın sen... ilk kez birbirimize tutunalım. Kurumlar. Orkestralar. Korolar. Devlet sanatçıları... Tüm sanatçılara Çağrımdır. " Neden kusursuz olalım ki?
DİNÇ ÇOBAN Eğer özel ilgi alanınız içinde değilse sıradışı bir hikâyeye hazır olun Kusursuzlar’ı okumaya başladığınızda. Sıradışı diyorum ama aslında çok da uzağımızda değil, neredeyse bir kumanda, ışıltılı bir AVM kadar da yakın. Çok zamandır distopik bir dünyayı soluyan ve ışıltısana aldanmayanlar için tanıdık bir seyri var Kusursuzlar’ın. Ama bir o kadar çarpıp, “Bu kadar da değil” diyenlerin olduğunu, olacağını da söylemeliyim. Kusursuzlar distopik bir dünyayı anlatıyor. Dünyada da ses getiren kitabı, sanırım en net ifadeyle kapakta da yer aldığı gibi yazar Jeanette Winterson anlatmış: “Karanlık bir rüya. Canlı bir kabus. O’Neill’in kurguladığı dünya korkutucu çünkü gerçekleşebilir.” Kitabı, kurguyu ‘kâbus’ haline çeviren de tam bu gerçekleşebilme ihtimali ki aslında çoğumuz her sabah benzeri bir kâbusa uyanmıyor muyuz bu kötü dünyada. O’Neill’in kusursuz ve tedirgin edici anlatımındaki işaretler özellikle coğrafyamızın tırnak yediren gerçekleriyle o kadar örtüşüyor ki, başta kadınlar, sırf bu nedenle bile ayaklanmakta haklılar. Bir kurgudan ayaklanma yaşanır mı? Bırakalım o da sistemin distopik korkusu olarak kalsın… Kusursuzlar’ın dünyasına dönecek olursak; her yıl dünyaya gelen erkek sayısının üç katı kadar kadın tasarlanıyor. ‘Tasarlanıyor’ kelimesini abartılı bulacaklar için söylemeliyim ki, daha gerçekçi anlatacak bir başka kelime zor olacaktı. Zira, bu genç kadınlar 16 yaşına dek ‘bakireler’ adı verilen bir topluluk tarafından, Vârisler, yani onları seçecek erkekler için eğitiliyorlar (!) Her zaman mutlu olması gereken bu genç kadınlar, ağlamamalı, kilolarını dengede tutmalı. Aksi olduğunda ise farklı yaptırımlarla karşılaşıyorlar. Kısacası erkek egemen toplumdaki, tek görevleri, Vârisleri yani onları seçecek erkekleri ‘mutlu etmek.’ Kusursuzlar’ın kahramanları için varoluşları bile zulüm olsa da asıl zulüm, tasarlanmalarının son bulmasının ardından onların izole ortamlarına eş seçmeye gelen hevesli erkeklerle başka bir hale gelir. Geleceği için savaş vermek zorunda kalan genç kadınlar en yakınlarına, en sevdiklerine ihanet etmek zorunda kalabileceklerdir. Kusursuzlar’ın bir özelliği de elbette ki dönemsel olması. ‘Kötü Yer’ tam da bugünlerimize denk düşüyor. Teknolojinin ileri düzeyde kullanıldığı bu kötü dünyada öğretilmiş ahlaki tecihler de dillendiriliyor. Mesela, ePad’ine ulaşmaya çalışan bir genç kadın, erişiminin engellendiğini ya da MyFace’den mesaj göndermesi gerektiğini anlatırken bir öğretmen de lezbiyenler odasını anlatır. Zira bazı erkekler bundan hoşlanır… Distopik edebiyat eserlerinin hepsinde olduğu gibi Kusursuzlar’da da yaratıcı, sahip, büyük abi var. Ve elbette, böyle bir dünyanın yaratıcısının da erkek olması kaçınılmaz. O’Neill’in kurgusunda da”Baba” lakaplı bir erkek tarafından geliştirilen sistemde olunabilecek üç şey var kadınlar için; Eş, cariye ya da bakire. Aksi durumda başlarına gelecek tek şey, sistem karşıtı bir canlının başına geleceklerden farksız değil; İşkence. ‘Esas Baba’, Uygun Kadın Davranışları Kuralları Sesli Rehberi’nde öğrencilerine şöyle seslenir: Tüm havvalar mükemmel olmaları için yaratıldı ancak zaman geçtikçe kusurları da ortaya çıkmaya başladı. Kendinizi kızkardeşlerinizle kıyaslamanız bu kusurları tanımlamanız adına faydalı bir yöntem fakat sonra mutlaka kendinizi geliştirmek için gerekli adımları atmalısınız. Her zaman daha iyi olabilirsiniz.” Peki Distopya ne ve bize neden bu kadar tanıdık geliyor? Distopya, ütopyanın zıttı olarak değerlendirilir. Ütopya iyi bir dünya, Distopya ise herşeyin kötüye gittiği, karamsar, kötü bir dünyayı, kurguyu anlatır. Ve bu kurgu içinde insanlar ya yaşadıklarının farkında değillerdir ya da farkına vardıklarında muktedirler tarafından sistem dışına atılırlar. Distopik bir toplum otoriter - totaliter bir devlet modeli ya da benzer bir başka baskıcı sistem altında karakterize edilir. Bu kısa ansiklopedik bilgilendirmenin ışığına, günümüz dünyasında yaşadıklarımızı da kattığımızda sanırım bu tedirgin tanımı tanıdık bulmamamız nerdeyse imkânsız. İnsanın yaşadıkları karşısında duyduğu tedirginlik, korku ve öfkeden daha büyüğü, yaşayacaklarını ya da bu ihtimali biliyor olmalarıdır. Tehlikesi ise buna itiraz etmemenin öğretilmiş olması. Yaşadıklarımızı, yaşayabileceklerimizi görüp, buna itiraz edecek insanlar olarak “Neden kusursuz olalım?” diye soracağımız günler dileğiyle; iyi okumalar. *** Ütopya ve Distopya Erika Gottlieb, Ali Ünal tarafından Türkçeye çevrilen, ‘Distopya Batı, Distopya Doğu’ makalesinde Ütopik ve Distopik eserleri şöyle tanımlar: “…Adil toplumu konu olan yapıtlar tanrısal bir cenneti ya da dünyevi bir Ütopya cennetini tanımlarken, adaletsiz toplumu konu alan yapıtlarsa, dünyada vücut bulmuş cehennem diktatörlüğünü, yani “olası dünyaların en kötüsü” olan distopyayı karakterize eder…” Onların emekleri KHK ile tarihten silinemez
CANAN AYDIN - @kuzeydogu canan1aydin@gmail.com Adalet Ağaoğlu’ndan Ahmet Arif’e, Filiz Akın’dan Barış Falay’a, Bahriye Üçok’tan Murathan Mungan’a kadar Türkiye edebiyat ve sanat dünyasının çok önemli isimlerinin mezun olduğu Ankara Üniversitesi Dil ve Tarih-Coğrafya Fakültesi AKP’nin yeni Kanun Hükmünde Kararname (KHK)’si ile büyük darbe aldı. Özellikle Dil Tarih Coğrafya Fakültesi Tiyatro Bölümü’nden 3’ü profesör 5 akademisyen ihraç edilerek bölüm işlevsiz hale getirildi. İhraçların ardından bölümde 4 akademisyen kaldı. Bu ihraçlarla bölüm fiilen kapatıldı. Fakülte mezunlarından oyuncu Mert Fırat yaşananları BirGün’e değerlendirdi. Tarih yazmaya devam edecek “Titrin, binanın ya da başka bir şeyin bizim için önemi yok. Bu hocalar hayatlarının en güzel zamanlarını, gençliklerini, ömürlerini buraya verdiler” diyen Mert Fırat “Onların emekleri böyle bir kararla gözardı edilemez, tarihten silinemez... Tarih bunları hep yazdı, bundan sonra da yazmaya devam edecek” ifadelerini kullandı. Mert Fırat şöyle konuştu: “Hocalarımızdan biri olan ve bir önceki KHK ile ihraç edilen Süreyya Karacabey’i de görevden almışlardı. Bunlar bizleri yetiştiren hocalar. Ben de kendimi bu hocaların öğrencisi olmaktan dolayı çok şanslı hissediyorum. Bu fakülte başlı başına bir tarihtir. Yazarlık, oyunculuk, dramatoloji bölümlerini kuran bir fakülte. Bizler birlikte tiyatro yapıyoruz, birlikte sinemadan dizilere kadar birçok alanda hep birlikte faaliyet gösteriyoruz. Ancak bizleri o insanlar yetiştirdi. Bu kurumların kimlikleri zedelenemez, bozulamaz ve doğası değiştirilemez. Tarihten silinemez. Bu girişimlerle de zarar verilemez. Bu bizi daha çok bir arada tutar ve özgürleştirir. Hatta küsleri bile barıştırır. Hatta daha az görüşüyorduk, şimdi daha çok görüşürüz. Bundan sonra öğrenciler bu hocalarımızdan, bu derslerden bir süre mahrum kalacaktır. Bu sorunu da da yine sivil inisiyatifin bir şekilde devreye girip çözeceğine inanıyorum. Hep diyorum; park, bahçe, sokak... Her yer bizim için eğitim alanı. İlla ki bir okul bahçesinde ya da okul binasında yapılması gerekmiyor. Bu bir yolculuktur. Yoldur...” Yılmaz Güney sineması
Batman’da Yılmaz Güney Sineması’nda elektrik kontağından çıktığı ileri sürülen yangın sonucu sinemanın büyük bölümünün kül olduğu haberi üzüntü verici. Yıllarca Yılmaz Güney Kürt Kısa Film Festivali’ne mekân sahipliği yapması ve Türkiye’deki diğer bütçeli ve tartışmalı yarışmalarıyla gündemde olan bilindik festivallere alternatif oluşturması açısından önemli bir yeri vardı. Festival Türkiye’de vizyona girmeyen kısa filmlerin, uzun metraj, kurgu ve belgeselleriyle içerik açısından son derece zengin bir yapıya sahipti. Defalarca izleyici olarak katıldım. Suriçi’nde çektiğim “Kağıttan Kayıklar-Serhildan” adlı filmimin Diyarbakır’dan sonra ikinci galası bu sinemada yapılmıştı. Festival bünyesinde gösterime giren filmleri bu köşeden BirGün okurlarıyla paylaşmıştım. Batman ve yöre açısından kültürel ve simgesel öneme sahip olan sinemanın restore edilip yeniden hayat bulması yapılamaz değil, niyet önemli. Yangının çıkış nedeninin araştırılacağı söyleniyor. Kapalı olan/kullanılmayan sinemanın şalterlerinin de kapalı olması lazım değil mi? Yılmaz Güney Kürt Kısa Film Festivali’ne ve çoğunlukla Kürt filmlerine ev sahipliği yapması nedeniyle sabotaj ihtimalini düşündürüyor. Araştırılacak açıklaması eğer samimiyse, Batman Belediyesi tarafından inşa edilen sinemanın, onarılıp yeniden faal hale getirilmesini bekliyoruz. Sarıyer Edebiyat Günleri “Herkesin bir öyküsü vardır” sloganı altında düzenlenen “Fakir Baykurt Öykü Yarışması”nın son başvuru tarihi 3 Mart olması dolayısıyla dostum Vecdi Çıracıoğlu’ndan gelen maili paylaşıyorum; Sarıyer Belediyesi olarak 2012 yılından bu yana her yıl “Sarıyer Edebiyat Günleri” düzenliyoruz. Bu yıl 5.sini düzenlediğimiz etkinliğin planlama komitesinde aktif olarak görev yapmaktayım. Sarıyer Edebiyat Günleri düzenlememizdeki temel amaçların başında her yıl Tüyap Kitap Fuarı haricinde yazarlar, şairler, sanatçılar ve gazetecileri okurlarıyla buluşturan etkinliklerin az olması ve fuarın mevki olarak uzak kalması sebebiyle katılamayanlar için alternatif bir alan oluşturmak. Bu doğrultuda yola çıktık ve her yıl üstüne koyarak devam eden önemli bir kültürel etkinlik oluşturduk. Sarıyer Edebiyat Günleri’nin içeriği nedir? Sarıyer Edebiyat Günleri’ni 2014 yılından bu yana Sarıyer Kireçburnu Haydar Aliyev Parkı’nda 3 gün süren bir etkinlik olarak gerçekleştiriyoruz. 2017 yılında 6.sını yapacağımız etkinliği 12-13-14 Mayıs tarihlerinde düzenleyeceğiz. Yeşil ve mavinin buluştuğu güzel bir ortamda edebiyat keyfi yaşatıyoruz. 7’den 70’e her yaştan edebiyatsever katılıyor. Etkinlik süresince; Kitap stantları kuruyor, yayın evlerini davet ediyoruz. Yayın evleri okurlarıyla buluşuyor ve kitap fuarı ortamı oluşturuyoruz. İmza stantları kuruyor, yazarları okurlarla buluşturuyoruz. Okurlar, hem kitaplarını imzalatıyor hem de kısa sohbet etme ve fotoğraf çektirme imkânı buluyor. Bugüne kadar imza günlerine katılan bazı yazar, gazeteci, edebiyatçı ve sanatçılarımızı sizinle paylaşmak istiyorum: Zülfü Livaneli, Ahmet Ümit, Ayşe Kulin, Emre Kongar, Hıfzı Topuz, Pelin Batu, Enver Aysever, Soner Yalçın, Orhan Alkaya, Mine Söğüt, Öner Ciravoğlu, Adnan Özyalçıner, Doğan Hızlan, Yaşar Seyman, Adnan Özyalçıner, Emrah Serbes, Türkan Şoray, Selim İleri, Ece Temelkuran, Şükran Soner… Etkinlik alanına kurduğumuz sahne ile söyleşi ve paneller düzenliyoruz. Belirlenen konu başlığı altında ustaları davet ediyoruz. Keyifli sohbetler gerçekleştiriliyor. Gerçekleştirdiğimiz panel ve söyleşilerin bazıları: “Edebiyat ve Sinema” (Selim İleri - Türkan Şoray), “Edebiyatın Dizilere Etkileri”(Renan Bilek, Orhan Alkaya, Altan Erkekli. Oktay Kaynarca), “Futbol ve Edebiyat” (Ahmet Çakır, Serhan Asker, Mehmet Arslan, Rıdvan Akar), “Edebiyatta Boğaziçi” (Doğan Hızlan), “Edebiyatın Müziğe Etkileri” (Zülfü Livaneli)… Şiir Teknesi oluşturduk. Etkinlik süresince konuk şairlerimiz ile okurlar boğazın üstünde 2 saat boyunca hem İstanbul’un güzelliğini yaşıyor hem de dizeleri İstanbul’a karşı okuyorlar. Usta, deneyimli ve amatör şairler, şiirseverler ile buluşuyor. 2014 yılında edebiyata büyük katkılar veren ustalara Beyaz Martı Edebiyat Onur Ödülü vermeye başladık. Ödülümüzü 2014 yılında Yaşar Kemal, 2015 yılında Zülfü Livaneli, 2016 yılında ise Vedat Türkali’ye sunduk. Edebiyat Onur Ödülümüzü 2017 yılında ise Murathan Mungan’a vereceğiz. Karanlık müzik parlak yol
Yakın zamanda gayet sert çalınmış söylenmiş bir Halil İbrahim Sofrası cover’ı duydunuz mu? Cevabınız ne olursa olsun bu cover’ı yapan gruba dikkat çekmek boynumuzun borcu. Müthiş akıllıca yürüyen bir gruptan bahsediyoruz. Emrah Demirel, Kerem İnci, Fikri Yargıcı, Emre Demirel’den oluşuyor Pitch Black Process. Memleket sınırları içinde metal festivallerine gittiyseniz Affliction adlı grupla mutlaka bir yerlerde karşılaşmışsınızdır. Katatonia, Sentenced, Slayer, In Flames, Overkill gibi isimlerle aynı sahneyi paylaştılar. İşte o 1999’da kurulan Affliction 12 yıl içinde yurtdışında hatırı sayılır bir bilinirlik kazandı, bizim coğrafya standardının üstünde bir sound yakaladıkları için de bizim kitleden de gayet sağlam saygı gördüler. Kafa karışıklıkları sebebiyle isimlerini Pitch Black Process’e çevirdiler. Gelelim PBP’ye... Derin adlı albümlerini Atlantis Müzik etiketiyle memlekette yayınlandı. Genelde cover bir şarkıyı ilk single olarak yayımlayan gruplar gözümden düşer ama PBP, Barış Manço cover’ı Halil İbrahim Sofrası’nı gayet başarıyla yorumlamış. Şarkının aslına sadık kaldıkları gibi yeni bir ruh da katmışlar. Ayrıca albüm için sadece bu şarkıya da bel bağlamıyorlar. Yurtdışını hedefleyen bir grup için iyi bir seçim bile denilebilir, ilgi çekici, hafif oryantal bir havaya sahip. Akıllıca…  Yurtdışı kapıları In Flames, Soilwork ve Meshuggah gibi gruplarla çalışan Daniel Bergstrand’la temasa geçtiler. Adam gruba bayılınca ortak çalışma başladı, hatta grubun 5. üyesi gibi bir ortaklık diyebiliriz bu duruma. Kayıtları İsveç’teki Dugout Stüdyosu’nda bir ayda bitirdiler. Geçen yıl İstanbul’da gerçekleştirilen Megadeth, Children Of Bodom, Sabaton ve PBP’nin çıktığı Rock Off 2016 Festivali grubun kaderini biraz değiştirdi. Festivalde grubu dinleyen Megadeth bas gitaristi David Ellefson, PBP albümünü kendi şirketinden yayınlamayı teklif etti. Ellefson Music’le de imzayı atan ekip artık daha hızlı yürüyecek gibi duruyor. Müziğe bakalım Bu albümde ilk kez İngilizce ve Türkçe’nin birlikte kullanıldığına tanık oluyorum. Aynı şarkıda 2 farklı dil kullanımı dikkat edilmesi gereken konu. PBP albümünde bu durum beni en baştan beri rahatsız etmedi. Grup almak istediği etkiyi hangi dille alacaksa o dille söylemiş. Tam tersine bazı şarkılarda ilginç bir etki bırakıyor. Grubun sounduna bakıp “Çok İsveç yeaa” demeyin. Artık grupları şuna benziyor buna benziyor diye etiketlemeyin. In Flames’i At The Gates’e benzetmiyorsanız PBP’yi de In Flames’e benzetmeyin. Göteborg death metal sound’u budur. Böyle kalacaktır. PBP de gayet güzel ve doğu etkili bir örneğini veriyor bu türün. Gayet de başarılılar. Desteği hak ediyorlar.  Avrupa kültür ödülü Aslı Erdoğan’ın
Aslı Erdoğan, merkezi Amsterdam’da bulunan Avrupa Kültür Vakfı tarafından verilen Princess Margriet Kültür Ödülü’ne layık görülen isimlerden biri oldu. Erdoğan ile birlikte ödüle değer görülen isimler arasında, Almanya’dan yazar ve bilim insanı Navid Kermani, Belçika’dan müzisyen Luc Mishalle ve Berlinli sanatçı Marina Naprushkina bulunuyor. 1954’ten beri varlığını sürdüren Avrupa Kültür Vakfı, “Avrupa’da ortak bir gelecek oluşturmak üzere kültürel ifade ve etkileşimi başlatma ve devam ettirme” amacını güdüyor. Bu yıl ödüle layık görülen isimleri belirleyen seçici kurulda Berlin, Amsterdam, Madrid, Sofya gibi farklı şehirlerden sanatçılar bulunuyor. K24’ün haberine göre; Avrupa Kültür Vakfı direktörü Katherine Watson’ın, ödüle neden bu isimlerin layık görüldüğüyle ilgili yaptığı açıklama ise şu şekilde: “Ödülü kazanan isimlerin hepsi, kendileri ile aynı fikirde olmayan insanlarla mücadele etmiş, varsayımlara bağlı kalmadan -onları sorgulayan, dinleyen- ve bizi de bunu yapmaya teşvik eden insanlar. Luc Mishalle ve Marina Naprushkina kendi yerel topluluklarında aktif bir şekilde, farklı kültürlerden insanların yeni toplumsal formlara katılımının farklı yollarını arıyor. Navid Kermani ve Aslı Erdoğan ise edebiyat, gazetecilik ve medya yoluyla kendi sınırlarının aşarak geniş bir kitleye ilham veriyor, zihinleri açıyor ve tartışmalar başlatıyorlar. Bu dört olağanüstü kişi, Avrupa kültür manzarasına inanılmaz bir zenginlik katıyor. Günümüzün aciliyetlerine örnek kültürel tepkiler veriyorlar ve kültürün yarının toplumunu yaratmada, iletişimin hayati bir parçası olduğunu gösteriyorlar.” Ödül töreninin, 9 Mayıs Avrupa Günü’nde Amsterdam’da yapılması planlanıyor. Alkaya: Cevaplar değil sorular önemli
Kadınların dünyasına girdiler
Kadınların dünyasına hem güldüren hem de düşündüren bir bakış: Bütün Kadınların Kafası Karışıktır… Füsun Demirel, Deniz Çakır, Zeynep Kankonde, İpek Türktan Kaynak ve Kadir Çermik ile güçlü bir oyuncu kadrosuna sahip olan “Bütün Kadınların Kafası Karışıktır” adlı tiyatro oyunu, birbirinden farklı dört kadın karakterin her türlü baskı altında verdikleri yaşam mücadelesini ve kafalarındaki “sistemli karışıklığı” eğlenceli bir dille anlatıyor. Ece Temelkuran’ın ilk kitabından tiyatroya sahnelerine taşınan oyun, gerek dikkat çekici ekibiyle, gerekse iyi kurgulanmış metniyle izleyicisini anında etkisi altına almayı başarıyor. Oyun, önce Seray Şahiner tarafından uyarlandı, ardından Selen Uçer tarafından günümüzde geçen bir olay örgüsü eklenerek kara komedi bir tiyatro oyununa dönüştürüldü. Yönetmenliğini Selen Uçer’in üstlendiği oyunun, dramaturgu Saim Güveloğlu, dekor ve kostüm tasarımcısı ise Natali Yeres. “Bütün Kadınların Kafası Karışıktır”; 15 Şubat Çarşamba akşamı Trump Kültür ve Gösteri Merkezi’nde sahnelenecek. Saat 20.30’da başlayacak olan oyunun biletleri; Biletix’ten ve Trump Kültür ve Gösteri Merkezi gişesinden temin edilebilir. Hüseyin Cengiz'in romanındaki hayvan istismarı cümleleri tepki çekti
Hüseyin Cengiz'in kalema aldığı ve Destek Yayınları etiketiyle çıkan "Ve Sonra Yol Bitti" adlı romandaki hayvan istismarını içeren cümleler hayvan hakları savunucuları tarafından tepkiyle karşılandı. “Ve Sonra Yol Bitti” adlı kitabının bir bölümünde bulunan zoofiliyle ilgili tasvirin “bu fiili normalmiş gibi gösterdiği” eleştirisine Destek Yayınları bir açıklamayla cevap verdi. Hayvenseverler sosyal medyada kitaba şu tepkileri gösterdi:  Konuyla ilgili Destek Yayınları'nın yaptığı "Edebiyat sınır tanımaz" başlıklı açıklama ise şu şekilde: "Hüseyin Cengiz’in yayınevimiz tarafından yayımlanan “Ve Sonra Yol Bitti” adlı romanının bir sahnesinde yer alan zoofiliyle ilgili bir tasvirin hayvan dostları okurlarımız tarafından şiddetle eleştiriliyor olmasını anlayışla karşılamak isterdik ancak edebiyat ne yazık ki kendi kendini sansür etmeye imtina ederek gerçekleştirilebilecek bir mecra değildir. Çoğu okurumuzun bize ulaştırdıkları kınamalarında “bu fiilin normalmiş gibi gösterildiği” eleştirisini kabul etmemiz ise hiç mümkün değil çünkü bahse konu sahnenin devamını okuduğunuzda roman kahramanı yaptığı şeyden dolayı komutanı tarafından cezalandırılmakta ve koğuş arkadaşlarınca sabaha kadar dövülmektedir. Edebiyat sadece güzelliklerin, iyiliklerin, mutlulukların, aşkın, erdemin anlatıldığı bir alan olsaydı eğer eminiz ki rafları süslemek için elimizde mutlu masallardan başka bir şey kalmazdı. Biz yayınevi olarak hayvan sever dostlarımızın duyarlılıklarını çok iyi anlamakla birlikte yazınsal özgürlüğün ket vurulamayacak bir hak olduğunu düşünüyor ve dünya edebiyatında yüzlerce örneğine rastlayabileceğiniz bu tip çarpıklıkların teşvik edilmediği müddetçe ifade edilmesinin yazarın inisiyatifinde olduğunu düşünüyoruz. Toplumumuzda ne yazık ki cımbızla bir ayrıntıyı çekip onun üzerinden linç kampanyası düzenlemek son zamanların en gözde eğlencesi oldu. Bir romanın içindeki küçük bir ayrıntının birkaç paragraf sonrasında ne olduğuna bakılmaksızın nefret söylemleriyle ayyuka çıkarıldığını daha önce de gördük, mesnetsiz argümanların cehalet arsızı insanların elinde nasıl bir silaha dönüştüğünü daha önce de yaşadık. Unutmayalım ki cehalet fanatizmi besler, fanatizm ise cehaletin biricik evladıdır. Çetin Altan’ın deyişiyle, “ilk cinsel deneyimini eşekle yaşayan” insanların azımsanamayacak bir sayıda olduğu ülkemizde, sapkınlıkların, deşifre edilmeksizin içrek bir toplumsal refleksle üstünün örtülmeye çalışılmasının, yüzleşmekten kaçındıklarımızın gittikçe daha normal kabul edilmesine hizmet edeceğine inanıyoruz. Saygılarımızla..." Orhan Alkaya: 12 Eylül’den sonra Şehir Tiyatroları’nda atıldım...
Nilüfer Belediyesi Kütüphane Müdürlüğünün düzenlediği "Şairin Şiir Evreni" söyleşilerinin bu ayki konuğu Orhan Alkaya oldu. Nilüfer Belediyesi Şiir Kütüphanesi’nde gerçekleştirilen söyleşide Şair Orhan Aklaya, Yusuf Yağdıran’ın sorularıyla yazın hayatının bilinmeyen yönlerini katılımcılarla paylaştı. Şairin Şiir Evreni söyleşisinde okurlarıyla buluşan şair ve oyuncu Orhan Alkaya, şiirlerinde en büyük desteği felsefeden aldığını söyledi. Alkaya, “Düşünmek, doğru soruyu sorabilmek çok önemli. Cevaplar benim için hiç önemli olmadı sorular önemliydi” dedi. Çocukluğunda iyi bir okur olduğunu kaydeden Şair Alkaya, Nâzım Hikmet’i, babasının okuduğu şiirlerden tanıdığını söyledi. Lise döneminde tiyatroyla tanıştığını, dönemin politik koşullarının kendisini yazmaya ittiğini aktardı. Alkaya, “12 Eylül’den sonra Şehir Tiyatroları’nda atıldım ve o zaman politik koşullar ile yalnızlık arayışım yazmaya yönlendirdi beni. Ama yazdığım şeyler şiir değildi. O arayış içinde kendimi derinleştirebileceğim yerin neresi olduğunu ararken şiirde iyi olduğumu fark ettim. Şiirde iyi olmak iyi şiir yazmak değil. İnsanın kelimeyle bir meselesi var. Kendini ifade etmek için kullandığı tek enstrüman olan o kelime, defalarca kullanılmış ve içindeki anlam dolmuş bir enstrüman. O kelimelerin yan yana gelmesinden oluşan cümlesel yapılar aslında kullanılmış ve dolmuş yapılar. Biz bir şeyi okumak istiyoruz ve başkalarının ifade etme biçimlerini kullanıyoruz aslında. ‘Seni seviyorum’ demeden, ‘Aşık oldum’ demeden ne insanı sevebiliyorsunuz ne de aşık oluyorsunuz. İlk kelime çıkıyor ve arkasından bilinci, düşünceyi ve algıyı sürüklüyor. Bunun çok ciddi bir problem olduğunu yavaş yavaş fark etmeye başladım” diye konuştu. "ŞİİRİN BENİ KULLANMASINA İZİN VERDİM" Şiiri tüm yazı disiplinleri içinde en imkânlı olanı olarak niteleyen Orhan Aklaya, “Anlamsal dolmuşlukları, klişeleri provoke etmek için en ciddi imkân ve bu imkânın peşinde koştum, ders çalıştım, çok ciddi ders çalıştım. Evimde bir kütüphane sadece sözlüktür. Çünkü sözlük okumanın ne kadar önemli bir şey olduğunu fark ettim. Bir çok meselemiz var o meselelerle yüzleşmemek mümkün değil, kaçmak mümkün ama ben de kaçamadım ve şiirin beni kullanmasına imkan verdim” dedi. ALKAYA: TEK BİR ŞEYİ KESİN OLARAK BİLİYORUZ, ÖLECEĞİZ Şiirlerinde en çok desteği felsefeden aldığını söyleyen Alkaya, insanın cevaplardan çok sorulara odaklanması gerektiğinin altını çizdi. Orhan Alkaya “Bir insanın kendini ifade edebilmesinin en iyi yolu bir başka insanla konuşmaktır. Sıkıntılar başlarsa ifade etmeyip yazmaya başlarsınız. Uzun uzun anlatırsınız, yazarsınız, o olmadı hikâye yazarsınız, o da olmadı en sonunda şiir yazarsınız. Bütün imkânları tüketmeden şiir yazanları ben hiç anlayamadım. O yüzden çok yazan biri olmadım. Sadece 6 kitabım var hâlâ, şuan yedinciyi toplamaya kalksam iki sene sürer. İnsanın kendine ait bir bilgisi var kanıtlanabilecek ama ikincisi yok. Tek bir şeyi kesin olarak biliyoruz ‘öleceğiz’. Bunun dışındaki hiçbir bilgimiz yüzde yüz ispatlanabilir değil. Böyle bir hayatın içine fırlatılıp atıldığınızı hissediyorsanız eğer önce burayı anlamaya çalışırsınız, bunun nedenlerini anlamaya çalışırsınız. İnanılmaz yorucu bir serüvendir bu. Bunu yaparken tabiî ki çok büyük destekler var başta felsefe olmak üzere. Düşünmek son derece önemli, doğru soruyu sorabilmek çok önemli. Cevaplar benim için hiç önemli olmadı sorular önemliydi. Bu serüvenin içinde de doğru sorular sormaktı amacım” diye konuştu. Şair Orhan Alkaya, “Çocukken iyi bir şiir okuruydum, iyi bir okurdum daha doğrusu. Mesela Nâzım’ı babamın ezbere okuduğu şiirlerinden tanıdım. Nâzım’ın bir şiirini italik el yazısıyla yazarak bana verdi ve hâlâ bazı Nâzım şiirlerini ezbere okuyorum ama Bahri Hazer şiirinde bir mısrayı hep yanlış okuyorum çünkü babam yanlış yazmıştı” diyerek babasıyla geçen bir anısını da katılımcılarla paylaştı. Büyük ilgi gören söyleşinin sonunda Nilüfer Belediyesi Kütüphaneler Müdürü Şafak Pala, Şair Orhan Alkaya ve Yusuf Yağdıran’a teşekkür etti. Tiyatro biletinden verginin kaldırılması için imza kampanyası
Tiyatroseverler, tiyatro biletlerinden vergi alınmaması için internet üzerinden bir imza kampanyası başlattı. “Sanat lüks değil, ihtiyaçtır” sloganını kullanan kampanya, #TiyatroBiletimdenVergiAlmayın etiketiyle sosyal medyada yaygınlaştırılıyor. Toplanan imzalar Maliye Bakanlığı ve Turizm Bakanlığı’na teslim edilecek. T24'ün haberine göre; Kampanyanın metninde şu ifadeler yer aldı: “Yaşadığımız ülkenin şu son zamanlarında içinden geçmiş olduğumuz süreç ve yaşanan olayların biz geride kalanları ne denli çok etkilediği, biz yaşayanlara ne kadar zor geldiğinin tarifi bile daha güç bir hal aldı. Böyle zamanlarda, hatta ve hatta inatla tam da bu zamanlarda, sanatla kalmak, bir oyuna, bir şarkıya, bir şiire tutunmak, bizi ayakta, bizleri bir arada tutan yegane şeydir en nihayetinde. Tiyatro, insanların günler öncesinden biletlerini aldıkları o koltuklara oturduğu zaman dışarıdaki hayatlarını bir iki saatliğine bir kenara bırakıp adım adım sahnedeki hikayenin içine girdikleri bir evdir, kaloriferleri yanmıyor bile olsa, ki varsın yanmasın, sıcacıktır, bir sığınaktır, farklı farklı yerlerden gelen insanların aynı yerde aynı saatte buluşup bir şeyleri paylaştıkları, kendi hikayelerine şahit oldukları, kısacası insanın kendisine baktığı, kendisiyle yüzleştiği yerdir tiyatro. Sözlükler ne derse desin tiyatro bugün böyledir benim için, senin için farklıdır, yarın öbür gün değişir çünkü insan değişir.. Bugün ülkemizde lüks olarak addedilen yat, pırlanta gibi mallarda ötv oranları sıfırlanmış, beyaz eşyalarda ötv indirimine gidilmişken özel tiyatrolardan alınan vergiler sahne sanatlarını lüks bir konuma düşürmektedir. Ancak bilinmelidir ki tiyatroda izleyeceğiniz bir oyun sizi bir yatla yapamayacağınız yolculuklara çıkarabilir, parmağınızda pırlanta bir yüzüğünüz ya da boynunuzda bir kolyeniz olmayabilir belki ama kulağınıza küpe olacak çok şeyler de anlatabilir ve hasılı kelam tiyatro beyaz eşya kadar da gerekli bir ihtiyaçtır. Efendiler tiyatro biletimden vergi almayın..” Kampanyaya katılmak için tıklayın Buğra'dan yeni single: Kalbim
Flört, İzmir Marşı'nı yeniden yorumladı
Suççu
‘Okura güvenmek gerekir’
KADİR İNCESU Feyza Hepçilingirler’i pek çok kişi Türkçe üzerine yazdığı yazılarla tanıyor. Öykü ve romanları da çok değerli. İlle de öyküleri. Öyküleri, yaşamın içinden damıtılmış, hayat bulmuş, biraz da can yakan öykülerdir. Hüznün her an hissedildiği, ama umudun da kendisini en beklenmedik anda gösterdiği öyküler… Hepçilingirler, özellikle son dönemlerde -benim düşüncem torunları Aras ve Diyar doğduktan sonra- çocuklar için daha çok yazmaya başladı. Hepçilingirler’in, ‘Anlar’ (Everest Yayınları) ve ‘Öyküyü Okumak’ adlı kitapları (Kırmızı Kedi Yayınları) tarafından yayımlandı. Ayrıca bu yıl içinde Kırmızı Kedi Yayınları arasında ikisi okul öncesi (‘Kara Kuzunun Kulağı’ ve ‘Sevilmek İsteyen Köpekbalığı’) biri de 10 yaş ve üstü için (‘Sihirbaz Babam’) üç çocuk kitabı da okurla buluştu. ‘Anlar’da ilk anda Çocuk, Fedakâr, Makber, Unutulan, Hakaret, Çiçekçi, Canım, Kafa Emeği-Kol Emeği, Yazar, Ceymis, adlı öyküler çekti dikkatimi… ‘Selam’ adlı öykü ne kadar kısaysa o kadar da çarpıcı, etkileyici, sarsıcı: “Ne zaman bir çöpçüye ‘Günaydın’ desem, şaşkınlıktan cevap veremiyor.” ‘Öyküyü Okumak’ın sunusunda “öykü yumuşak yumuşak okşamaz; başında ya da sonunda sarsar okuru. Bir tümceyle, bir ünlemle, bir sözcükle; kimi zaman susarak… Gerektiği yerde, gerektiği kadar susmak, etkilemek için çırpınmaktan çok daha iyi sonuç verir. Öykü yazarı konuşmayı, anlatmayı bildiği kadar susmayı da bilmelidir. Anlatacak çok şeyi olduğu halde susmayı başarmak zordur, hem de ne zor!” diyen Hepçilingirler ile öykü, öykünün geleceği ve öykü okuru üzerine söyleştik. »‘Anlar’, nerdeyse her anımızın öykü olduğunu fark etmemizi sağlıyor. ‘101 Kısa Öykü’ alt başlığı da sanki okura bir uyarı; her şey bir anda olacak der gibi… Kısa öykülerle okuru biraz düşündürmek mi istediniz? Öykünün erişilemeyecek uzaklıklarda, başka hayatlarda, gizli saklı yerlerde durmadığını göstermek istedim. Baktığımız, gördüğümüz, geçtiğimiz yerde, duyduğumuz sözde, dinlediğimiz anıda, yaşamımızın içinde, çevremizde, evimizde öylece duruyor ve anlatılmayı bekliyor öykü. Okurun hayal etmesini, öyküyü kendisinin tamamlamasını istedim. Neredeyse malzemeyi verip geri çekildim. Sürdürmesi, öyküyü oluşturması için onu kışkırtmaya, son noktayı onun koymasını sağlamaya çalıştım.  »“…öykü okumak da, şiir okumaya benzer biraz; emek ister, çaba gerektirir,” sözünüzü hatırlıyorum. Aslında burada ‘Öyküyü Okumak’ adlı kitabınızı da hatırlatarak sormak istiyorum: Romanın, şiir ve öyküye göre tercih edilmesinin nedeni nedir? Yazar ve okur açısından değerlendirir misiniz? Anahtarını gizli yerlere saklamış romanları dışta tutarak söylüyorum; genel anlamda roman, okurun çabasını ve katkısını çok fazla gerektirmez. Bir akış sunar okura. O akışa kapılıp gitmek, o akış içinde kaybolmak güzeldir. Kendi küçük dünyanızdan çıkar, geniş açıyla verilmiş başka bir dünyanın içine girersiniz. İllüzyon gibi bir şey... Romanı elinizden bırakmadığınız sürece sizinkinden epey farklı o başka dünyanın içinde soluk alır, orada yaşarsınız. Öykü ise sizi sürüklemez; tersine dürtükler. Kapılıp gitmenizi değil, dikkatinizi ve ilginizi uyanık tutmanızı ister. Bir başka dünyanın kapısını aralar aralamasına ama o kapıyı itip öykünün dünyasına kendi çabanızla girmeniz gerekir. Bu çabayı göstermekten erinirseniz öykünün kendisine ulaşamazsınız. Dışarıda kalırsınız ve içeri girseydiniz yaşayacağınız zevkten kendinizi mahrum etmiş olursunuz. Okur olarak böyle. Ya yazar olarak? Daha bir titizlik gerektirir öykü. Sözcükleri kuyumcu terazisinde tartacaksınız. Ne bir sözcük eksik ne bir ek fazla... Yazarlığın keyfini, zevkini romanda yaşarsınız. Öykü, yazarken kıvrandırır; roman ise yaratmanın zevkini sonuna kadar yaşatır. »Okurun ilgisini hep yukarılarda tutmak için yazar neler yapmalı? Yazarın çabası yeterli mi? O pek kolay değil. Yazarın çabasıyla olacak şey de değil. Yazar okurun ilgisini sürekli üzerinde tutmak için yazmaya başlarsa bir süre sonra soytarılık yapmak zorunda kalabilir. Okur ilgisini azımsayacak değilim, hepimiz okura ulaşmak için yazıyoruz ama okura yaranmak yerine güvenmek gerektiğini düşünürüm ben. İyi bir şeyler yapıyorsanız okur önünde sonunda gelir sizi bulur. Sizin onun ilgisini çekmek için şarlatanlık yapmanız gerekmez. Yaparsanız ne olur? ‘Pop-Yazar’ olursunuz. (Bkz. ‘Nasıl Pop-Yazar Olunur?’, Feyza Hepçilingirler, 2013, Everest Yayınları) Okura güvenmek lazım.  »Öykünün geleceğini nasıl görüyorsunuz? Öykünün geleceğinin parlak olacağını ummak istiyorum ama bence roman insanları kendisine öyküden daha fazla çekmeye devam edecek. Belki de şiir gibi olacak öykünün geleceği. Nasıl şiir alanında okuyandan çok yazan varsa öykü de yakın bir gelecekte öyle olabilir. Kaynayan kazan
Her şey ne kadar hızlı gelişiyor. Katliamlar, darbe girişimi, savaş, ekonomik kriz, Varlık Fonu’na devasa bir sermaye devri ve başkanlık referandumu… Bütün bu hız ve panik, Gezi’den sonra başladı sanki. Gezi’den önceki hayatımı düşünüyorum da, bugüne göre durağan bir hayattı. Beyoğlu’nun eski apartmanlarından birisindeki bir yayınevinde editörlük yapıyordum. Huzurlu bir yerdi, herkesin derin bir sessizlik içinde çalıştığı. Çalışma masamdan başımı kaldırdığımda pencereden karşıdaki kilisenin pencerelerine konan güvercinleri görürdüm. Çalıştığım kitaba dikkatimi vermekte zorlandığımda İstiklal Caddesi’nde kısa bir yürüyüş molasına çıkardım. O yürüyüşlerde bu sürecin hızlanacağına dair düşünceler de gelirdi aklıma. Gidişat belliydi, ne söylenip yazılıyorsa gerçekleşiyordu. Yetinmeyecekler deniyordu, yetinmiyorlardı, hep daha fazla… Durduğu an düşeceğini bilen çizgi film kahramanları gibi… Nedense, belki çocukça bir his, Nâzım Hikmet’in, Yaşar Kemal’in yetiştiği bu topraklarda, eninde sonunda iyilerin kazanacağına inandım hep. Dinlediğim türkülerin, ağıtların, şiirlerin çocukluğumdan beri bana söylediği buydu. 12 Eylül Darbesi, kentlere göç, 90’lardaki kıyım, çarpık modernleşme, vahşi kapitalizm, toplumsal çürüme, bir dolu başka etkenin üst üste gelmesinin olmazsa olmaz sonucu yaşanıyordu şimdi. Bütün bu süreç, referandumdan “hayır”ın çıkmasıyla başka bir seyir alabilir, bu topraklarda umudu yeniden diriltebilirdi. Eskiden yaptığım gibi kısa bir yürüyüş molası için İstiklal Caddesi’ne çıktım. Çok zaman geçmişti. Caddenin ortasından geçen tramvay yolunda çalışma yapılıyordu, toz toprak... Sokak müzisyenleri, mağazalar, her şey değişmişti. Kalabalık olmasına rağmen terk edilmişlik duygusu verdi bana cadde, koyu bir yalnızlık... İnsan hemen gitmek istiyordu buradan, arka sokaklarına kaçıp kaybolmak… Toplumsal dönüşüm, İstiklal Caddesi’ne bakarak anlaşılabilirdi. Renkleri solan bir ülke… Galata Kulesi’nin oralarda, dokunulmamış bir sokağın içine gizlenmiş çay ocağı buldum. Nasıl olduysa girilip mahvedilmemiş bir sokak… Çocukların oyun oynadığı, kapı önlerinde oturup sohbetlerin yapıldığı, gençlerin köşe başlarında toplaşıp işler çevirdiği canlı bir sokak. Yanımda, Niyazi Berkes’in YKY’den çıkmış “Felsefe ve Toplumbilim Yazıları” adlı kitabı vardı. Hüseyin Rahmi hakkındaki 1945 tarihli yazısına takılmıştım. Hüseyin Rahmi, karamsar bir yazardı ülkenin gidişatına dair. Ta o zamanlardan, bu düzen değişecekse, bunu kurnazların, hile ve gasp yoluyla yapacaklarını yazmıştı. Hile ve gasp… Niyazi Berkes, Hüseyin Rahmi’nin sıklıkla toplumsal çürümeden yakındığını anlatıyordu kitapta romanlarından örnekler vererek: “Cemiyette ahlaksal bir başıboşluk alabildiğine gider. Bir tarafta toklar kendi menfaatlerine uydurulmuş kaidelerin kalkanı altında, en meşru ve şatafatlı namlar altında küplerini doldurmak hummasıyla meşgulken, öte yandan açlar karınlarını doyurmak için gayri meşru sayılan her vasıtayı zaruri, meşru görmeye başlarlar. (…) Evet, geçmişte ahlak, din kaideleri vardı. Ama bunlar da sadece hayvani hayat mücadelesini peçelemek için uydurulmuş şeylerdi. O zaman insanlar bunlara inanırlardı. Fakat kazan hep içten kaynıyordu; şimdiki gibi kapağı kalkmamıştı; şimdi kapak kalkmış, her şey açığa vurulmuştur. Zaten insanoğlunun en büyük ızdırabı yalana inanışı, bu büyük hamakatidir. Daha kötüsü, buna cemiyette sadece ezilenler inanıyor. Kurnazlar yine her şeyin tepesindedirler.” Hüseyin Rahmi’nin karamsarlığı, ne kadar haklı da olsa işlemiyordu içime. Çok eskiden daha beter karamsarlıklara kapılmışlığım olmuştu, ama Niyazi Berkes’in de yazısında bahsettiği gibi bu bir “kör döngü”ydü, bir yere varılamayan. Sadece bu toprakları değil, bütün dünyayı kaplayan, Niyazi Berkes’in tabiriyle “değer bunalımları”nı anlamak, Hüseyin Rahmi’nin arzuladığı o yüksek insani ülküleri gerçekleştirmenin anahtarıydı. Karamsarlığın kolay ve teslim olanı değil, umuda açık ve isyankâr olanı güzel olmuştu hep. Çay ocağında oturduğum masaya, sokakta oynayan çocukların topunun çarpması, çektiğim şutun karşı apartmanın camını kırması ve bir dolu hadisenin ardından, çocuklarla Galata’dan Karaköy’e doğru koşarken buldum kendimi. Sonradan geri dönüp kırılan camın parasını verecek olsam da, bu dokunulmamış sokağın hikâyesine bir yerinden girmiştim, çıkmaya niyetim yoktu. David Lynch’in efsane dizisi geri dönüyor
Ünlü yönetmen David Lynch’in yarattığı efsane dizi ‘Twin Peaks’in (İkiz Tepeler) üçüncü sezonundan bir fragman daha yayınlandı. 17 yılın ardından yeni sezonuyla izleyiciyle buluşacak olan dizinin ilk gösteriminin 21 Mayıs’ta yapılması bekleniyor. 21 Mayıs’ta 2 saatlik özel bölümüyle başlayacak dizi, toplam 18 bölümden oluşacak sezona Showtime ev sahipliği yapacak. Diken.com'un haberine göre, dizinin prömiyeri iki saatlik ilk bölümle yapılacak. İki saatlik prömiyerin ardından birer saatlik ikinci ve üçüncü bölüm de aynı gün yayına girecek. 3. Twin Peaks sezonu, aynı zamanda dizinin son sezonu olacak. Naomi Watts, Tom Sizemore, Laura Dern, Amanda Seyfried, Jennifer Jason Leigh, Robert Knepper ve Balthazar Getty gibi isimlerin orijinal kadrodan Kyle MacLachlan, James Marshall, Sherilyn Fenn ve Sheryl Lee ile buluşacağı yeni Twin Peaks sezonunun müzikleri Angelo Badalamenti’ye ait. 1990 ve 1991 yıllarında iki sezon olarak yayınlanan dizi, ABD’nin Kanada sınırına yakın sakin bir kasabada işlenen bir cinayetin sonrasını anlatıyor. Turgut Uyar'dan 'Veys' şimdi raflarda
Sıla'dan sahnede Ceylan Ertem sürprizi
Madonna'ya Afrika'dan evlat edinme izni çıktı
“Gerçekleri Yazmayan Gazete” Öykü Gazetesi’nin 5. sayısı çıktı
Jale Sancak ve Nursel Duruel "Belki Yarın" üzerine söyleşi gerçekleştirecek
Türk dilinin iki usta kalemi Jale Sancak ve Nursel Duruel; Sancak’ın hep kitap’tan çıkan son öykü kitabı Belki Yarın üzerine söyleşiyor! hep kitap tarafından 11 Şubat Cumartesi günü 16.00’da Akademi 1971 Kitabevi Cafe’de düzenlenen etkinlikte ikilinin edebiyat üzerine gerçekleştirecekleri sohbetin ardından Jale Sancak, okurları için kitabını imzalayacak. Jale Sancak’ın, hep kitap etiketiyle okuyuculara ulaşan öykü kitabı Belki Yarın, sıradan sanılan sıra dışı hayatları insanın içini titreten bir gerçeklikle aktarıyor. Sancak ve usta öykücü Nursel Duruel, “Yazar Yazara” başlığı altında birlikte gerçekleştirecekleri söyleşide Belki Yarın’ı konuşacaklar. Jale Sancak ve Nursel Duruel’in söyleşi ve imza günü 11 Şubat 2017, Cumartesi günü saat 16.00’da Akademi 1971 Kitabevi Cafe’de gerçekleşecek. Adres: Akademi 1971 Kitabevi Cafe Sakız Sok. No: 12 Kadıköy-İstanbul Tel: 0216 700 19 71 BELKİ YARIN HAKKINDA Jale Sancak’ın yeni öykü kitabı Belki Yarın, toplam 11 öyküden oluşuyor. Sıradan sanılan sıra dışı hayatları insanın içini titreten bir gerçeklikle aktaran bu öykülerde neler, kimler yok ki? Bataklığın yuttuğu hayatlar, hep aynı rüyayı gören bir kadın, bir palyaçonun kırık aşkını kaleme alan bir yazar, karşı kıyıya ulaşmak için ölümü göze alanlar, ıssızlığıyla can yakan bir ada, sahaflara düşen yaşam hikâyeleri, son otobüsün garip yolcuları, hayatı hep gece gibi yaşayan Tekgül, Kevser ve Alev… Ve umut kesilmeyen, her şeyin ertelendiği yarın. Yanı başımızda yaşananlara ayna tutan öykülerin etkisinden kolay kolay kurtulamayacaksınız. JALE SANCAK HAKKINDA Yazmaya şiirle başladı. Şiirleri 80’li yıllarda edebiyat dergilerinde yayımlandı, radyofonik oyunları ise TRT radyolarında oynandı. İstanbul Televizyonu’nda yayımlanan “Ömrüm Ömrüm” programında danışman ve metin yazarı olarak görev aldı. Açık Radyo’da kültür sanat ve söyleşi programları hazırlayıp sundu. Mırıl Mırıl Münevver adlı öyküsü TV filmi olarak çekildi. İlk üç kitabı ise Can Yayınları tarafından yayımlandı. Daha sonraki öyküleri Sel Yayıncılık, Doğan Kitap ve Kırmızı Kedi yayınevleri tarafından kitaplaştırıldı. 2001 yılında Haldun Taner Öykü Ödülü’ne, 2014 yılında Fırtına Takvimi adlı romanıyla Duygu Asena Roman Ödülü’ne değer bulundu. Yapıtları Almanca ve Bulgarcaya çevrildi ve bu ülkelerde kitap olarak yayımlandı. Konuk yazar olarak Almanya’nın çeşitli kentlerinde edebiyat günlerine ve okumalarına katıldı. Galapera Sanatevi’nin kurucusudur. 2015 yılında Tiyatro Kara Kutu’da yazdığı tek kişilik oyunu yönetti ve oynadı. NURSEL DURUEL HAKKINDA İstanbul Kız Lisesi’ni, İstanbul Üniversitesi Edebiyat Fakültesi Arkeoloji Bölümü’nü bitirdi. 1965’te TRT’nin ilk prodüktör kadrosunda yer aldı; başta edebiyat ve sanat olmak üzere çeşitli alanlarda radyo programları hazırladı. Reklam yazarlığı, televizyon yazarlığı, ansiklopedi yazarlığı, BRT Radyosu’nda müdür yardımcılığı yaptı. İlk öyküsü 1979’da Türk Dili’nde çıktı. Geyikler, Annem ve Almanya ile 1981’de Akademi Kitabevi Öykü Ödülü’nü ve 1983 Sait Faik Hikâye Armağanı’nı; Yazılı Kaya adlı kitabında yer alan “Burgaç” adlı öyküsüyle de 1990 Yunus Nadi Yayımlanmamış Öykü Ödülü’nü aldı. TRT İstanbul Radyosu’nda dış yapımcı olarak hazırladığı kitap tanıtım programı yayınlanmaktadır. Duruel ayrıca, Feyza Perinçek ile beraber Cemal Süreya biyografisini yazdı. Günay Karacaoğlu’nun tek kişilik oyunu Basit Bir Ev Kazası, MOİ Sahne'de
AYSA Prodüksiyon Tiyatrosu tarafından sahneye konan, ödüllü oyuncu Günay Karacaoğlu’nun tek kişilik komedi oyunu “Basit Bir Ev Kazası”; 10. sezondur tiyatro seyircisinin vazgeçilmezi olmayı sürdürüyor. Sahnelendiği günden bu yana yoğun ilgi gören oyun, 16 Şubat Perşembe akşamı Mall of İstanbul MOİ Sahne’de izlenebilir. Günay Karacaoğlu’na birçok ödül getiren ve yıllar boyunca kendisiyle özdeşleşip efsaneleşen oyun “Basit Bir Ev Kazası”; tiyatroseverleri “cesur ama ürkek” bir kadın olan Songül’ün kahkaha dolu öyküsüne davet ediyor. Murat İpek’in yazıp yönettiği, “Basit Bir Ev Kazası”, Günay Karacaoğlu’na 2009 yılında Muhsin Ertuğrul Tiyatro Ödülleri, Sadri Alışık Tiyatro Ödülleri ve Afife Jale Tiyatro Ödülleri’nde “Komedi Dalında En İyi Kadın Oyuncu Ödülü”nü getirdi. İki perdelik komedi oyununun dekor ve sahne tasarımı Barış Dinçel’e, müzikleri ise Çiğdem Erken’e ait. Günay Karacaoğlu’nun muhteşem bir performans sergilediği tek kişilik oyun “Basit Bir Ev Kazası” Songül’ün, toplumun kendini aşma serüveninden de çok da farklı olmayan kendini aşma serüvenini esprili bir dille sahneye taşıyor. Songül, hepimiz kadar cesur, ama hepimiz kadar ürkek. O en az bizim kadar gerçekçiyken, Merzifon saat kulesinin dibinde romantik bir buluşma hayal edecek kadar da ayakları yerden kesik. “Basit Bir Ev Kazası”; 16 Şubat 2017, Perşembe akşamı saat 20:30’da Mall of İstanbul MOİ Sahne’de izlenebilir. Oyuna ait biletler; Biletix’ten ve Mall of İstanbul MOİ Sahne gişesinden temin edilebilir. Bilgi için: biletix.com aysaorg.com facebook.com/aysatiyatro/ Grup indirimleri için: AYSA Organizasyon Tel:0 212 2536711 – 0533 373 4379 "Hoş Geldin Boyacı" oyunu Anadolu Yakasında tiyatroseverlerle buluşacak
 Donald Churchill imzası taşıyan “The Decorator” oyunu, Füsun Günersel’in çevirisiyle, “Hoşgeldin Boyacı” adıyla tiyatroseverlerle buluşmaya devam ediyor. İzleyicisine kahkaha ve sürprizlerle dolu bir tiyatro deneyimi sunan “Hoşgeldin Boyacı”, 13 Şubat Pazartesi akşamı Kozyatağı Kültür Merkezi Gönül Ülkü ve Gazanfer Özcan Sahnesi’nde izlenebilir. Erdal Özyağcılar, Berna Laçin ve Gözde Çetiner’in birlikte rol aldığı “Hoşgeldin Boyacı”; insanların birbirine ihtiyacı olduğunda sınıf ayrımının nasıl ortadan kalktığını baştan sona komediyle sarmalanmış bir dille anlatıyor. Yönetmenliğini Arif Akkaya’nın üstlendiği gülmecesi bol oyunun dekor tasarımı da Akkaya ile Sırrı Topraktepe’nin, kostüm tasarımı ise Feyza Zeybek’in imzasını taşıyor. Zeynep Özyağcılar’ın kurduğu Tiyatro Martı’nın ikinci oyunu “Hoşgeldin Boyacı”da; yasak ilişki yaşadığı sevgilisi ile tatilinden yeni dönen Marcia (Berna Laçin), tadilat ve boya işleri yarım kalmış evine geldiğinde önce değişen boyacıyla (Erdal Özyağcılar) ardından sevgilisinin karısı (Gözde Çetiner) ile karşılaşır. Her üçünü de sürprizli bir gün beklemektedir... Daha ilk dakikalardan, karakterlerin içinde bulunduğu çıkmazın nasıl komik bir hal alacağının sinyallerini veren oyun; insanların birbirine ihtiyacı olduğunda sınıf ayrımının nasıl ortadan kalktığını komediyle sarmalanmış bir dille anlatıyor. dyo’nun katkılarıyla hayata geçirilen ve renklenen iki perdelik “Hoşgeldin Boyacı”; 13 Şubat 2017, Pazartesi akşamı KKM Gönül Ülkü ve Gazanfer Özcan Sahnesi’nde izlenebilir. Başlama saati 20:30 olan oyunlara ait biletler; Biletix’ten ve KKM Gönül Ülkü ve Gazanfer Özcan Sahnesi gişesinden temin edilebilir. Bilgi için:www.biletix.com www.tiyatromarti.com facebook.com/tiyatromarti14/ twitter.com/tiyatromarti1 instagram.com/tiyatromarti/    “Aşiyan”; 13 Şubat Pazartesi akşamı Ezop Sahne'de
Güvende kalabilmek için dışarıdaki hayatla bağını kesen bir kadını canlandıran Bihter Dinçel, nefes almak için kitaplardan, şiirlerden, anılardan oluşan bir dünyadan sesleniyor izleyicisine. Kimi zaman gerilimli kimi zaman nostaljik bir yolculuğa çıkartan “Aşiyan”; 13 Şubat Pazartesi akşamı Ezop Sahne'de izlenebilir.  Ödüllü yazar Bihter Dinçel’in kaleme aldığı ve aynı zamanda tek başına rol aldığı “Aşiyan” oyunu; umudu, umutsuzluğu, aşkı, hasreti ve endişesi ile insana ait tüm duyguları gün yüzüne çıkartıyor. Usta yönetmen Cem Emüler tarafından yönetilen oyun, Barış Dinçel imzasını taşıyan çarpıcı dekor tasarımı ve sahici konusuyla seyirciyi anında etkisi altına almayı başarıyor.  “Aşiyan”; evinin önünde bomba patlayan bir kadının, kendini 9 ay boyunca evine kapatması üzerine kurgulanmış bir oyun. Kimi zaman gerilimli kimi zaman keyifli ve oldukça nostaljik olan oyunda; bireyin bugünü, dünü, söylenenleri ve söylenmeyenleri, umudu ve umutsuzluğu, aşkı, özlemi, endişesiyle harmanlanmış kanlı canlı hâline tanık olacaksınız. Eskide kalmak, yeniyi inşa etmeye çabalamak, yüzleşmek, karar vermek, durmak veya yola devam etmek… Kostüm tasarımı Başak Özdoğan’a ait olan oyunun ışık tasarımı ise Mahmut Özdemir imzasını taşıyor. Oyunun sürprizi ise Bihter Dinçel’e sesleriyle eşlik eden Güven Kıraç ve Boncuk Yılmaz.  “Aşiyan”; 13 Şubat 2017, Pazartesi akşamı saat 20:30’da Ezop Sahne'de izlenebilir. Oyununa ait biletler; Biletix’ten ve Ezop Sahne gişesinden temin edilebilir.  Bilgi için: www.biletix.com ezopsahne.com/ facebook.com/ezopsahne/ twitter.com/ezopsahne www.instagram.com/ezopsahne Adres: Vişnezade Mah. Sporcu Adil Sokak, 2/A/3 /Beşiktaş-İstanbul Tel: (0212) 236 3967 ve 0544 3967400 Dünyanın ilk buzdan kütüphanesi
BaBa ZuLa'nın yeni albümü Avrupa listesinde 1 numaraya yükseldi
20'nci yılını kutlayan Türk müzik grubu BaBa ZuLa'nın yeni albümü "XX", "World Music Charts Europe"un şubat ayı listesinde ilk sırada yer aldı. BaBa ZuLa, dünya turnesine hazırlanıyor. Duvar'da yer alan habere göre, İngiliz gazetesi The Guardian ve İngiltere’nin ünlü müzik dergisi Record Collector’ın yanı sıra birçok yabancı gazete ve müzik dergisinde geniş yer bulan albüm, “World Music Charts Europe”un şubat ayı listesinde de ilk sırada yer aldı. BaBa ZuLa’nın 20 yıllık müzikal yolculuğunu anlattığı yeni albümü “XX”, geçtiğimiz ay tüm dünyada eş zamanlı yayımlandı. Glitterbeat Records etiketiyle piyasaya sürülen albümde, grubun bu güne kadar yayımlanmış kayıtlarıyla, canlı konser kayıtları da yer alıyor. Çift plak ve bir bonus CD’den oluşan derlemede, Mad Professor, Dr. Das , Sly & Robie ve Dirtmusic gibi isimlerin yer aldığı bir dub düzenlemesi de bulunuyor. BaBa ZuLa, 20 yıllık kariyerini belgeleyen “XX” albümü ile dünya turnesine devam edecek. Geçen yıl ABD, Kanada, Meksika ve bazı Asya ülkelerinde konser veren grup, önümüzdeki haftalarda Almanya ve İsviçre, mart ayında ise Avustralya turnesinde müzikseverlerle buluşacak. IMDb'den karar: Mesaj panosunu kapatıyor
Sinema meraklılarının sıklıkla başvurduğu Internet Movie Database (IMDb) adlı dizi ve film veritabanı mesaj panolarını kapatma kararı aldı. Site mesaj panolarının artık 'olumlu ve kullanışlı bir deneyim sunmadığı' gerekçesiyle bu kararı aldığını açıkladı. Sputnik’te yer alan habere göre; IMDb sitesinden yapılan açıklamada "Mesaj panolarının artık dünya genelinde aylık 250 milyondan fazla kullanıcımıza olumlu ve kullanışlı bir deneyim sunmadığına karar verdik" dendi. Bu kararın trafik ve verilerin incelenmesi sonucunda alındığı belirtildi. Mesaj panolarının kapatılması ile ayrıca site içindeki özel mesajlaşma uygulaması da sonlanmış olacak. Sitenin açıklamasında sosyal medyanın ortaya çıkışının mesaj panolarını daha az gerekli hale getirdiğine işaret edildi. Şirket artık kullanıcıların IMDb'nin sosyal medya hesapları üzerinden yorum yaptığını ve sitenin editörleri ile Facebook ve Twitter gibi sosyal medya hesapları üzerinden iletişime geçtiğini belirtti. Site mesaj panolarını 2 haftalık bir geçiş sürecinin ardından 20 Şubat'ta tamamen kapatacak. Kuyruklu hikâyeler
Mevsimin göbeğinde olduğumuz için her taraftan festival haberleri, duyuruları yağıyor. Bir tanesi de Pera Film’den geldi. Peracılar sezona ‘Kuyruklu Hikâyeler: Sinemanın Köpekleri’ programıyla devam ediyor. Program 10 Şubat’ta başladığı için, !f’i bir sonraki haftaya bırakıp bu hafta Sinemanın Köpekleri’ni duyuralım dedik. ‘Sinemanın Köpekleri’, dostumuz köpeklere dair dünyanın dört bucağından farklı hikâyeler anlatacak. Animasyon, belgesel ya da kurmaca olarak, ister komedi ister gerilim, kimi avangart ve kült yapımlarla, köpeklerin dünya sinemasındaki yerini 10 filmle göreceğiz. İçlerinde bildiğimiz filmler de var: Örneğin, Kornél Mundruczó’nun Cannes Film Festivali’nde ‘Belirli Bir Bakış’ ödülü kazanan filmi ‘Beyaz Tanrı’, Todd Solondz’un ‘Wiener-Dog’u, bir de Laurie Anderson’ın köpeği Lolabelle’e olan koşulsuz sevgisini anlattığı ‘Köpeğin Kalbi’.  Bu listede daha önce !f İstanbul programında, CKM’de izlediğim ve çok sevdiğim bir filmi de görmek hoş bir sürpriz oldu. Kelly Reichardt’ın yönettiği, 2008 yapımı ‘Wendy and Lucy’. Wendy’yi, bu yılın Oscar adaylarından Michelle Williams oynuyor. Onun oynadığını aklınızdan çıkarmayın, çünkü unutursanız, ya da bu çağda pek mümkün değil ama, bu filmde oynadığını bilmiyorsanız, tanımama ihtimaliniz olabilir. Sonra da benim gibi hayretler içinde kalırsınız. Tamam, Williams benim için mevcut en iyi kadın oyunculardan biri ama, gene de Wendy’deki farklı fizik kafamı karıştırmış olsa gerek. Bir kere de, geçen hafta yazdığım gibi, ‘White Lies’da John Hurt beni aynı şekilde şaşırtmıştı.  ‘Wendy and Lucy’ye gelecek olursak, hikâyemiz de filmimiz gibi (80 dakika) kısa. Köpeği Lucy’den başka hiçbir şeyi olmayan Wendy, Oregon ve Washington eyaletlerinden geçerek Alaska’ya gitmeye çalışıyor. Alaska’yı niye seçmiş? Belki de arabayla gidebileceği İngilizce konuşulan yerlerin en uzakta olanı diyedir. Bir de, Alaska’da Ketchikan’daki balık konserve fabrikasında iş bulabileceğini düşündüğü için. Asıl ihtiyaçları ise arabasını tamir ettirmek, köpeğini beslemek. Olay örgüsü yok, bir zaman çizelgesi yok. Michelle Williams’ın yorumu bize onun dışa değil de içine bakan, azimli biri olduğunu gösteriyor o kadar. Hatta azmi onun odak noktası. Aktris, “Yalnız insanları ve toplum dışı kalanları hep kendime yakın hissetmişimdir, neden bilmem” diyor. “Herhalde bağımsız sinemayı da ondan kendime yakın hissettim. Sistemin dışında çalışmak istedim, onun için de şöhret benim için bir muamma. Sistem seni istismar etmeden sen onu istismar edebilir misin?”  ‘Wendy and Lucy’yi 11 Şubat Cumartesi saat 14.00’te, 25 Şubat Cumartesi de saat 16.30’da izleyebilirsiniz. Gene çok sevdiğim ‘Köpeğin Kalbi’ ise, 24 Şubat Cuma 21.00’de ve 25 Şubat Cumartesi 13.00 ve 15’te. Bu arada, 27 Ekim 2016’da İstanbul Araştırmaları Enstitüsü’nde (Tepebaşı) başlamış olan bir sergi de ‘Sinemanın Köpekleri’ne eşlik ediyor: “Dört Ayaklı Belediye - İstanbul’un Sokak Köpekleri”. Küratörü Ekrem Işın, danışmanı Catherine Pinguet olan sergi de 11 Mart’a kadar açık, aklınızda olsun. Ayrıntılı bilgi için Pera Müzesi web sitesine başvurabilirsiniz. Not: Geçen hafta John Hurt yazısının heyecanı ile, alttan üçüncü paragrafın ilk cümlesinin sonunda “Allah gecinden versin,” demişim. Cümlenin son kelimesi “demiştik”i düşürmüşüm: “Allah gecinden versin”. Ölümünü kabul etmek istemedim demek ki. Özür dilerim. Divxplanet kapandı
"Olur mu Böyle Olur mu" bu kez başkanlığa 'HAYIR!' diyor
Torunu için maket yapmaya başladı, işi ticarete döktü
Aydın'da yaşayan 63 yaşındaki İsmail Erzurumluoğlu, emekli olduktan sonra torunları oynasın diye yaptığı el emeği kamyon, otobüs gibi maket araçlarına dünyanın pek çok ülkesinden talep gelince galeri kurup ihracatına başladı. AA'da yer alan habere göre, Efeler ilçesinde 4 yıl önce torunu için yaptığı araç maketlerinin internetten paylaşılmasıyla Türkiye'nin birçok kentinden sipariş alan Erzurumluoğlu, hobi olarak başladığı işi ticarete döktü. Erzurumluoğlu, Türkiye'deki siparişleri yetiştirmeye çalışırken dünyanın birçok ülkesinden talep gelince Toptan Gıda Çarşısı'nda bin 400 metrekarelik atölye kurdu. Emekli olunca torunlarına araç maketleri yaparak vakit geçirmeyi hayal ederken kendini uluslararası ticaretin içinde bulan Erzurumluoğlu, AA muhabirine yaptığı açıklamada, hobi amaçlı başladığı araç maketin, ciddi uğraş isteyen bir işletmeye dönüşmesinin gururunu yaşadığını söyledi. Talepleri yetiştiremiyor Emeklilik günlerinde vakit geçsin diyerek yaklaşık 40 yıl önce oğlu için el emeğiyle yaptığı otobüs maketinin benzerini torunları için yaptığını dile getiren Erzurumluoğlu, "Çocuklarım bunları internetten paylaşmış. Büyük ilgi gördü. Türkiye'nin birçok ilinden almak istediler." dedi. Erzurumluoğlu, vakit geçsin, evin bütçesine de katkı olsun diye bazı birkaç siparişe cevap verdiğini, günden güne işlerin arttığını farkettiğini, talepleri karşılamak için mevcut atölyesini büyüttüğünü kaydetti. Gelen siparişlerin altından kalkmakta güçlük çektiklerini dile getiren Erzurumluoğlu, şöyle devam etti: "Yetişmek mümkün değil. Benim burada en az 15-20 kişilik bir ekip olmam lazım ki siparişleri alıp yapabileyim. Benden istenen 10 adet değil, en az 50 adet. O rakamlarda seri üretime geçmem gerekiyor. Fabrikasyon sistemiyle her bir parçasını üretip, tezgahlarda 8-10 kişinin onu montajlaması sonra ambalajlaması gerekiyor. Ancak ben burada hepsini tamamen elle yapıyorum. Efsanevi grup Black Sabbath son konserini verdi
Efsane İngiliz heavy metal grubu Black Sabbath, 1968 yılında İngiltere'nin Birmingham kentinde başlayan müzik serüvenini Pazar günü aynı şehirde verdiği konserle noktaladı. Black Sabbath'ın son konseri 2 saat sürdü. 15 şarkı çalan grup üyeleri, hayranlarına ilk hit şarkıları olan "Paranoid" ile veda etti. Konserin bu anları, Facebook'tan da canlı olarak yayımlandı. Black Sabbath'ın 68 yaşındaki solisti Ozzy Osbourne, gitarist Tony Iommi ve basçı Geezer Butler 'The End Tour' adındaki son turnelerinde Okyanusya, Avrupa, Kuzey ve Güney Amerika'da toplam 81 konser verdi. Turneye, baterist Bill Ward hariç grubun tüm kurucu üyeleri katıldı. Ward'ın yerini Tommy Clufetos doldurdu, klavyede ise Adam Wakeman vardı. Osbourne, son konserleri sonrası diğer grup üyeleriyle birlikte hayranlarına eğilerek selam verdikten sonra "Çok teşekkürler, iyi geceler, hepinize çok teşekkür ederim" dedi. Ozzy Osbourne, konser öncesi BBC'ye yaptığı açıklamada ise duygu karmaşası yaşadığını söyledi. Osbourne, "Birmingham'da Crown adlı pubda çalarken, 'Bunu birkaç yıl yapmak iyi olur. Biraz bira içer, şarkılarımızı çalarız' diye düşünüyordum. Ama bu hayatımın en güzel macerasının başlangıcıydı" diye konuştu. Black Sabbath, daha çok işçi sınıfının yaşadığı Birmingham'ın banliyölerinden Aston'da kurulmuştu. Gitarist Iommi ve basçı Butler okuldan mezun olduktan sonra fabrikada çalışmaya başladı. Ward kömür dağıtıyordu, Osbourne ise önce mezbahada sonra ise araba fabrikasında çalıştıktan sonra hırsızlık yapmaya başladı. Bu yüzden müzik onların kaçışı olmuştu. İlk başlarda kendilerine "Earth" adını veren ve blues şarkıları çalan grup, zamanla Black Sabbath ismini alıp kendi müziğini yapmaya başladı. Butler ve Iommi'nin korku filmlerine olan hayranlığı da buldukları sese ilham kaynağı oldu. Gitarist Tony Iommi'nin sıradışı öyküsü Hippi müzik çağında endüstriyel bir ses yaratmayı başaran Sabbath, eşsizliğini belki de 17 yaşındaki gitarist Iommi'nin yaşadığı korkunç kazaya borçluydu. Birmingham'ın Aston bölgesinde bir çelik atölyesinde çalışan Iommi, bir kesim işi sırasında giyotin sağ eline düşünce parmak uçlarını kaybetti. Iommi'ye, bir daha asla gitar çalamayacağımı söylendi. Bunun üzerine Iommi eve gidip plastik bir şişeyi eritti, parmak şeklini verdi ve deri bir ceketi keserek evde yaptığı protez parmakları gizledi. (BBC Türkçe) Gülben Ergen, Twitter'da 'demokrasi'den bahsetti
Okunması en zor 10 kitap
Edebiyat haberleri yapan The Millions adlı internet sitesi okunması en meşakkatli 10 kitabı belirledi. Siteden Emily Colette Wilkinson ve Garth Risk Hallberg, üç yıllık araştırmalarının sonucunda okunması en meşakkatli 10 kitabı belirledi. İkili, en zor kitapları ortaya koymak üzere 2009’da kolları sıvamış ve uzunluğu, sentaksı, biçimi ya da yapısal ve genel özellikleri ile tuhaf deneysel teknikleri veya soyutlukları nedeniyle zor okunan kitapları araştırmaya başlamış. Wilkinson ve Hallberg ikilisi, edebiyatın sizi bekleyen, tırmanması zor 10 Everest’ini Publishers Weekly dergisinde de tartışmaya açmış. Gelelim kitaplara… Listede Djuna Barnes’ın Türkiye’de Ayrıntı Yayınları’nca Geceyi Anlat Bana adıyla basılan Nightwood romanı; Jonathan Swift’in A Tale of a Tub adlı satirinin yanısıra Virginia Woolf’ un Deniz Feneri/ To the Lighthouse romanı; Samuel Richardson ’ın Clarissa or The History of a Young Lady eseri; James Joyce ’un en önemli romanlarından Finnegans Wake de bulunuyor. Listede G.F. Hegel ve Martin Heidegger’in de kitapları yer alırken, Edmund Spenser’in The Faerie Queene adlı eseri, Gertrude Stein’ınThe Making of Americans adlı çalışması ve son olarak Joseph McElroy’un Women and Men kitabı da listede bulunuyor. EdebiyatHaber.net Hüseyin Turan oyunu açıkladı: Huzurlu bir sistem için HAYIR!
Bakanlık destekleri!
Kapıkulunun muhalifliği, o göreve ben layıktım iddiası: Bugün ne anlama geliyor? “Tabii ki kurul üyeleri arasında Semih Kaplanoğlu gibi işinin ehli insanlar da var. Onları tenzih ediyorum.” 1. Semih Beyin durumu pek tartışmalı, pek icazetli bir durum arz ediyor. Kendileri erken dönem bir peak ardından erken dönem (…) yaşadığı için, şimdilerde AKP ile ilişkilerde anahtar rolünü üstlenmiş durumda. 2. Kendi geçmişiyle pek alakasız bugünkü konumunu tartışmaya açmayalım, sevimsiz (…) oluyor. 3. Derviş Beyin durumuna gelince: başlangıçta sıkı bir atış, sonrasında kullanıldıkça tükenen sabun rolüne pek uygun, güzel kokuyor, ama nihayetinde belirli bir çürüme endeksine girmiş durumda. Kendilerine çok zengin jüri üyelikleri ve muhteşem senaryo dersleri dilerim, bir de kendisi senaryo yazabilse, tam olacak. 4. Zaten çekilmiş filmlere yapım desteği vermek, sektörün büyük bölümünün bilgisi dahilinde olan şeylerin “olmamış” gibi davranılması da tuhaf, çünkü desteklerin en az üçü (???) çekimlerin bittiği filmlere verildi. 5. Çeyrek yüzyıllık sinemacıya zerre kadar kamu menfaati gözetmeden ve hiçbir esaslı toplumsal tarihe göndermesi olmayan filmlere devasa destekler verilmesi, tamamen gayrı ahlakidir. Bakanlık işi hakikaten kapıkullarına verilen arpalıklara benziyor. Öyle olunca kimi zaman sürpriz biçimde Aziller oluyor. Mazüllük de bir payedir Osmanlıda. 6. Diyalektikte parça-bütün, efendi-köle ilişkisi esaslıdır. Arpalığa mahkûm olanların paradoksu, arpalık olmadığında bir anda zılgıt eşliğinde muhaliflik pozlarına bürünmeleri tarihimizin rezilliklerinden birisidir. 7. Sonuçta Paris’te dergi çıkarıp esip gürlerken, Abdülhamit’ten af çağrısı ve İstanbul’a dön emri gelince, tası tarağı toplayıp İstanbul’a gelip, bir de resmi makamı işgal eden, bu arada Paris’teki muhalif arkadaşlarını demoralize eden Jön Türklerimiz var. Şimdilerde bazılarının muhalifliği buna benziyor, yarın bir başka arpalık ile bunu telafi ederler, üzülmesinler! Türkiye’de bakanlık destekleri meselesinde, kimi muhalif ve esastan sanatçı olan arkadaşlar, esasa dair hiçbir şey söylemeden konuşmayı biliyorlar. Söylemleri esastan düzenin ehlileşmiş mi sınavı için şimdiden hazırlıklı olduklarını gösteriyor. 8. Türkiye’de kimse şu andaki sinemacılardan muhaliflik ve sistem karşıtlığı beklemesin! Çünkü bu arkadaşlar, bu sistemin çocuklarıdır ve bu sisteme mahkûmlar. Sözünü ettikleri uluslararası başarıya gelince: kendilerine deniz kabuklarından yapılan madalyalar takıldığında, kimse Avrupa’daki sinemalardan gösterim olanakları ve Avrupalı seyircilerden büyük beğeni vermiyor, samanla sıvanmış o madalyalar, sanat taltifi değil, Avrupalının “bizim çocuk” etiketine benziyor, esas hammaddesi tezektir. 9. Bir düzenin sağlamlığı, yine diyalektik gereği, iktidarın gücüne, doğru kararlarına, meşruiyetine ve iktidarın saydamlığına değil, tam aksine muhalefetin iktidara bağımlı olmasına bağlıdır. Çözümsüzlük ve alternatifsizlik modern dönemde, iktidarın tekleşmesinin ve sürekliliğinin en önemli hal çarelerinden birisidir. Eğer bütün söylemler iktidara yöneliyorsa, muhalefet iktidarın söyleminin bir paraziti haline gelmişse, iktidar-bağımlılığı ve iktidarın söyleminin yalama olması, iktidarın meşruiyetini ve söylem-tekelini güçlendirir. 10. Türkiye’de kimse düzene esastan karşı çıkmıyor, tam aksine, düzenin karşısında esas duruşa geçiyor. Bakın size ne anlatacağım: Sırrı Süreyya Beynelmilel’i çekmeden önce ilk konuştuğu, akıl danıştığı insanlardan birisi bendim, senaryosunu getirdi, okudum konuştuk. O zamanlar kamuoyunda pek tanınmıyordu, hatta etrafındakiler tarafından inşaatçı olarak biliniyordu. Orada söylediği ve anlattığı bir sahne vardı, çekilmedi o sahne. Onu anlattığında ben filmin bununla başlamasını önerdim. 12 Eylülden sonra, Adıyamanlı Kürt bir köylü odununu kesmiş, toplamış, şehre eşek ve katırlarıyla inmiş, odunu kesip, kendisine erzak alacak. Şehirde ise darbe sonrasının keskin havası var, köylü kırık dökük Türkçe biliyor. Olup bitenden haberi yok. Şehrin merkezinde ise bando takımı var, sürekli şehrin merkezinde çalıp herkesi esas duruşa geçiriyor. Köylü bunları bilmiyor. Tam pazara doğru seyrederken, jandarma bunu dipçikle durduruyor. Ne var babam? Esas duruş! O nedir ki? (jandarma etraftaki insanları gösteriyor. Köylü şaşkın şaşkın bakıyor, bir dipçik darbesiyle kendine çekidüzen veriyor, duruyor. Ama yüklü eşek ve katırlar, anlamıyor tabi ki.) Onları da durdur! (Köylü esas duruşun Kürtçesini söylüyor. Ama katırla eşek anlamıyor tabi ki!) (Bir kurşun sesi, görüntü kararıyor ve film başlıyor). Film böyleydi, ama gelin görün ki pek çok yapımcı dolaştıktan sonra, nihayetinde BKM surlarından içeri girdi ve orada da törpülenip, ehlileştirilip, makyajı yüzünden akacak kadar boyandı ve sonra da sanat filmi diye Adana’da büyük ödül alıp ünlüler kervanına katıldı. İşte size sanat filmi! Kısa kısa vizyondakiler
Yaşamın Kıyısında: Senenin kuşkusuz en iyilerinden olan Manchester by the Sea atmosfer, karakter, oyunculuk ve diyalogların gücü ile ilgili bir film. Kalpte asla iyileşmeyecek bir deliğin derinlerine inerek etkin bir deneyim yaşamak isteyenlere göre bir film. Toplam altı dalda Oscar adaylığı bulunan Manchester by the Sea aynı zamanda senenin en duygusal ve acı yüklü filmlerinden biri. İnsan olanın kayıtsız kalamayacağı bir dramı ele alan filmin en büyük gücü oyunculukları, en başarılı yönü ise senaryosu. Casey Affleck’in filmin ilk anından son anına kadar bir milim bile aksamayan Lee karakteri ile Michelle Williams’ın içinize işleyen gözyaşları bu iki oyuncuyu Oscar’da podyuma taşıyabilecek güçte. (3,5 *) Toni Erdmann: Toni Erdmann, siyasal yozlaşma, insanlık dışı kabalıklar, kayıtsızlık içindeki çağdaş Avrupa’nın hiciv içeren tasvirini ortaya koyan güçlü bir film. İnsanın gelişim maskesi altında onurunu nasıl kurban verdiğini birey üzerinden sert bir pozisyon alarak yapıyor. Kamerasını, komünist rejim geçmişi ile Avrupa Birliği’nin en yeni ve fakir ülkelerinden olan Romanya’nın petrol yataklarına, çeviren film son derece politik bir pozisyon alarak Avrupa’nın bugün ilerlediği yönü göstererek bize kılavuzluk ediyor. 162 dakikalık bu film yer yer gülümsetse de üç jenerasyonun arka planında büyük bir depresyon saklıyor. (3 *) Gecenin Kanunu: İyi filmler de yönetebileceğini kanıtlamış olan Ben Affleck hem oynadığı hem yönettiği bu son filmi ile ne yazık ki bu düşünceyi sekteye uğratıyor. Film, Boston gangsterlerinden Joe Coughlin’in içki yasağı döneminde Florida’da yeraltı işleri çevirirken başına gelen olaylar konu alıyor. Irkçı fanatik dindar grup Ku Klux Klan üyeleri ile çatışma, bu grubun aslında satılmış olduğu gerçeği, bu sırada kendini çarpık din müritliğine adayan genç bir kızın dramı, esasen göçmenlerin Amerika’yı kurduğu gerçeğinin güçlü bir sesle vurgulanması gibi tek başlarına çok etkileyici olan tüm bu olaylar kendi başlarına sağlamken filmin bel kemiği ile bir türlü bütünleşemiyorlar. Ben Affleck’in iyi kalpli gangster yaratma çabası ise filmin en yumuşak karnını oluşturuyor. Neyi anlatacağına odaklanamayan bu stil sahibi film fazla hırslı davranarak kendi alt metinlerinin arasında boğuluyor. (2,5 *) Lion: Saroo Brierley’nin otobiyografik gerçek hikâyesinden sinemaya uyarlanan film 5 yaşında Kalkuta’da kaybolan Saroo’nun tüm zorlukları aşarak, Avusturalyalı harika bir karıkoca tarafından evlat edilmesi ve genç bir yetişkinken izini kaybettiği ailesini aramasını konu alıyor. Filmin sonundaki gerçek görüntüleri izleyince izlediğiniz tüm film çok daha büyük bir anlam kazanıyor. İlham verici bu gerçek hikâye dünyada kötüler kadar iyiler olduğunu da göstererek umut veriyor. Film uzun ilk yarısında küçük Saroo’nun kayboluşu ve sonrasında yaşadığı acıklı olaylarla son derece dokunaklı. Fakat filmin ikinci kısmında uzun süre çocuk olarak sevdiğimiz Saroo’yu genç bir yetişkin olarak görünce ona karşı aynı sıcaklığı hızlıca yakalayamıyoruz. Bize yabancı gibi gelen bu gence diyalog partneri gibi görev üstlenen kız arkadaşının fuzuli varlığı ile süregelen duygularımız karışıyor. Şöhretine rağmen küçük ve gösterişsiz bir rolle karşımıza çıkan Nicole Kidman canlandırdığı gerçek Sue Brierley ile birebir benzemişler. Doğru duygularla yapılmış olan bu film çok değerli keşke daha iyi olsaymış. (2 *) Halka 3: The Ring serisinin heyecanla beklenen üçüncü filmi o kadar da iyi değil ama korktuğum kadar da kötü değil. Naomi Watts gibi güçlü bir oyuncu ile izlediğimiz serinin ilk iki filmi bu yetişkinliğini ve olgunluğunu fazla genç ve deneyimsiz oyuncularıyla heba etmiş. Ana kadronun bu kadar gençleşmemesi gerekirdi. Filmin ilerleyiş hızı ve temposu muhtemelen kurgu dolayısıyla oldukça tutarsız. Açılış sahnesi böyle bir seri için çok yanlış; adeta Final Destination. Yeni ilginç fikirlerin ve Samara görsellerinin filme dahil edilmiş olması filmin en olumlu yanları. Serinin ne şekilde devam edeceğini gösteren filmin final sahnesi ile ilgili hâlâ emin değilim. (2 *) Altın: Film ne anlattığı konusunda tam anlamıyla karman çorman daha da önemlisi etik olarak tam bir acayiplik içinde. Öyle ki senenin en çevre düşmanı filmi olabileceğinin bile farkında değil. Evet, filmin konusu Endonezya’da altın aramak ve bir film illaki doğru bir mesaj vermeyebilir. Ama altın avcılığı, mücevher avcılığı gibi filmlerin bir noktasında insan sömürüsü ve çevre düşmanlığı ile ilgili bir farkındalık işareti olur. Ve bu işaret sayesinde duyarlı seyirci rahatsızlık veren konulara karşı rahatlatılır; ama bu filmde sömürülen Endonezya işçilerinden tutun da yerle bir edilen yağmur ormanları tam bir felaket. Üstelik film için gereksiz bir şekilde kel, dişlek ve göbekli kılığına giren Matthew McConaughey’nin abartılı oyunculuğu da son derece itici. (1 *) Livaneli: Soluk almakta güçlük çekiyoruz
MELTEM YILMAZ / @meltemmmylmz Bu yıl sanatta 50. yılını kutlayan Zülfü Livaneli, son romanı “Huzursuzluk” ile okuyucuyla buluştu. Sanatsal üretim alanındaki başarısı kadar, siyasi duruşuyla da vicdanların sesi olan Zülfü Livaneli ile hem yeni romanı “Huzursuzluk”u hem de Türkiye’nin huzursuz atmosferini konuştuk. “Genç Livaneli’ye bakınca, daha saf, daha umutlu, daha neşeli bir insan görüyorum. Özellikle ‘halk’a güvenen, ‘halk’ı, her türlü pisliği arındıran bir okyanus gibi düşünen genç bir insan... Ne zaman ki ‘halk’, ‘millet’ oldu, oturup yeniden düşünmeye başladık” diye konuşan Livaneli, şöyle devam ediyor: “Bizi biz yapan insani değerleri unuttuk, referans noktalarımızı yitirdik. Fırtınaya tutulmuş, oradan oraya sürüklenen pusulasız bir gemi gibiyiz. Ruhumuz sertleşiyor, kabalaşıyoruz, dayanışmayı unutmaya başlıyoruz, kapitalizmin her birimizi köle haline getirdiğini bile göremiyoruz; çünkü ayağımızda pranga yok ama zihinlerimizde var.” Anayasa değişikliği referandumunun Türkiye’deki kutuplaşmayı keskinleştirdiğine işaret eden Livaneli, “Herkeste bir ‘son hesaplaşma’ duygusu var. Bu ülkede insanlar nasıl tekrar yüz yüze bakacak, nasıl ortak bir yaşam oluşturacak bilemiyorum. Herkes birbirini o kadar çok kırıp döküyor ki…” diyerek, sözlerini şöyle sürdürüyor: “Referanduma doğru işler daha da sertleşecek gibi görünüyor. En korkuncu kan dökülmesi, ikincisi de birçok masum insanın hapsedilmesi. Ne yazık ki bu iki tehlikeden kısa sürede kurtulamayacağız gibi görünüyor.” »Sanat yaşamınıza adım attığınız ilk günlere dönüp baktığınızda, umutları ve hayalleriyle nasıl bir Zülfü Livaneli vardı, bugün nasıl bir Zülfü Livaneli görüyorsunuz? Sanatla dolu 50 yıl size ne kattı, sizden ne götürdü? 5o yılda pek çok darbe, zulüm, baskı, sürgün gördük kuşkusuz, sessiz sitemsiz ölen arkadaşlarımız oldu, şarkılarımızın bazıları mahpus damında bestelendi ama hayat bundan ibaret değildi elbette. Dostluklar, kahkahalar, kitaplar, müzik, dayanışma geceleri, konserler, sabahlara kadar süren konuşmalar, bizden ve dünyadan birçok güzel insanla dostluk. Yani acısı, tatlısına karışmış bir hayat. Genç Livaneli’ye bakınca, daha saf, daha umutlu, daha neşeli bir insan görüyorum. Özellikle ‘’halk’’a güvenen, ‘’halk’’ı, her türlü pisliği arındıran bir okyanus gibi düşünen genç bir insan... Ne zaman ki ‘‘halk’’, ‘‘millet’’ oldu, oturup yeniden düşünmeye başladık. Bugün biraz daha yorgun ama hâlâ umutluyum. »Bugün en çok neyi özlüyorsunuz? Arkadaşlarımı özlüyorum desem...Yaşar Kemal, Abidin Dino, Uğur Mumcu, Onat Kutlar ve adını kitlelerin bilmediği birçok dost. Anılarımda hep onlar var. Hiçbirine rahmetli diyemiyorum, dilim varmıyor. »Peki, bu 50 yılda anlatmak istediklerinizi anlatabildiniz mi? İçimin türküsünü büyük kitlelerle paylaştım sanırım, onlara içimi döktüm ama hâlâ anlatacağım hikâyeler var. Bundan sonra sadece kitap yazmak istiyorum. Bir de içinde yaşadığımız acayip dönemin, bizim gibi insanlara yüklediği görevleri yerine getirmek. Bir sözüm var: Namuslu yaşayan insanların namuslu ölmek gibi bir sorumlulukları vardır. Size güvenmiş insanlara, son demlerinizde ihanet etmek kadar kötü bir şey yok. Soluk almakta güçlük çekiyoruz »Yeni romanınızda Mardinli Hüseyin ile IŞİD zulmünü misliyle yaşamış Ezidi kızı Meleknaz’ın hikâyesini okuyucuyla buluşturuyorsunuz. Romanın ismi neden “Huzursuzluk”? Huzursuzuz da ondan. Yaşadığımız dönemin ve Ortadoğu’nun, Güneydoğu’nun romanını yazdım, başka bir isim uygun olmazdı herhalde. Hepimizi derinden etkileyen bir huzursuzluk var ortalıkta. Neredeyse elle tutulur bir şey. Havaya sinmiş, sanki şehirlerin üzerine bir battaniye örtülmüş, soluk almakta güçlük çekiyoruz. Onca sevdiğimiz ülkenin bu duruma sürüklenmesini anlayamıyoruz. »Bu kitapta Ortadoğu halklarının gerçeğini görüyoruz: Savaş, çatışmalar, şiddet, taciz, tecavüz, kan ve gözyaşı. Öte yandan derin bir aşk. İnsan sormadan edemiyor: İçinde yaşadığımız coğrafya bizim şansımız mı şanssızlığımız mı? Ve siz, Batılı bir sanatçı olsaydınız şimdiki derinliğinizi kavramanız mümkün olur muydu? Dün akşam, tekrar, kim bilir kaçıncı kez Proust okurken ben de bunu düşündüm. Onun anlattığı Paris kaygıları ile bizim hayatımız arasında nasıl da büyük bir uçurum var. Muhteşem bir üslup ama hep ‘’sosyete’’ gezmelerini, dedikodularını anlatıyor. Bizim böyle bir lüksümüz yok. Daha katı, daha acı gerçeklerimiz var, bunlara sırtımızı dönemeyiz. Ama bu durum bizi estetik arayışından, Proust gibi ustaların ince işçiliğinden ayrı düşürüp kabalaştırmamalı. »Ülkemizde 3 milyondan fazla mülteci var, ancak biz bu insanların “insan” olduğunu neredeyse unuttuk, zira onları “mülteci” olarak görmeye fazlasıyla alıştık. Haklısınız. Ben bu gerçeği yıllar önce yaşadım. 70’li yıllarda ben de mülteciydim, acısını çok iyi bilirim. Şu anda dünyanın en büyük sorunu bu. Ve evet; hepimiz ‘’mülteciler insandır’’ demek için ayağa kalkmalıyız. Musa da mülteciydi, İsa da, Muhammet de. Bizi insan yapan değerleri unuttuk »Peki biz başka neleri unuttuk? Bizi biz yapan insani değerleri unuttuk, referans noktalarımızı yitirdik. Fırtınaya tutulmuş, oradan oraya sürüklenen pusulasız bir gemi gibiyiz. Ruhumuz sertleşiyor, kabalaşıyoruz, dayanışmayı unutmaya başlıyoruz, kapitalizmin her birimizi köle haline getirdiğini bile göremiyoruz; çünkü ayağımızda pranga yok ama zihinlerimizde var. »Yazarlığınızı en iyi şekilde ifade ettiğinizi düşündüğünüz kitabınız hangisi? Her yazar son romanını, en son doğan çocuğu gibi sever; ben de “Huzursuzluk”ta yazar olarak istediğim kıvamı yakaladım gibi. Okurlar en çok “Serenad”ı sevdi ama ben okuması biraz daha zor olan Konstantiniyye Oteli’nin edebi kalitesini iyi bulurum ve ileride daha çok okunacağını düşünürüm. Geçenlerde benim üstüme yapılan bir sempozyumda Profesör Onur Bile Kula bu kitabımı ‘’Senfonik roman’’ olarak niteledi ki doğru. Bizim şehrengiz geleneğine de selam duran bir çalışma bu. »Romanlarınız pek çok farklı dile çevrildi. Türk okuru ile Batılı okur arasında bir karşılaştırma yaptığınızda, içerden bir benimseyiş mi yoksa dışardan bakış mı sizi daha fazla heyecanlandırıyor? Elbette içerden benimseyiş daha değerli. Her yazar anadilinde var olur, eğer bir değeri varsa o dilde kalıcılaşır. Yabancı ülkelerde yayınlanıyor olmak hoş bir şey elbette. Düşünsenize Çin’de bile kitabınızı okuyup, çok ilginç sorular soruyorlar. Ama asıl olan kendi dilin, kendi memleketindir. »Ancak bugün Türkiye, sanatçılar için pek de iç açıcı bir ülke gibi görünmüyor. Birçok sanatçı, iktidar korkusu nedeniyle susmuş ve sinmiş durumda. Bu tabloyu nasıl yorumluyorsunuz? Geçmişte de bunun örnekleri görüldü. Özellikle Hitler Almanyası’nda, McCarthy Amerikası’nda . Bazı sanatçılar sustu, bazıları rejimle anlaştı, bazıları da direnerek bedel ödedi. Sanatçıların tümünü susturamaz kimse ve sanat her zaman kendini duyurma olanağını bulur. Referandum kutuplaşmayı keskinleştirdi  »Türkiye referanduma gidiyor. Siz, hem bir sanatçı hem de geçmişte siyasetçi yönü olan bir isim olarak, anayasa değişikliğini nasıl değerlendiriyorsunuz? Sonuç ne olursa olsun bu referandum ülkedeki kutuplaşmayı biraz daha keskinleştirdi. Herkeste bir ‘’son hesaplaşma’’ duygusu var. Bu ülkede insanlar nasıl tekrar yüz yüze bakacak, nasıl ortak bir yaşam oluşturacak bilemiyorum. Herkes birbirini o kadar çok kırıp döküyor ki. Evet ya da hayır çıkması ülkenin yönünü belirleyecek. Kuvvetler ayrılığını yok eden ve ülkedeki bütün gücü tek kişiye teslim eden bir öneri nasıl yapılabiliyor, bazı siyasiler ve halkın bir kısmı bunu nasıl destekliyor anlayamıyorum. »Sözünü ettiğiniz kutuplaşma Türkiye ile özdeşleşmiş durumda. Siz çözümü nerede görüyor, nasıl formüle ediyorsunuz? Bir dönem Türkiye’de sağ-sol kutuplaşması vardı. Devlet bunu ‘’iti ite kırdırma’’ diye adlandırdığı bir politika ile iç savaşa çevirdi ve binlerce gencimizi yitirdik. 90’lı yıllarda ise sağ sol kutuplaşması dağılmaya ve yerini başka bir şeye bırakmaya başlamıştı. Ben de o tarihlerden itibaren ‘‘Dikkat edelim. Üç kutuplu bir Türkiye’ye doğru gidiyoruz’’ diye yazmaya başladım. Kastettiğim, dinci, laik ve Kürt kutuplaşmasıydı. O dönemlerde buna ihtimal vermeyenler bile sonunda gördü ki böyle bir keskin kutuplaşmanın içine düştük. Oysa demokrasi, etnik, dinsel ve milliyetçi temalara dayanırsa tehlike baş gösterir, çünkü bunlar çok temel ve kışkırtmaya çok açık duygulardır. Gerçek demokrasiler bu ögeleri siyaset dışı bırakır ve merkez sağ, merkez sol kanatları bulunan iki kanatlı bir kuş olarak uçar. Bizde de yapılması gereken budur. Referanduma doğru sertlik artacak »OHAL şartları altında üretmek zorlaşıyor mu? Zira sizin romanınızın afişleri de OHAL nedeniyle kaldırıldı. Benim kitabın afişlerinin yasaklanması, diğer OHAL uygulamaları yanında sinek vızıltısı gibi kalıyor. Sözünü etmeye bile utanırım. Referanduma doğru işler daha da sertleşecek gibi görünüyor. En korkuncu kan dökülmesi, ikincisi de birçok masum insanın hapsedilmesi. Ne yazık ki bu iki tehlikeden kısa sürede kurtulamayacağız gibi görünüyor. »Cumhurbaşkanı Erdoğan ile yarıştığınız belediye seçimlerini yüzde 4, 89 oy farkı ile kaybetmiştiniz. O gün Erdoğan değil de siz belediye başkanı seçilmiş olsaydınız, bugün nasıl bir Türkiye’de yaşıyor olurduk merak ediyorum. Benim için iyi olmazdı herhalde. Çünkü siyaseti sevmiyorum, o seçime de zorlayarak katmışlardı beni. Ama ülke için nasıl olurdu bilemem. »Aynı zamanda UNESCO’nun iyi niyet elçiliği görevinde bulundunuz. Ancak görevinizden istifa ettiniz. İçinde yaşadığımız dönemde, “iyilik” neden bu kadar zor? İyilik her zaman zordur, çünkü iyi insanlar genellikle tek tektir, oysa kötülük örgütlüdür. Gökteki yıldızları iyilik, hepsini kuşatan karanlığı ise kötülük olarak düşünün, ne demek istediğim daha çok ortaya çıkar. Dilimiz yurdumuzdur!
Dil, tarihsel ve toplumsal bir varlık olarak, insanların birbirleriyle anlaşabilmelerini sağlayan en gelişkin iletişim aracıdır. Bu araç aynı zamanda kültürel öğelerin kuşaktan kuşağa aktarılmasına ve toplumda tarih bilincinin oluşmasına yardım eder. Öte yandan dil; sanat ve yazın ürünlerinin de başlıca yaratım aracıdır. Türkçenin büyük ustası, dil bilincimizin Kutupyıldızı Nurullah Ataç şöyle diyor: “Dil, bir uygarlık olayıdır. Bir uygarlığın kurduğu dil, başka bir uygarlığın düşündüklerini söyleyemez, yetmez onu söylemeye. Bir ulus uygarlığını değiştirdi mi, dilini de değiştirmek zorundadır.” Dil ve ideoloji arasında yakın bir ilişki vardır. Bu ilişki, “söylem”lerimizde somutlaşır. Çünkü dil, anlatım ve aktarım aracı olarak, son çözümlemede egemen ideolojinin taşıyıcısıdır. Yaşamın her alanında bu etkileşimi görebiliriz. Marksist edebiyat kuramcısı Terry Eagleton, dil ve ideoloji ilişkisini irdelerken, “İdeoloji, belli insan özneleri arasında, dilin belirli etkiler yaratmak amacıyla fiilen nasıl kullanıldığıyla ilgili bir şeydir” diyor. Toplumsal-kamusal her alan gibi diller de kuralsız değildir. Türkçenin de kendine özgü yasaları, kuralları, yapısal özellikleri olduğu göz ardı edilemez. Geçmişte, Türkçenin doğru kullanımı ve yeni türetimlerle varsıllaşması yolunda daha duyarlı bir ortam vardı. Çok eskilere gitmeye gerek yok. 1960’larda Asım Bezirci’nin “Halis Acarı” takma adıyla Dost dergisinde yeni sözcükler türetme çabasını anımsıyorum. Aziz Nesin, Akşam’daki “Az Gittik, Uz Gittik” başlıklı köşe yazılarının altına, yazısında geçen öz Türkçe sözcüklerin anlamlarını açıklayan küçük bir “Sözlük” koyardı. Böylece, yeni türetilmiş sözcüklerin daha geniş kesimlerce öğrenilip yaygınlaşmasına katkıda bulunurdu. Ömer Asım Aksoy, Türk Dili dergisinde, basındaki dil yanlışlarına ilişkin çok yararlı bir bölüm hazırlardı... Ali Dündar, Ali Püsküllüoğlu, Ahmet Miskioğlu, Sevgi Özel, Osman Bolulu, Feyza Hepçilingirler ve daha başkalarının bu alandaki emeklerini de saygıyla anmak isterim. Türkçe konusunda titizlenenler, kaygı duyanlar ve sürekli yazanlar, nedense dilbilimcilerden çok, dili yoğurup biçimlendiren, yeniden üreten yazarlar, ozanlar oluyor. Bu durum, Dil Devrimi’nin ateşli savunucularından Doç. Dr. Suat Yakup Baydur’un (1912-1953) da dikkatini çekmiş olmalı ki, değerli dilbilimci, “Dil ve Kültür” adlı kitabının girişinde şöyle diyor: “Son zamanlarda meslek ve görüş bakımından çeşitli kimselerin gazetelerde Türk dili üzerine yazdıkları makalelerle karşılaşıyoruz. Dil üzerine yazılarını okuduklarımız arasında bir filoloğun yahut bir dil bilgininin bulunmayışı, bana bu eksikliği tamamlaya çalışarak meseleyi bir filolog olarak geniş okuyucu yığınının gözü önüne sermek kararını verdirdi.” Örneklere baktığımızda, Dr. Baydur’un değindiği durum açıkça görülüyor. Örneğin bir dönem basındaki “dil yanlışları”nı sergileyerek bu konuda hepimize yol gösteren Ömer Asım Aksoy, çoğumuzun sandığının tersine, dilbilimci değildi. Böyle düşünülmesinde, sanırım onun uzun yıllar Türk Dil Kurumu’nda Genel Yazman olarak çalışmasının önemli payı vardır. Başka örnekler de verebilirim. Sözgelimi Nurullah Ataç da, Cevdet Kudret de, Melih Cevdet de, Tahsin Yücel de akademik dil eğitimi görmüş kişiler değildi. Ama hepsi de Türkçe üstüne çok kafa yormuş, dilimize ciddi katkılar yapmış yazarlarımızdı. Tabii Prof. Dr. Doğan Naci Aksan, Beşir Göğüş ve Emin Özdemir gibi öğretmenlerimizin de dilbilimci olarak Türkçeye büyük emeklerini unutmamak gerekiyor… Türkçe konusunda kalem oynatan yazarların hepsinin aynı görüşte oldukları söylenemez. Örneğin Şiar Yalçın ve Hakkı Devrim, Türkçeden çok Osmanlıcanın doğru yazılıp konuşulmasına dönük bir yaklaşım içindeydiler. Hele HakkıDevrim’in tutarlı bir dil siyasası yoktu. Kimi zaman Türkçe sözcükleri savunur görünse de, “sual”, “cevap”, “mesele”, “sebep”, “kelime”, “itina” gibi, Türkçede oturmuş karşılıkları bulunan Arapça sözcükleri kullanmaktan bir türlü vazgeçmedi. Ömer Asım Aksoy, “Dil Yanlışları” adlı yapıtının önsözünde, “Dil kuralları, kamunun ortak bilinciyle oluşmuştur” diyor. Savruk ve özensiz yazarlara, yeniyetme sunuculara bu kuralları sık sık anımsatmak gerekiyor. Bir yazarın ya da sunucunun, anadilini yanlış kullanma “hakkı” olamaz. Dilimizi doğru yazıp konuşmak, herkesten önce onların görevidir. Görevden de öte, kendileri açısından savsaklanamaz bir sorumluluktur bu. Türkçenin her yönden geliştirilmesi, son yıllarda artan Osmanlıca ve İngilizce etkisinden kurtarılması, yaşamımıza hızla giren yeni kavram ve buluşları karşılayabilecek sözvarlığına kavuşturulması, yazım birliğinin sağlanması, hepimizin ortak amacı olmalıdır. İnsanlarda yurt ve dil sevgisi birlikte göverir. Çünkü dilimiz yurdumuzdur. New York sokaklarında Tarkan afişleri
 Megastar Tarkan’ın, Amerika'da gerçekleştireceği konserler için şimdiden hazırlıklar başladı. New York şehrinin her yanında dolaşan taksiler Tarkan görseli taşıyor. Megastar Tarkan’ın, SM Production organizasyonuyla 2-3 Mart tarihlerinde New York’ta Manhattan Center Stüdyoları’nda bulunan Hammerstein konser salonunda, 5 Mart’ta ise Los Angeles’ta şehrin merkezinde yer alan, The Novo’da gerçekleşecek olan ve VIP biletleri şimdiden tükenen konserleri için hazırlıklar başladı.New York konserleri için, şehrin her yanında dolaşan taksiler Tarkan görseli taşıyor. Megastar, New York ve Los Angeles’ta gerçekleşecek konserlerinde dünya çapında ses getiren ve milyonlar tarafından sevilen şarkılarını seslendirecek. Megastar'ın 2-3 Mart tarihlerinde New York, Hammerstein konser salonunda ve 5 Mart tarihinde Los Angeles, The Novo'da SM Production tarafından organize edilecek konserleriyle ilgili detaylı bilgiye http://tarkanliveus.com/ adresinden ulaşılabilir. Tarih: 2-3 Mart 2017  Mekan: Hammerstein Ballroom, New York  Bilet Fiyatları: $80 - $250 Tarih: 5 Mart 2017  Mekan: The Novo, Los Angeles  Bilet Fiyatları: $80 - $175 Angelina Jolie'den Trump'a tepki
BM Mülteciler Yüksek Komiserliği İyi Niyet Elçisi olan oyuncu Angelina Jolie, Donald Trump'ın mülteci yasağına tepki göstererek, "Kapılarımızı mültecilere kapamak ya da aralarında ayrımcılık yapmak bizim tarzımız değil, bu bizi daha güvenli bir ülke yapmaz" dedi. Oscar ödüllü oyuncu ve Birleşmiş Milletler Mülteciler Yüksek Komiserliği (BMMYK) İyi Niyet Elçisi Angelina Jolie, ABD Devlet Başkanı Donald Trump'ın vize yasağı ve mülteci politikasını eleştirdi. New York Times gazetesi için köşe yazısı yazan Jolie, mültecilerin ülkeye kabulünü sınırlandırmanın ve yedi İslam ülkesi vatandaşlarına vize yasağı getirmenin ABD'nin tarzı olmadığını ifade etti. Jolie, mültecilere karşı yapılan dini ayrımcılık ve ırkçılığı "Kaçmaya çalıştığımız istikrarsızlığa davetiye çıkarıyor" sözleriyle değerlendirdi. Değerlerinden koptuklarında sorunların daha da büyüdüğüne işaret eden Jolie, "Kapılarımızı mültecilere kapamak ya da aralarında ayrımcılık yapmak bizim tarzımız değil, bu bizi daha güvenli bir ülke yapmaz" ifadelerini kullandı. Terör ve zulümden kaçarak başka ülkelere sığınan mültecilerin en çok sağlık hizmetlerine ihtiyaç duyduğunu aktaran Jolie, ABD'ye kabul edilen mültecilerin zaten çeşitli devlet kurumları tarafından birçok taramadan geçirildiğini kaydetti. Angelina Jolie, küresel mülteci krizinin ve terör tehditinin sınır güvenliği endişelerini artırdığına dikkati çekerek, "Her hükümet, uluslararası sorumlulukları çerçevesinde vatandaşlarının ihtiyaçlarını dengede tutmak zorunda, ancak bunu yaparken ölçülü ve gerçekçi olmalıyız. Tepkimizin temelinde korku değil gerçekler olmalı" değerlendirmesinde bulundu. Murat Cemcir: Nuri Bilge bana iyi geldi, ben de ona
Aktör Murat Cemcir, usta yönetmen Nuri Bilge Ceylan’ın yeni filmi ‘Ahlat Ağacı’nda rol aldı. Filmde bir babayı canlandıran Cemcir, ünlü yönetmen için “Nuri Bilge bana iyi geldi, ben de Nuri Bilge’ye” dedi. Gösterimi devam eden ‘Çalgı Çengi İkimiz’ de dahil olmak üzere rol aldığı filmlerin toplam izleyici sayısı 15 milyon 500 bin kişi olan aktör Murat Cemcir, Türk sinemasının ödül rekortmeni yönetmeni Nuri Bilge Ceylan’ın yeni filmi ‘Ahlat Ağacı’nda rol aldı. Cemcir, bir babayı canlandırdığı film ve Nuri Bilge Ceylan hakkında “Benim için iyi bir deneyim oldu. Diğer filmlerimden farklı olduğu için ayrı bir haz aldım. 3.5 ay çekim yaptık. Nuri Bilge bana iyi geldi. Ben de Nuri Bilge’ye. Kendisi dünya tatlısı bir insan. Böylesine başarılı bir sinemacıyla çalıştığım için mutluyum” dedi.  Ceylan’ın Cannes Film Festivali’nde Altın Palmiye kazandığı ‘Kış Uykusu’ndan sonraki ilk projesi olan ‘Ahlat Ağacı’, edebiyata âşık Sinan’ın Anadolu’nun yoksul bir kasabasında kitabını çıkarmak için verdiği mücadeleyi anlatıyor. Ünlü yönetmen filmini “Sevelim veya sevmeyelim, bazı özelliklerimizi babalarımızdan alırız. Zayıflıklarımızı, alışkanlıklarımızı, birçok şeyi... Film babanın ve oğlunun aynı kaderi paylaşmasıyla oluşan döngüyü üzücü deneyimler üzerinden anlatıyor” sözleriyle anlatıyor. Kültür ve Turizm Bakanlığı, sinema destekleme fonundan 2 milyon TL ile bugüne kadarki en yüksek desteği ‘Ahlat Ağacı’na verdi. En çok beğenilen 10 feminist dizi
Medyanın hemen her ögesi gibi televizyon programları da erkek egemen, cinsiyetçi medya içerikleriyle domine edilir. Ama medyaya sızan feminist seslerle birlikte, hırstan saçımızı yola yola izlemek durumunda kalmayacağımız hatta izlerken ideallerimizi besleyen diziler yayınlanmaya başladı. İşte onları sizin için derledik. Bu 10 feminist dizi hoşunuza gidecek.  Orange is the New Black 2013’te Netflix’te yayınlanmaya başlayan dizide yapım ve yayın aşamasında bulunan kadınlar erkeklerin 10 katı çoğunlukta. Programda kadın temsili yaş, ırk, görünüş, cinsel kimlik açısından oldukça çeşitli.  American Horror Story: Coven Ana karakterlerin tümü basmakalıp olmayan kadın figürlerin olduğu bu sezonda alışılmadık bir şekilde yardımcı karakterler olan erkeklerdir.  Girls Bir HBO dizisi olan ve 2012 yılında yayınlanmaya başlayan komedi-drama dizisinin yazarı, başrölü ve yayımcısı tek bir kadın: Lena Dunham. Dizi beden mahremiyeti açısından çok yol kat etmiş.  Homeland 2012’den beri devam eden bu televizyon dramasındaki kadın karakterler hiç de “hoş” değiller! Zira başkarakterin bipolar rahatsızlığı, erkek seçimindeki zevksizliği ve çirkin kökleri hiç de alışageldiğimiz kadın tiplemesine uymuyor.  The Fall Yine bir Netflix yayını olan dizi oldukça kabadayı, ebeveynliği eline yüzüne bulaştıran ve en önemlisi de ne istediğini bilen bir kadın karakteri merkezine alıyor.  Inside Amy Schumer Bir Amerkan komedisi. Amy Schumer kadın olmanın en utanç verici yanlarını feminist yollarla anlatıyor!  The Leftovers 2014’te başlayan programdaki kadın karakterler hasarlı ve tehlikeliler. İdealize edilmiş kadın yargısına burun bile silmeyen bir dizi!  The Returned Bir Fransız fantezi draması olan dizideki tüm karakterler yüceleştirilmeden, gerçekçi bir yaklaşımla betimlenmiş.  Top of the Lake Jane Campion tarafından yapılmış bu mini dizide “düzgün” vücutlu kadınlar görmek yerine ufak göğüslü ve hiç de zayıf olmayan çıplak karakterler görüyoruz. Dizide Mad Men’in Elizabeth Moss’unu bir soruşturmada baş dedektif olarak izliyoruz.  Masters of Sex Time’ın televizyondaki en feminist show olarak belirttiği bu HBO dizisindeki seks sahneleri yalnızca insanları ekran başında tutmak için çekilmiş sahneler değil, hikayeye tamamen bağlı, bütünün önemli bölümlerdir. Nuri Bilge Ceylan’dan “Babamın Dünyası”
Anlatımı ve dili ile Türk Sineması’nın son dönemde en iyi yönetmenlerinden biri kabul edilen Nuri Bilge Ceylan, bir yandan bireysel fotoğraf çalışmalarına da devam ediyor. Görsel açıdan ne kadar iyi bir göze sahip olduğunu, filmlerinde görüntü yönetimini de kendi üstlenerek gösteren yönetmenin, son sergisi “Babamın Dünyası” birçok sanatseverin katılımıyla 31 Ocak’ta Dirimart Nişantaşı’nda açıldı. Film karelerinden farksız olan fotoğraflar, kendi başlarına durup, ağıdı bir zarafet haline getiren saf kompozisyonlar olarak karşımıza çıkıyor. Babamın Dünyası’nda Ceylan ürpertici bakışını, ilk üç filmi “Koza” (1995), “Kasaba” (1997) ve “Mayıs Sıkıntısı“nda (1999) başrol oynayan babası Mehmet Emin Ceylan’a çeviriyor. Ustaca manipüle edilmiş ışığın ve karmaşık iç mekanların kullanıldığı görüntüler, monotonluk hissini derin hümanistik tasvirlerlerle sunmasından Turner ve Büyük Breughel gibi ressamların tablolarına benzetilmiştir. Dokunaklı işleri ve dürüst tasvirleri, asla bitmeyen bir filmin parçaları gibi hissettiriyor ve böylece sanatla yaşam arasındaki çizgiyi bulanıklaştırarak Ceylan’ın gerçekçiliğini ortaya koyuyor. Bu sergi, Altın Palmiyeli yönetmen Nuri Bilge Ceylan’ın, 2012 yılında kaybettiği babası Mehmet Emin Ceylan’a bir saygı duruşu niteliğinde… Sergi 5 Mart’a kadar gezilebilir. Gaia Dergi Stefan Zweig’dan “Clarissa”
Stefan Zweig’ın Clarissa adlı romanı, Gülperi Sert çevirisiyle İş Bankası Kültür Yayınları tarafından yayımlandı. Tanıtım bülteninden Stefan Zweig’ın hayatının son dönemlerinde yazmaya başladığı, ancak tamamlayamadığı, taslağı oldukça geç bir tarihte, 1981’de gün ışığına çıkarılan Clarissa adlı romanı Türkiye İş Bankası Kültür Yayınları Modern Klasikler Dizisi’nde yerini aldı. Kitabın yayıncısı Knut Beck’in Zweig’ın terekesinden yola çıkarak tamamladığı Clarissa’da, 1902 yılından Birinci Dünya Savaşı’nın patlak vermesine kadar geçen dönemde, dünyanın hali genç bir kadının gözünden anlatılır. Avusturyalı bir subayın kızı olan Clarissa bir manastır okulunda büyümüş, eğitimini tamamladıktan sonra Viyanalı ünlü bir sinir hastalıkları uzmanının yanında çalışmaya başlamıştır. Lozan’daki bir kongrede barışsever Fransız öğretmen Léonard’la tanışır. Birbirlerine âşık olurlar. Savaş yüzünden ayrılmak zorunda kaldıklarında Clarissa hamiledir. Üstelik karnındaki bebeğin babası aynı zamanda düşmanıdır da. Milliyetçi bir histerinin kol gezdiği parçalanmış Avrupa’da bu bebeği doğurmak yalnızca kişisel bir karar değildir artık. Stefan Zweig (1881-1942): Roman, şiir, öykü, deneme ve oyun gibi farklı türlerde yetkin ürünler veren yazar, Viyana’da doğdu. Yaşamı boyunca Avrupa’nın hızlı değişimine tanıklık etti. 1913’te Salzburg’a yerleşti. 1934’te Nazilerin baskısı yüzünden bu kentten ayrıldı. Önce İngiltere’ye, 1940’ta da Brezilya’ya göç etti. 1942’de karısıyla birlikte intihar etti. Önemli denemeleri arasında Balzac, Dickens ve Dostoyevski’yi konu aldığı Drei Meister (1920; Üç Büyük Usta); Hölderlin, Kleist ve Nietzsche’yi incelediği Der Kampf mit dem Dämon (1925; Kendileriyle Savaşanlar) ile Casanova, Stendhal ve Tolstoy’la ilgili Drei Dichter ihres Lebens (1928; Kendi Hayatının Şiirini Yazanlar) sayılabilir. Yazara ün kazandıran bir başka yapıtı Sternstunden der Menschheit’tır (1928; Yıldızın Parladığı Anlar). Zweig ayrıca Joseph Fouché, Marie Antoinette ve Mary Stuart’ın nesnelikten çok sezgiye dayanan biyografilerini yazmıştır. Çok sayıda yapıtı arasında Verwirrung der Gefühle (1925; Karmaşık Duygular) adlı bir öykü kitabıyla Ungeduld des Herzens (1938; Sabırsız Yürek) adlı bir psikolojik romanı da mevcuttur. Şimdiye tutun
İlk albümünü 2014 yılında çıkaran Julie Byrne bu ikinci uzunçalarında bize oldukça kişisel hikâyelerden bahsetmeyi tercih etmiş. Çoğu şarkıda sadece onun sesini ve sadece onun gitarını duyuyoruz. Sakin, gizli ve biraz da şehirden uzak bir albüm Not Even Happiness. Bu albümün gizli oluşu elbette Julie Byrne ile bizzat bağlantılı. Müzisyen adına açılmış herhangi bir resmi sosyal medya hesabı bulunmuyor. Günümüzde özellikle facebook ve twitter’ın müzisyenler için önemini belirtmeme sanırım gerek yok. Çok fazla röportaj da vermiyor Byrne. Müziğe dair bir TV ya da radyo programında on dakikalık sohbet için bekleme sırasına adını yazdırmak hala bu sektörün yozlaşmış bir kaderidir. Bunun dışında kalmaya çalışmak nereden baksanız tuhaf ve bir o kadar da etkileyici. Byrne şarkılarını, albümlerini öne çıkarıp geride durmayı tercih ediyor. Bu hareketin ne kadar samimi ya da ne kadar alternatif sahne reklamı olduğu sorusuna net bir cevap bulmak ilk başta çok zor. Ama ben albümü dinlediğimde Julie Byrne’nin samimiyetine inandım. Not Even Happiness’a kulak verdiğinizde Byrne’nin o an sadece sizinle konuştuğunu, bunları sadece sizin duyduğunuzu hissediyorsunuz. “Sesimi takip et, tam olarak buradayım” sözleriyle başlayan açılış şarkısı Follow My Voice’tan dört numara Natural Blue’ya, son perdede ses veren I Live Now as a Singer’dan altıncı sıradaki Morning Dove’a kadar sade ve dinlendirici bir albüm Not Even Happiness. Öne çıkan bu dört şarkı için söylemiyorum bunu. Toplam dokuz şarkılık albüm derinliği olan kanallara sirayet ediyor. Adına ister indie folk deyin, ister pop, ister akustik pop. Fark etmez. Günümüzde bu ayrımlar “ben çok biliyorum”cular tarafından sürekli dillendirilse de kategoriler her zaman her şeyi açıklamak için yetmez. Kategorilerin dışında ama hayatın tam içinde bir müzik bu. Julie Byrne ile tanışmanız gerekiyor. 4/4  Can Yılmaz’dan KDV çıkışı
Zülfü Livaneli: 'Livaneli de bıraktı gitti, ülkeyi terk etti' dedirtmem
Ünlü Sanatçı Zülfü Livaneli, “Huzursuzluk” adlı yeni romanıyla ilgili Cumhuriyet’ten Ezgi Atabilen’e konuştu. Zülfü Livaneli, “Türkiye’den gitmeyi düşünür müsünüz?” sorusunu yanıtlarken, “Namuslu yaşayan insanlar namuslu ölmek zorundadır” ifadelerini kullandı. İşte Zülfü Livaneli’nin röportajından bir bölüm: - Sizce başkanlık referandumu süreci Türkiye’yi nereye götürecek? Zaten kamplaşmış bir ülkede kampları daha da keskinleştirmekten başka bir işe yaramaz. Meclis’te olan kavgalar, o sinir ve öfke bir mikrokozmos oluşturuyor. Şimdi onun toplum sathına yayıldığını düşünün, ki öyle olacak. Önümüzdeki birkaç ay yapılacak propagandalardan, kışkırtmalardan, provokasyonlardan çok korkuyorum. Çünkü iki taraf da ölüm kalım savaşı olarak görüyor bunu. - Siz de iç savaş ihtimalini düşünüyor musunuz? Bizde iç savaş geleneği pek yok. Ama büyük çarpışmalar oluyor. Mesela ‘80’den önceki çarpışmalarda 5 bin kişi öldü. Her gün sokaklarda insanlar birbirini öldürüyordu. Ben tarihe baktıkça Türkiye’de halkın uçurumun kenarına gelene kadar kaygısız davrandığını ama son anda frene bastığını görüyorum. Şimdi de sanki öyle olacak gibi geliyor bana. - Konuştuğumuz bütün bu alternatif senaryolar içerisinde Türkiye’den gitmeyi düşünür müsünüz? Hayır. Ben 12 Mart’tan sonra üç kere değişik ve saçma suçlamalarla hapse alındım. Dördüncü sefer hapse alınmak üzereyken arkadaşlarımın da kararıyla yurtdışına gittim. Artık pek yaşatmayacaklardı, anlamış durumdaydık. O dönemde toprağa gömmeler, elektrik vermeler, Filistin askıları filan çok ağır işkenceler vardı. Korkunç bir dönemdi. İsveç’te beş altı sene kaldım. Daha sonra da Paris’e gittim, toplam 11 yıl filan oldu. Ama o zaman 20’li yaşlardaydım, tanınmış birisi değildim. Şu anda durumum farklı. Toplumda beni tanıyanlar, sevenler var. “Livaneli de bıraktı gitti, ülkeyi terk etti” dedirtmem. Bu, o insanların da umutlarını kırmak olur. Hem haksızlık hem de çok bencillik olur. O yüzden biz burada başımıza ne gelirse kalacağız. Namuslu yaşayan insanlar namuslu ölmek zorundadır. Orhan Gencebay: Evrim teorisi yapılan en mantıklı açıklama
Orhan Gencebay, lise son sınıf biyoloji dersinin müfredatından çıkarılan evrim teorisiyle ilgili olarak "Evrim teorisini bilim insanlarının hepsi kabul etmiyor ama son zamanlarda yapılan en mantıklı açıklama. %50’si kabul edilmemiş olsa bile diğer %50’si doğru. Dinozor çağından sonra, minicik bir organizmadan türeyerek bugüne gelinen noktada bu konu hakkında yapılan daha iyi bir açıklama yok" dedi. Gazete Duvar'dan Seran Vreskala'ya konuşan Orhan Gencebay'ın açıklamaları şöyle: Sanat siyaset yapar mı? Sanat kesinlikle siyaset yapmaz. Sadece müzik sanatı ile ilgili değil, tüm sanat dalları için geçerli bu. Çünkü sanatın amacı iyilik, güzellik, sevgi, saygı, hoşgörü, paylaşmak, adalet ve var olanı sergilemektir. Doğanın natürel halini anlatmaktır. Yorum olarak da sanat iyinin ne olduğunu, mutluluğu önerir. Sanat hiç kötülük yapmaz mı yani? Elbette sanat kötülüğü de sergiler, sergiler ama tavsiye etmez. Bu da var diye kötülüğü işaret eder ama kesinlikle önermez. Çünkü dediğim gibi sanat güzelliktir, pozitiftir ve tek bir amaca hizmet eder, yaşama güzellik katmak ve daha da ileriye taşımak! Siyaset sanatı kirletir mi peki? Siyaset nedir, insana hizmet etmektir. Siyaseti iyi yapana saygı duyarım. İster ateist olsun, ister dini bütün, ister kapitalist, ister sosyalist, ister komünist olsun, işini iyi yapıyorsa, insana hizmet ediyorsa ben ona saygı duyarım. Dolayısıyla iyi siyaset de sanatı kirletmez, aksine yardımcı olur ve korur. Mesela, müzik sanatının içinde az da olsa siyaset yok mudur? Müzik sanatı iki şekilde yapılır; bir şan için, yani insan sesi için, bir de enstrüman için… Şanda diyalog vardır, dil vardır. Enstrümanda da notalar vardır. 7 tane nota nasıl siyaset yapabilir ki! Notaların siyaseti ne olabilir ki? Sanatçının da siyasi görüşleri olabilir ama… Siyaseti sanat değil, kişiler yapar. Sanatçı da kendi çapında bir siyasetçidir. Kendi görüşünü sanatını kullanarak ifade edebilir. Ama sanat masum olduğu için, siyaset için orada değildir, kendi amacı için oradadır. Sadece o anda aracı olarak kullanılmaktadır. Ama bu sanatın değil kişinin siyaset yaptığı anlamına gelir. Sanatın içine istediğiniz kadar siyaset katın, asla sanatın masumiyetini, güzelliğini bozamazsınız. Hangi siyasi görüşe dahil olursa olsun, eğer sanatçı sanatını güzellikle icra ediyorsa ben ona saygı duyarım. Siyaset de buna saygı duymalıdır. Demokrasi de böyle bir şeydir zaten… Elbette demokrasinin anlamı budur. Demokrasi ideal olan en ileri yaşam şeklidir ama aynı zamanda en büyük kurallar zinciridir. Oraya varabilmek için de ne olduğunu bilmemiz gerekir ama bilmek de kolay değildir. Her zaman eksiğimiz olacaktır. Demokrasiyi iki kelimeyle anlatmaya kalksanız… Özgürlük ve adalet… Ama bu ikisini yanyana getirmek öyle kolay değildir. Özgürlüğün ve adaletin ne olduğunu tam olarak biliyor muyuz acaba? Pirimiz Hazreti Mevlana der ki; ‘Adalet değerlerin yerine konmasıdır’. Yani aslında güzellik sembolüdür adalet. Hiçbir şeyi birbirine karıştırmamak lazım. Mesela rejimlerle sistemleri de birbirine karıştırmamak lazım. "İki kişi bir araya geldiğinde biri başkan olsun" Bunu biraz açabilir miyiz? Rejim ayrı bir şeydir, sistem ayrı bir şeydir. Siyasi görüşler birer sistem şekilleridir, rejimle alakası yoktur. Sistemler de insanlar tarafından sık sık değiştirilir. Baktığımızda en başta mutlakıyet vardı, zamanla değişti. Hangisi insanı daha mutlu edecekse ve becerebiliyorsak en iyisi odur derim. En büyük başarı mutluluktur, dolayısıyla sistemleri de mutluluğa hizmet olarak kullanmamız gerekir. Peki, bu sistem rejime zarar verirse? Bu sistemin ne olduğuna bağlı. Atamızın söylediği bir söz vardır; Hakimiyet kayıtsız şartsız milletindir. Yani halkımız, milletimiz ne derse doğru olan odur. Güzel bir söz vardır, iki kişi biraraya geldiğinde biri başkan olsun denir. Bu astlık üstlük demek değil, bu dirlik ve birlik içindir ve bir kararın daha doğru olduğunu söylemek içindir. İki karar olursa birarada duramazlar ki! ‘Gelecek başkanların FETÖ gibi olmayacağı ne malum’ gibi görüşler de var… Ya diktatörlük edecek biri gelirse diye kuşkular var. Bu ülkede doğmuş olmak da gerekmiyor başkan olabilmek için mesela; bunlara ne diyorsunuz? Ama vatandaş olması şart! Vatandaş olması yetecek mi peki? Mesela Amerika’da başkan olabilmek için orada doğmuş olmak gerekiyor. Hepsine ortak cevap vereyim; yanlış olan bir şey mutlaka geri döner ve doğrusu bulunur mutlaka. Bu yaşanıp öğrenilecektir. Bizler neler yaşayıp geldik bugünlere. Dediğim gibi başta mutlakiyet vardı, yani krallık ve imparatorluk vardı. Arkasından cumhuriyet kuruldu. Arkasından tek partili sistemle 50’lere kadar geldik. Çok partili sistemden sonra 60’ta ihtilal oldu. İhtilalde var olan bütün anayasa babayasa bir kenara atıldı ve yeni bir anayasa yazıldı. Sonra 71 muhtırası, sonra 80 darbesi derken denildi ki bu anayasa da değişmeli, halkın %92’i 82 anayasasına tamam dedi, can güvenliği gelecek diye… Halkın yüzde 92’si buna tamam dedi, ama halk neyi ne kadar biliyordu sizce? Halkın yeteri kadar bilgilendirildiğini düşünüyor musunuz? Keşke hepimiz yeteri kadar bilgilenebilsek! Geçenlerde bakan bir arkadaş geldi, akademisyen kendisi ve ‘akademinin rolü yüzde 10’ dedi… Bu bilgiye verilen değerin ölçüsüdür. Bilgisiz hiçbir şey olmaz. Demek ki yeteri kadar bilgiye sahip değiliz. Amaç insanları yeteri kadar bilgilendirebilmek için çalışmak olmalı. Madem sanat siyaset yapmıyor, neden akil oldunuz o zaman? Siyaset yapmış olmadınız mı? Bu bana göre siyasete girmek değildir, katiyen değildir hem de. O zaman bakan olan Beşir Atalay beni arayarak ‘biz bir akil heyet oluşturuyoruz, sizi de akil insan, kanaat önderi olarak seçtik. Ülkemiz, vatanımız için elinizi taşın altına koyar mısınız’ dedi. Ben de barış için, artık kan dökülmemesi adına kabul ettim. Yoksa siyasetle bugüne kadar hiç işim olmadı, olmaz da! Cevap olarak ne demiştiniz? ‘Bunu sokaktan geçen bir insana sorsanız, kimse böyle bir göreve hayır demez ki! Vatanım, ülkem, insanım için yapılacak bir şey varsa bundan onur duyarım’ dedim. Atatürk’ümüz der ki, ‘Maksat vatansa gerisi teferruattır’. Ben üstüne bu sözü giymiş bir insanım. Gerekirse canınızı verir misiniz? Hiç düşünmeden. Bu vatan bize atalarımızdan kaldı, ona hizmet etmek bizim görevimiz. Siyasette desteklemediğiniz bir durum var mı? Mesela globalleşme, küreselleşme çok güzel bir kavramdı siyasette. Ne kadar başarılı olabilirdi, tartışılır. Amacı harikaydı aslında, herkes mutlu olsun diye uğraşıldı ama bu görünen yüzüymüş. Sonra bir baktık, arka yüzünde asimilasyon var. Asimilasyon da zarar veren bir durum çünkü kendi kültürünüzü koruyamaz duruma gelirsiniz. E, binlerce yıllık bir kültürü de yok edemezsiniz. Bugüne kadar kimse sizin ne tuttuğunuz takımı ne de partiyi bildi. Herkese eşit uzaklıktaydınız. Akil döneme kadar… Akil insan olduğunuz için, 60 yıllık sanat hayatınızda hiç almadığınız yaraları aldınız. Ben sizin yapılan yorumlar ve gösterilen tepkiler karşısında ne kadar kahrolduğunuza şahit oldum. Nasıl iyileştirdiniz kendinizi? Hoşgörü ile toparladım. Herkesi anlamaya çalıştım. Hoşgörüme sığındım diyelim. Siyasi görüşleri farklı olanlar bu durumu çok kullanmak istedi. Art niyetli insanlara tahammül edilemez ama bilmeyenler için aynı şeyi düşünmüyorum. Art niyetli insanlara da aynı karşılıkla yaklaşmayız, ikaz ederiz. Yine gelse aynı teklif ve olacakları bilseniz, yine yapar mısınız? Ülkem için yararı olacaksa, insanlık için yine yaparım. Her insanın bu ülkede yaşamaya hakkı vardır ve bu kutsal bir haktır. Bu son zamanlarda sporcular, sanatçılar siyasi görüşleri konusunda birtakım açıklamalar yaptılar ve insanlar bunlara büyük tepkiler gösterdiler. Bu konuda ne söyleyeceksiniz? Siyasi olarak benim de bir fikrim tabii ki var ama hiçbir zaman fikrimin ne olduğunu kimseye söylememişimdir. Her duyarlı vatandaş gibi oyumu kullanırım ama hiçbir zaman kimseye oyumu buna attım ya da ona atalım dememişimdir. Kimseyi etkilemek istemem çünkü. Kendime ve sisteme saygımdan dolayı beni sevenleri hiç yönlendirmedim bugüne kadar. Herkesin özgürlüğüne saygı duymuşumdur. Benim özgürlük anlayışım bu! Çok eleştiri alıyorsunuz bu son yıllarda, özellikle Cumhurbaşkanıyla olan yakınlığınız yüzünden. Cumhurbaşkanımız benim 40 yıldır tanıdığım bir insan. Öncelikle ailesini çok iyi tanırım. 10 yıl evvel tanışmadık biz. Karakter olarak da çok sevdiğim ve saygı duyduğum bir insan. Herşeyden evvel bu ülkenin Cumhurbaşkanı. Devlet ve devleti yönetene saygı duyarım. Devlet büyükleriyle aram her zaman iyi olmuştur. Ama hepsiyle aynı görüşte olmam gerekmiyor. Elbette eleştiri yapılacaktır ama başkaları sevmiyor diye, eleştiri almayayım diye insanlardan uzak mı durayım? Son yıllarda müzik konusundaki gelişmeler onun sayesindedir. Telif hakları yasa çalışmaları sonlanmak üzere. Bu konuyu harekete geçiren Cumhurbaşkanımızın kendisidir. Yıllardır çözümlenememiş bir durumu sayesinde çözüyoruz. Kendisi bu konuya büyük bir hassasiyetle yaklaştı ve talimatlarını verdi. Kendisinin sayesinde ben hakkımı arıyorum ve sanatçılarımızın da korunmasını istiyorum. Sanatçıyı yaşatmak gerekir ki sanat yaşasın! Siyasetten uzaklaşalım biraz. İnançlı bir insansınız ama astrofizikle, iklim bilimiyle, dünya tarihiyle, coğrafyayla, jeolojiyle, arkeolojiyle hatta deprem bilimiyle bile ilgileniyorsunuz. Herkes bilmiyor bu özelliğinizi… Astrofizikle ilgilenmeniz beni şaşırtıyor. Astrofizik aslında herkesin ilgilenmesi gereken bir konu. Mesela bu bilimdeki en önemli soru ‘kainat nasıl oluştu’dur. Kimse bunun net cevabını daha verememiştir. Big bang? O aşılamayan bir teori hâlâ… İkna edici bir durumda tabii ama her zaman açık bir kapı bırakıyoruz. Asıl inanan bir insan olarak bu konularla ilgilenmeniz beni şaşırtan… Hani Allah evreni yarattı, insan çamurdan oldu vs… Kainat, evrim teorisi ile inancı birbirleriyle nasıl ilişkilendiriyorsunuz? Ben de inanan birinin de bilimle bütünleşebileceğini söylemeye çalışıyorum. Araştırmadır bütün bunlar. İnançlı biri de araştırabilir, sorularına cevap arayabilir ve ben çok soru soran biriyim. Mesela evrim teorisini bilim insanlarının hepsi kabul etmiyor ama son zamanlarda yapılan en mantıklı açıklama. %50’si kabul edilmemiş olsa bile diğer %50’si doğru. Dinozor çağından sonra, minicik bir organizmadan türeyerek bugüne gelinen noktada bu konu hakkında yapılan daha iyi bir açıklama yok! Bak, sanattan siyasete oradan evrim teorisine geldik; herşey birbiriyle ilintili. (Gülüyor) Peki, iklimbilimine olan ilginiz de bu şekilde mi başladı? İlintili olduğu için… Ben bunu bir masaya benzetiyorum; bu masa bütün bir halde… Üstünde bu bahsettiklerimin hepsi duruyor ve aynı zeminde durdukları için hepsi birbiriyle ilintili… Bu masa taşıyor hepsini. Birini aldığın zaman, karşına diğeri çıkıyor. Onu aldığın zaman, başka bir şeye denk geliyorsun. A, burada da bu varmış dediğinde mecburen hepsiyle ilgilenmek zorunda kalıyorsun. İnsan her şeyi öğrenebilir mi yahu! (Gülüyor) Bütün bunların içine girince çıkman mümkün değil, hepsini öğrenebilmen de mümkün değil, yine de öğrenebildiğin kardır. Türkiye’de müzik sustu diyorlar. Siz ne düşünüyorsunuz bu konu hakkında? Bunun birkaç sebebi var ama en önemli sebebi ülkede müziğin zor durumda olmasından… Üretim açısından… On binlerce sanatçımız aç ve sefil durumda. İnsan emeğinin karşılığını alamayınca, üretmeyi de durduruyor. Niye yıllardır telif hakları yasasını çıkarttırmak için uğraşıyorum? Sizin tuzunuz kuru, niye bu konuda bu kadar yoruyorsunuz kendinizi? Çünkü ben sanatçı için, müzik için uğraşıyorum burada. Albümü yapılamayan bir sürü sanatçımız var. Karşılığını alamadığı için başka meslek icra etmek zorunda kalan sanatçılarımız var. Geçen yıl bin civarında albüm yapıldı; bu albümlerde 10 bin eser var diyelim. Bunların yarısından fazlası eski eser ya da anonim. Yeni eser 3 yada 4 bin olsun. Bu üretim bitmiş demektir. Bu da ülkemizin can damarlarından biri kesilmiş demektir. Eğer durum böyle devam ederse bir nesil sonra müziğimiz asimilasyona uğrayacak ve kaybolacaktır. Peki, nasıl geliştirilebilir müzik bu anlamda? Batı müziği enstitümüz var ama Türk müziği enstitümüz yok. Niye? Kurulmamış. Niye? Birileri ya o bakış açısına sahip değildi ya da birileri bilerek kurdurmadı. Gelişmeyi engellemek ve kültürü yok etmek için… Köy enstitülerinin kapatılması da ayrı bir yürek yarası… Enstitüler çok önemlidir bir ülke için; bilimselliği getirme ve koruma yeridir. TRT mesela bir okul gibidir ama bir yayın yeridir. Onun bir enstitü gibi görev yapması mümkün değildir. Fakat kerhen böyle bir görünümde ve bunun böyle olmaması gerekiyor. Çünkü bilimsel değil! Neden gelişmemizi engellemek istiyorlar sizce? Şimdi ‘Atatürk’ün Uçakları’ diye bir kitap okuyorum. Müthiş bir kitap. Orada durum net bir şekilde anlatılıyor. Atamız uçak fabrikası kurdurmuş, biz daha o yıllarda uçak yapıyormuşuz ama bu durumu hazmedemeyen bazı güçler, siz yapmayın biz yaparız diye tek tek kapatmışlar bütün fabrikalarımızı. Uçak fabrikamız da buna dahil. Mesela, Aselsan’da 6 tane gencecik zehir gibi mühendis intihar etti. Kim bilir ne biliyorlardı ki sonları böyle oldu. İntiharlar için tesadüf dediler gerçi. Aynı şirketten 6 tane genç intihar edecek. Böyle bir şey olabilir mi? Yani demek istediğim o zaman bile gelişmemizi istemeyenler varsa, hala var. Oktay Sinanoğlu Yale Üniversitesi’nde kürsüsü olan dünyanın en genç profesörüydü, onun kitaplarında da anlatılır bunlar. Sinanoğlu demişti ki, bir ülkeyi ele geçirmek istiyorsan önce dilini yok edeceksin. Bu son zamanlarda Atatürk düşmanlığı çok artmadı mı sizce? Rize’deki heykelin kaldırılması vs. Onu sonra düzelttiler. Atatürk’e kimse laf edemez. Atamızın değerini kimse düşüremez. Dünyada geçmişten beğendiğiniz siyasetçi olarak kimler var? Çok var. Mesela Martin Luther King var. Abraham Lincoln’e saygı duymamak mümkün değil! İnsanlığa hizmet eden herkesi beğeniyorum. Bizimkilerden ise Bilge Kağan, İstemi Han, Mete Han, Fatih Sultan Mehmet var beğendiklerim arasında. Yanlış tanınıyor çoğu. Bazıları diyor ki zulüm 1071’de başladı, bazılarına göre de 1453’de başladı… Bunların hepsi hikaye. Zulüm 1923’te başladı diyenler de var. Bazıları da böyle… İnsanın doğasında bunlar var. İşte tam da burada hoşgörüye sığınmak lazım. Önemli olan genele bakmak… Artık okul müfredatında ders olarak okutulacaksınız. Bu sizin için ilginç bir yolculuk olmalı; bundan yıllar evvel yasaklı bir sanatçıyken şimdi müfredattasınız… Kendi değerlerimizin de eğitimimizde yer alması adına bu çok önemli bir şey ve beni çok mutlu etti. Bizim Halk müziğimiz, Sanat müziğimiz var, Pop Rock müziklerimiz var, serbest çalışmalarımız var ve bunların hepsinin özünde bizler varız. Kendimiz varız. Bunların okulda öğretilmesi kadar doğal bir şey olamaz ki! Değerlerimizi, müziğimizi korumak için müfredat çok önemli… Müziği o kadar geride bırakmışız ki, müzik derslerine beden öğretmenleri giriyor. Bunu enstitülerle kuvvetlendirmek lazım. Daha 40’larda, TRT’nin T’si yokken, yani daha Türk Radyosu iken Türk müziği çalmak yasaklanmıştı. Böyle bir şey olabilir mi? Burası Türkiye, binlerce yıldan beri var olan değerler kendi radyomuzda yasaklanıyor. Bu korkunç bir şey. Siz neden yasaklanmıştınız? Bir; siyasetle, iki; algılama yeteneği olmamasıyla, üç; art niyetle ilgili bu… Başarıyı çekememekle, kıskançlıkla ilgili… Bana çamur atmak için arabeskçi dahil herşeyi söylediler. Müzik terminolojisinde arabesk diye bir şey yoktur. Eski Mısır’dan yayılan bir tanım o. Mimaride vardır. Klasik balede iki tane figürdür. Benim yaptığımın bununla hiç alakası yok. Ben özgün müzik yapıyorum. Anarşist bir tarafınız da var galiba, zamanında size ‘Anarşist Orhan’ derlermiş! Ben bugüne kadar olumsuzluğa hep tepki gösteren biri oldum. Daha iyiyi arayan, bulmaya çalışan ve ancak iyiyi öneren biriyim. Bütün sanatçılar da bunu yapmaya çalışır. Hangi dalda olursa olsun! Benim şarkılarımda da önce insan vardır. Ferhan Şensoy’dan yeni oyun
7. Sadri Alışık Anadolu Tiyatro Oyuncu Ödülleri’nin adayları açıklandı
Bu yıl 7’incisi düzenlenecek olan 2015-2016 sezonu ve 2016-2017 sezonunun ocak ayına kadar olan oyunlarını da kapsayan “7. Sadri Alışık Anadolu Tiyatro Oyuncu Ödülleri” adayları belli oldu. Ödüller, 20 Şubat Pazartesi günü Ankara Nazım Hikmet Kültür Merkezi’nde bulunan Yıldız Kenter Salonu’nda saat 20.00’de sahiplerini bulacak. YILIN EN BAŞARILI KADIN OYUNCUSU ADAYLARI 1. Fulya Koçak –Ankara DT- ‘Sacide’ 2. İpek Atagün Gezener- Gülin Ersoy- Ankara DT – ‘Gayri Resmi Hurrem’ 3. Şebnem Doğruer – İzmir DT – ‘ Yanık’ YILIN EN BAŞARILI ERKEK OYUNCUSU ADAYLARI 1. Durukan Ordu – Ankara DT –‘ Joko’nun Doğum Günü’ 2. Murat Çidamlı- Ankara DT- ‘ Yeraltından Notlar’ 3. Oktay Dal- Ankara DT- ‘Tolstoy ve Anna’ YARDIMCI ROLDE YILIN EN BAŞARILI KADIN OYUNCUSU ADAYLARI 1. Kader İlhan- Ankara DT – ‘Çamaşırhane’ 2. Meltem Baytok- Ankara DT - ‘Ya Devlet Başa Ya Kuzgun Leşe’ 3. Neriman Kılıç- Ankara DT – ‘Sacide’ YARDIMCI ROLDE YILIN EN BAŞARILI ERKEK OYUNCUSU ADAYLARI 1. Ahmet Türkoğlu- Ankara DT – ‘Yaşlı Kadının Ziyareti’ 2. Cevat Duman- Ankara DT – ‘Joko’nun Doğum Günü’ 3. Yavuz Sepetçi – Ankara DT – ‘ Moby Dick’ KOMEDİ, MÜZİKLİ OYUN YA DA MÜZİKAL DALINDA YILIN EN BAŞARILI KADIN OYUNCUSU ADAYLARI 1. Demet Bölükbaşı – Ankara DT – ‘Kocasını Pişiren Kadın’ 2. Dilara Keyf Günüç – Ankara DT – ‘ Rumuz Goncagül’ 3. Özge Mirzalı – Ankara DT – ‘Rumuz Goncagül’ KOMEDİ, MÜZİKLİ OYUN YA DA MÜZİKAL DALINDA YILIN EN BAŞARILI ERKEK OYUNCUSU ADAYLARI 1. Bülent Çiftçi- Ankara DT – ‘Felatun Bey ile Rakım Efendi’ 2. Bülent Yıldıran- Ankara Sanat Tiyatrosu- ‘Ödenmeyecek! Ödemiyoruz!’ 3. Hakan Güven – Ankara Sanat Tiyatrosu- ‘Ödenmeyecek! Ödemiyoruz!’ KOMEDİ, MÜZİKLİ OYUN YA DA MÜZİKAL DALINDA YARDIMCI ROLDE YILIN EN BAŞARILI KADIN OYUNCUSU ADAYLARI 1. Buket Türkyılmaz – Ankara DT – ‘ Kurnaz Aşıklar’ 2. Hicran Yavuz- Ankara DT- ‘Felatun Bey ile Rakım Efendi’ 3 .Hülya Dizmen- Ankara DT – ‘Felatun Bey ile Rakım Efendi’ KOMEDİ, MÜZİKLİ OYUN YA DA MÜZİKAL DALINDA YARDIMCI ROLDE YILIN EN BAŞARILI ERKEK OYUNCUSU ADAYLARI 1. İsmet Numanoğlu- Ankara DT- ‘Kurnaz Aşıklar’ 2. Nejat Armutçu- Ankara DT – ‘Rumuz Goncagül’ 3. Serkan Ekşioğlu- Ankara DT – ‘Rumuz Goncagül’ Helin Avşar: ‘Evet'li cumalar
Gülriz Sururi: İnsan bunu okuduktan sonra nasıl "Evet" diyebilir
Ünlü tiyatro oyuncusu 87 yaşındaki Gülriz Sururi, Washington merkezli Freedom House'un "Dünyada Özgürlükler Raporu"nu sosyal medya hesabında paylaşarak "Bunu okuduktan sonra nasıl 'Evet' diyebilir insan" dedi. Türkiye, söz konusu raporda 2016'da özgürlüklerin en çok gerilediği ikinci ülke olarak yer alıyor. Öte yandan Toplam 195 ülkede özgürlüğün irdelendiği, 'Popülistler ve Otokratlar: Küresel Demokrasiye Çifte Tehdit' başlıklı raporunu açıkladı. Türkiye 2016'da özgürlüklerin en çok gerilediği ülkeler arasında, Orta Afrika Cumhuriyeti'nin ardından ikinci sırada yer aldı. Freedom House'un raporunda, 87 ülke 'özgür', aralarında Türkiye'nin de bulunduğu 59 ülke 'kısmen özgür', 49 ülke de 'özgür değil' ölçeklerinde yer aldı. En özgür ülkenin 100 puanla ölçüldüğü değerlendirmede, 2016 yılı için Türkiye'nin puanı 38 olarak belirtildi. Söz konusu raporu sosyal medya hesabında paylaşan tiyatrocu Gülriz Sururi, "Bunu okuduktan sonra nasıl 'Evet' diyebilir insan" dedi. Ayrıca Sururi, "GENÇ DEMOKRATLARIN ÖNCÜLÜĞÜNE İZİN VERİLİRSE,FİKİRLERİ.CİDDİYE ALINIRSA,OYLAMADAKİ OYUNLAR AÇIĞA ÇIKARTILIRSA.# HAYIR BİZİMDİR" diyerek referandumdaki beklentisini de açıklamış oldu. GENÇ DEMOKRATLARIN ÖNCÜLÜĞÜNE İZİN VERİLİRSE,FİKİRLERİ.CİDDİYE ALINIRSA,OYLAMADAKİ OYUNLAR AÇIĞA ÇIKARTILIRSA.# HAYIR BİZİMDİR.# Erdal Beşikçioğlu neden Arda Turan'ı eleştirdiğini açıkladı
Oyuncu Erdal Beşikçioğlu, "Evet" kampanyasına katılan Arda Turan'a gösterdiği tepkiye açıklık getirdi. Hürriyet'ten Hakan Gence'ye bir röportaj veren Beşikçioğlu, sosyal medyadan yaptığı paylaşımı değerlendirdi. Beşikçioğlu "Hayır" paylaşımını Arda Turan'ı etiketleyerek yapmasını ise "Sen bu ulusa mal olmuş bir futbolcusun. Bir taraf olmanın manası yok. Arda’yla sohbet etmiş, sohbetinden hoşlanmış bir adamım... Evetçi, hayırcı diye ayrışacak mıyız?" diyerek açıkladı. Hakan Gence, Erdal Beşikçioğlu'yla yaptığı görüşmeyi kaleme aldı. İşte o röportajdan bir bölüm: "Ülkenin gündeminde referandum var. Tabii bir de sanatçıların çektikleri ‘evet-hayır’ videoları. Beşikçioğlu geçen hafta, referandumda evet diyeceğini açıklayan Arda Turan’ı etiketleyerek, “Evette hayır mı suçlu yoksa hayırda evet mi suçlu düşünün bunu” demişti. Paylaşımını şöyle açıklıyor: “İdeolojik akıllara çok fazla alet olmamak gerek. Biz 70 milyonun sevdiği insanlarız. Bir taraf olmak ya da bir tarafa alet olmak doğru değil. Twitter’da paylaştığım metin, Georg Büchner’in yazdığı, ‘Woyzeck Masalı’ndan bir alıntı. ‘Evette hayır mı suçlu yoksa hayırda evet mi suçlu düşünün bunu’ diyerek aslında bu ortama bizi sürükleyen durumu bir kez daha değerlendirin’ diyorum. Yani evet ve hayırlarla toplumu ayrıştırmayınız”. “Peki neden Arda Turan’ı etiketlediniz” diye sormamak olmaz: “Sen bu ulusa mal olmuş bir futbolcusun. Bir taraf olmanın manası yok. Arda’yla sohbet etmiş, sohbetinden hoşlanmış bir adamım... Evetçi, hayırcı diye ayrışacak mıyız? Bu süreçte insanlar, siyasilerin anlattıklarını dinleyip ona inansınlar, sonra da kendilerine göre ‘evette hayır mı suçlu, hayırda evet mi suçlu’, bu süreci değerlendirsinler.”  Dünya halk hikâyelerinden uyarlanmış en iyi 20 korku filmi
Bir toplum içinde, ortak gelenek, görenek, davranış ve uygulamalardan oluşan bir kültürel düzende yaşayan insan topluluğudur “halk”… Başlangıçtan beri her kültür, farklı söylentilere, inanışlara, kaybolmuş, değiştirilmiş veya günümüze kadar getirilmiş hikâyelere sahiptir. Halk hikâyelerini konu etmiş filmlere bakacak olursak, bu hikâyelerin tarihsel, çoğunlukla kırsalda geçen ve geleneksel bir bakış açısına sahip olduklarını söyleyebiliriz. Bu korku ve gizem duygusu, toplumların geçmişlerine, tarihlerine ve aynı zamanda modern hayatın kendisine atfedilir. Korku filmlerinin, halk masallarından dönüştüğünü görmek zor olmasa gerek. Halk korkuları bir tür olarak sadece bir ülkeye özgü değildir. Bununla beraber farklı kültürlerde dönüşmüş hikâyelere rastlayabiliriz. Bu listedeki, doğaüstü öğeler veya rahatsız edici unsurlar içeren tüm filmler, bu tarz korku türünün küçük bir seçkisidir diyebiliriz. 1. Nosferatu (Almanya – 1922)  F.W. Murnau’nun yönettiği Drakula‘nın Alman versiyonu olan Nosferatu, şüphesiz listedeki en eski film. Alman dışavurumcu sinemanın en popüler filmi olan yapımda canavar rolünü bürünen aktör Max Schreckizleyicilerin hafızalarında uzun süre yer eder. Kafalardaki vampir imajını görsel olarak kuran ilk filmdir. Murnau’ya göre Schreck’in doğal hali, çirkinliği Nosferatu rolü için biçilmiş kaftandı. Abartılı göz makyajı, sahte dişler ve tırnaklarla Nosferatu, kente veba hastalığını taşıyan farelere benzetilmişti. Senaryosu Bram Stoker’ın Drakula romanına dayanan filmin yapım şirketi Prana, Stoker’ın dul eşi tarafından açılan davayı kaybedince filmin kopyalarının çoğu imha edilmişti. Murnau, filmini Drakula’dan farklı bir sonda bitirerek yaptığı intihali önlemek istemişti. Gün ışığının vampirleri için ölümcül olduğu miti de böyle doğdu. Pek çok vampir filmine yıllarca ilham kaynağı olan film, bu alt korku türünün başlangıç noktası olarak gerçek bir klasik. 1979 yılında Werner Herzog’un tekrar beyaz perdeye aktardığı, Nosferatu the Vampyre, ilk filme saygı duruşu niteliğindedir. 2. Day Of Wrath (Danimarka – 1943)  Carl Theodor Dreyer’nin Day of Wrath (Gazap Günü) küçük bir kasabayı merkezine alarak, Orta Çağ döneminin cadı paranoyasını işler. Doğrunun ve yanlışın arasındaki farkın flulaştığı bir hikâyede, aşk olgusu da kullanılarak, izleyiciye, olayları sorgulama olanağı verir ama bazı şeylerin göründüğü gibi olmayacağı mesajını da ulaştırmayı ihmal etmez. Cadı olmakla suçlananlara itiraf etmeleri için işkence etmek, itiraf edenleri ruhları kurtulsun diye yakmak ve itiraf etmeyenlerin ise işkence altında ölmesi izleyiciye dayanması zor bir seyir sunar. Bu işkenceler, kutsal insanlar (kilise) tarafından, ulvi amaçlar için yapılır ve bu yakma ritüeline kasaba halkının da ilahiler söyleyerek katılır. Orta Çağ’da şifacı olan birçok kadının cadı damgasıyla yakıldığı gerçekliğinden yola çıkan Yönetmen Dreyer, taraf tutmayarak, o dönemde yaşıyormuşçasına bize sunar. Dreyer, filmin sinematografisinde, ünlü ressam Rembrandt’tan ilham almıştır. 3. The White Reindeer (Finlandiya – 1952)  Gerçek bir Fin halk hikâyesinden uyarlanan filmde cadının kızı olan Prita’nın annesinin güçlerini devralması anlatılır. Bir şamanın yardımıyla kız kötü güçlerden arınarak beyaz bir ren geyiğine dönüşür. Finli avcılar bu beyaz geyiğe büyük ödül olarak bakmaktadırlar. Prita, tüm avcıları çeşitli şekillerde avlayarak onları öldürür. Filmde Finlandiya’nın geniş, büyük beyaz kar çölünde, mitolojik ve fantastik öğelerine rastlarız. Hikâyede geyik, Kurt Adam’ın gücünün cinselliğe dönüşmüş bir metaforudur. 4. The Night Of The Hunter (ABD – 1955)  1930’larda Amerika’da başlayan Büyük Buhran’ın etkileriyle Charles Laughton’ın yönettiği ilk ve tek filmdir. Filmin ticari başarısızlığı Laughton’u fazlasıyla etkilemiştir. Eğer The Night of The Hunter’dan başka filmler daha çekebilseydi, başarılı bir auteur yönetmen olabilirdi. Filmin konusu şöyledir: İki kişinin öldüğü bir soygunun faili olarak Ben, idam cezasına çarptırılır. Çalınan para ortaya çıkmamıştır, çünkü Ben, tutuklanmadan önce parayı sadece küçük oğlu John’un bildiği bir yere saklamıştır. Sağ ve sol kollarında “Sev” ve “Nefret et” yazılı dövmeler bulunan ve çeşitli suçlar işleyen rahip Powell, Ben Harper’ın hücre arkadaşıdır ve paranın peşindedir. Tüm denemelerine rağmen paranın yerini öğrenemeyen rahip, Ben’in uykusunda sayıkladığı bir cümleden yola çıkarak paraya ulaşmaya çalışacaktır. Hikâye karanlıktır. Rahibin paraya olan açlığı onu korkunç şeyler gerçekleştirecekmiş gibi gösterir. Filmin ekspresyonisttik tarzı, onu diğer kara filmlerden farklı kılar. Zorlama perspektif, gölge ve ışık kullanımı, çocukların gece gördükleri şelaleden düşme rüya sahnelerine benzemektedir. 5. Blood And Roses (Fransa – 1960) Filmde kıskanç bir genç kızın ve ailesinin öyküsü anlatılmaktadır. Carmilla’nın ruhu vampir atası Millarca Carnstein tarafından ele geçirilmiştir. Kana susamış Carmilla için kuzeninin nişanlısı güzel Georgia’dan daha iyi bir seçenek yoktur. İlk lezbiyen vampir filmi olan Blood and Roses, Joseph Sheridan Le Fanu´nun Carmilla adlı kitabından uyarlanmıştır. Aynı öykü 1970’te The Vampire Lovers adlı filmde de kullanılmıştır. 6. Black Sunday / Mask Of Satan (Italya – 1960) Mario Bava’nın, uluslararası korku arenasında bilinen en iyi filmlerinden olan Black Sunday, Nikolay Gogol’un Viy adlı Rus halk efsanesinden uyarlanmıştır. Hikâye, 19’uncu yüzyılda kendisini bir anda, tekinsiz bir Moldovyalı topluluk arasında beş parasız bir halde bulan ve vücudu Asa isimli bir büyücü tarafından ele geçirilen mirasçı Katja Vajda’ya (Barbara Steele) aşık olan bir doktoru anlatır. Senaryo, gizli geçitler, lanetli aileler ve ani ölümlerin alışılageldik bir karışımı olsa da Bava, filmin her karesini büyüleyici ve korkunç detaylarla doldurmuştur. Açılış sahnesi kafalarına şeytan maskeleri mıhlanmış cadıların son derece acayip idamıdır. Film mezarlarından sürünerek insanları katletmeye giden vampirler gibi pek çok unutulmaz korkunç görüntüyle doludur. Bolca siyah-beyaz görüntünün yanı sıra, korkutucu müzik ve içinden kan fışkıran çamur sahneleriyle Black Sunday, İtalya’dan çıkmış en iyi gotik korku filmi. 7. Onibaba (Japonya – 1964)  Onibaba, Kaneto Shindo’nun yönettiği Japon halk korku hikâyelerindendir. Japon folklorunda, ihtiyar kadın görünümündeki insan yiyen canavarlara Onibaba adı verilmektedir. Budist bir efsaneye dayanan cinsellik dozu yüksek bu lirik hayalet hikâyesi, fantastik sinemanın dönüm noktalarından birini oluşturur. 14’üncü yüzyıl Japon iç savaşı döneminde köyde yaşayan yaşlı kadın ve gelinine odaklanan film, aslında dönemin ekonomik ve toplumsal sorunlarına de değinmektedir. Yaşadıkları bataklıklarda gelip geçen yaralı askerleri tuzağa düşürerek öldürmeleri, sonra da silah ve teçhizatlarını yiyecek karşılığında satarak geçimlerini sağlamaktadırlar. Bir erkeğin beklenmedik bir şekilde devreye girmesiyle olaylar bir karakter çatışmasına dönüşür. Çekildiği zamanın çok ilerisinde olan bu cesur film, insan doğası, cinsellik Freudyan sembolizm, din, tabu, erdem üzerine ilginç alt metinler barındırmaktadır. Kıskançlığın yıkıcı gücü ve sürpriz sonuyla, Onibaba kolay unutulmayacak filmlerden. 8. Viy (Rusya – 1966)  19’uncu yüzyıl Rusya’ndan yazar Nikolai Gogol’ün, halk hikâyelerinden yola çıkarak yazdığı bir oyundan uyarlanan Viy‘in Rus korku sineması tarihinde özel bir yeri var. Genç rahip Khoma, zengin bir bey tarafından ölüm döşeğindeki kızını kutsaması için çağrılır. Fakat konvoy yolda keyif yaptığı için yetişemezler. Bunun üzerine, Khoma’nın eski bir kiliseye kaldırılan cesedin başında üç gece geçirerek kızın ruhunu çalmaya gelecek şeytanları def etmesine karar verilir. Viy’in en güçlü noktalarından biri o dönemin şartlarına göre kullanılan gerçekçi özel efektlerdir: Uçan tabutlar, gökyüzünde süzülen domuz parçası, şeytan ve canavarların özel makyajları… Korku ve komedi unsurlarıyla harmanlanan Viy, şüphesiz listedeki en benzersiz filmdir. Viy, votka içen iki rahibin konuşmasıyla sona erer: “Küçük bir şişe votka içtim mi, ben bile cadı görmeye başlıyorum.” 9. Witchfinder General (İngiltere – 1968) 17’nci yüzyıl İngiltere’sinde iç savaş olanca şiddeti ile sürmektedir. Kral I. Charles yanlıları ile Cromwell yandaşları ülkenin kontrolünü ele geçirmek için kıyasıya çarpışmaktadırlar. Bu bezdirici savaş insanları akılcı düşünceden uzaklaştırmış ülkede batıl inançlar yaygınlaşmıştır. Bu kargaşa ortamında Püriten Kralcılar tarafından bir cadı avcısı olarak görevlendirilen Matthew Hopkins ve yardımcıları köy köy gezerek büyücülükle suçladıkları kişilere çeşitli işkenceler uygularlar. Fırsatçı bir paragöz olan Matthew bir yandan da durumu kendi lehinde kullanarak cebini de doldurmaktadır. Film İngiltere’de sinemalarda oynadığı zaman “Yılın en şiddet dolu filmi” olarak sunulmuştu. Reklam sloganında ek olarak şu cümle de yer alıyordu; “Çocuklarınızı evde bırakın! Mideniz hassas ise siz de onlarla birlikte evde kalın!” Bazı eleştirmenlerce nihilist bir dünya görüşü, şoke edici işkence ve infaz sahneleri olduğu yönünde eleştiriler almış ve 60’lı yılların en çok konuşulan İngiliz korku filmi olmuştur. Başlarda tepki ile karşılanan film yıllar geçtikçe belli bir hayran kitlesi oluşturarak kült film statüsüne ulaşmıştır. 2005 yılında Total Film dergisi, filmin “Tüm zamanların en büyük korku filmleri” arasında 15. sırada olduğunu belirtmiştir. Yönetmen Michael Reeves’in 25 yaşında bu filmi nasıl çektiği ise şaşkınlık konusudur. 10. Kuroneko (Japonya – 1968)  Listede Onibaba filminden sonra Kaneto Shindo, antimilitarist, feminist göz barındıran, gotik korku filmi Kuroneko (Kara Kedi) ile bir kez daha karşımıza çıkıyor. İkinci dünya savaşı sonrası Japonya’sının, toplumu felakete sürüklemiş olan geleneksel değerlere eleştirel gözle bakar ve samuray kültünün çelişkilerini ve getirdiği yıkımı da açığa vurur. Gintoki, derebeylerin savaşı için askere alınmıştır. Dönmeyi beklerken, annesi Yone ve karısı Shipe, oradan geçen bir grup samuray tarafından tecavüze uğrar ve katledilir. Siyah bir kedi, yanan evlerinin enkazının etrafında dolaşır ve ölü bedenlerin yüzünü yalar. O anda ölü bedenler vampir kedi ruhlara dönüşür. Tüm samuraylar intikam almak için lanetlendiğinde; kadınlar, boğazlarını parçalamadan önce perili bambu korusuna çekilirler. Gintoki, savaştan döndüğünde korkak komutanı Mikado’dan ruhları yok etme emri alır. Ruhlar, intikam dürtüsüyle oğullarına ve kocalarına duydukları aşk arasında trajik bir ikilemde kalırlar. Shindô, Kuroneko’da yalnızca bir korku hikâyesi anlatmakla kalmaz. Film bir korku filminden hiç beklenmeyecek şekilde sarsıcı bir aşk hikâyesi anlatır, Shakespeare’in trajedilerini aratmayacak bir dram da hâkimdir. Keza, daha önce de dediğimiz gibi Kuroneko’nun kaynağı insanın ruhudur. Daha net konuşmak gerekirse, doğrudan vicdanıdır. Aksi halde “intikam yemini etmiş hayaletlerin öyküsü’’ şeklinde tanımlamak yeterli olurdu Kuroneko’yu. 11. The Blood On Satan’s Claw (İngiltere – 1970) The Blood on Satan’s Claw, Folk Korku türüne verilebilecek diğer en iyi filmlerden biri. Filmin başlıca konusu İngiltere’de bir köyün şeytana tapınan bir topluluk tarafından gittikçe yozlaştırılması. Topluluğun kuytu ormanlarda yaptığı gizli ayinler ve tapınmalarla başlayan faaliyetleri, köy halkının teker teker kaçırılmasıyla devam eder. Şeytan güç kazanabilmek ve yeniden doğabilmek için, şeytana tapan grubun yardımıyla köy halkını kullanır. Köy halkından seçilmiş insanların kollarında, bacaklarında şeytanın vücuduna benzeyen biçim değişiklikleri meydana gelir. Böylece şeytan insanların vücutlarını ele geçirerek ve bunun yardımıyla cisimleşerek nihai amacına ulaşmak ister. Kendi ahlaki inanışlarına sığınan köy halkı da mücadele ederek bu kötücül güçten kurtulmaya çalışır. Folk-Korku zincirinin özelliklerini düşündüğümüzde; yozlaşmış inanışları olan grubun daha küçük bir kitleye sahip olduğunu, izolasyonun değil de şeytani ritüellerin ve şeytana tapınmanın film için daha çok ön planda olduğunu belirtelim. Şeytani güçlerin çağırılmasının etkisi filmin anlatısının temelini oluşturduğundan “Oluş/Çağırış” ve “Çarpık İnanışlar” zincirin diğer elementlerinden daha baskın çıkmış. 12. Valerie And Her Week Of Wonders (Çek – 1970)  Valerie and Her Week of Wonders sinemada korku filmleri ile masal filmlerini iç içe geçiren ilk eserlerden biri. Aynı zamanda Balkanlarda komünizme, savaş etkisine ve dini dayatmalara karşı açılan mücadelenin de bir karşılığını sunuyor. Cinsel yozlaşmanın abartıya kaçtığı Çekoslovakya’da dönemin komünist tabanının açgözlülüğünün “vampir” mitiyle çıkan bir taşlaması olarak anılabilir. Kuşkusuz sinemada sayısız filmi etkilemiş bu başyapıt, aykırı ve alışılagelmedik atmosferiyle peri masalı filmleri arasında en üst sıraları zorluyor. Bir hırsız Valerie’yi (Jaroslava Schallerová) uyandırır. Kız henüz 13 yaşındadır ve annesinin kendisine bıraktığı küpeleri alır. Sabah olduğunda Valerie’nin ilk regl dönemi başlamıştır ve misyoner bir grup tarihi kasabaya girmiştir. Hırsız Orlik (Petr Kopriva) kızın durumunu grubuna ihbar edince ise gerçek bir tehdit bizleri bekleyecektir. Valerie bir anda ilk seks deneyiminin korkusunu tasvir eden rüyalar görmeye başlar. Peki, masumiyetten ergenliğe geçişini tamamlayabilecek midir? 13. Deliverance (ABD – 1972)  Ned Beatty’nin ilk filmi olan, James Dickey’in 1970 yılında yayınlanan aynı adlı kitabından uyarlanan Deliverance (Kurtuluş), kendi türünde çok iyi bir film olmasının yanında Hollywood Sineması’nın tarihine de bir ölçüde yön veren, fazlasıyla önemli bir eser. Şehir hayatından kopup kendilerini doğa sporlarına vermek isteyen dört metropol erkeği (Lewis, Ed ,Bobby ve Drew), Georgia’nın ıssız yeşilliklerinde kano sürmek için Cahulawassee Nehri’ne giderler. Muhteşem bir güzelliğe sahip nehir ve çevresindeki doğa, birkaç ay içinde yapımı bitecek olan baraj yüzünden sular altında kalacaktır ve dörtlünün kano gezisi için tek fırsatları vardır. Kibirli ve kendinden emin tavırları bölge sakinleri tarafından hoş karşılanmayan dört arkadaş, iki kano ile yolculuklarına başlarlar. İlk günü kazasız belasız atlatan grubun yolu, ikinci günün öğleninde bölge sakinlerinden bir ikili ile kesişir. Ed ve Bobby belaya karışmak istemeseler de bölgenin yerlileri şehirlileri sıkıştırmaya kararlıdırlar. Sakin başlayan kano gezisi, büyük bir dehşeti beraberinde getirmek üzeredir. Hikâyesinin etkileyiciliği bir yana, filmi seyreden herkes, Deliverance’da kameranın doğal hayatı beyazperdeye taşımadaki ustalığına hayran kalır. Filmin gösterime girmesinin ardından filme özenip filmin çekildiği nehirde aynı yolculuğu tekrarlamayı deneyenlerden 31 kişi boğularak can vermiş. 14. The Wicker Man (İngiltere – 1973)  1973 İngiliz yapımı korku, gizem ve müzikal türlerini harmanlayan film, Robin Hardy tarafından yönetilmiş ve David Pinner’ın 1967 basımı romanı Ritual’dan uyarlanmış. Filmde polis memuru Neil Howie’nin (Edward Woodward) kayıp bir kızın peşine düşerek ana karadan bağımsız Summerisle adasına gider. Howie’nin yaptığı ilk araştırmada ada halkı kızı kesinlikle tanımadıklarını söyler. Ancak ortada bir gariplik olduğunu anlayan polis memuru ada halkından şüphelenmeye başlar. Barda seks çağrışımlı şarkılar söyleyen, sokaklarda sevişen, çıplak mezar taşlarına yatan ada sakinleri Howie’nin Hristiyanlık anlayışı ile ters düştüğünden ortada dönen gizemi çözmek için tüm gücünü kullanır. Ada halkının Pagan kültürünü benimsemiştir. The Wicker Man zamanının talihsiz yapımlarından olsa da günümüzde kült mertebesine ulaşmış ilginç bir film. 15. Picnic At Hanging Rock (Avustralya – 1975) Picnic at Hanging Rock, Avustralya Yeni Dalga sinemasının önde gelen yönetmenlerinden Peter Weir’in 1975 yapımı filmi. Film Joan Lindsay’in aynı adlı romanından uyarlanmıştır. Başrollerini Helen Morse, Rachel Roberts ve Vivean Gray’in paylaştığı, Avustralya sinemasının uluslararası üne kavuşmuş en önemli filmlerinden biridir. Film, 1900 yılında Avustralya’da geçiyor. Appleyard Koleji, bir özel yatılı kız okulu, 1900 yılının sevgililer gününde “Hanging Rock” adlı dağlık bölgeye gezi düzenler. Hanging Rock’ı gezmeye çıkan üç kız öğrenci, Miranda, Irma, Marion ve bir öğretmen Greta McCraw, gizemli bir şekilde kaybolur. Irma bir hafta sonra bulunur, fakat olay hakkında hiçbir şey hatırlayamaz. Filmdeki çoğu karakterin de başta şüphelendiği üzere, kızların tecavüze uğrama veya cinayete kurban gitme ihtimalleri vardır. Edith’in döndüğünde kıyafetleri parçalanmış, fakat önemli bir yara almamıştır. Ya da kayalıklarda deprem olmuş ve kayaların altında kalmış olabilirler. Hatta doğaüstü güçler tarafından kaçırılmış bile olabilirler. Yönetmen bu ihtimalleri doğrulayabilecek kanıtlar sunmazken, yalanlamamız için de hiçbir sebep vermiyor. İstediğimiz hikâyeye inanmamız için bizi özgür bırakıyor ve film, gerçekliği sorgulatan bir atmosferde ilerliyor. 16. The Little Girl Who Lives Down The Lane (ABD – 1976) The Little Girl Who Lives Down the Lane (Yolun Sonundaki Küçük Kız), 1976 Kanada-ABD-Fransa ortak yapımı psikolojik gerilim türündedir. Küçük ve ıssız bir New England kasabasında büyük bahçeli bir evde tek başına yaşayan 13 yaşındaki Rynn (Jodie Foster)’ın her şeye burnunu sokan meraklı komşuları onun neden okula gitmemiş olduğunu, babasının neden ortalarda görünmediğini ve benzeri merak ederler ve kızın bir şeyler sakladığından kuşkulanırlar. Evin sahibesi Mrs. Hallet (Alexis Smith), onun pedofil oğlu Frank Hallet (Martin Sheen), iyi kalpli polis memuru Miglioriti (Mort Shuman) ve Rynn’ın yaşıtı bir genç Mario (Scott Jacoby) meraklarını gidermek için devamlı olarak minik kızın evine musallat olurlar. Ancak bu merak bazıları için tehlikeli bir duruma dönüşecektir. ABD’de “Bilimkurgu, Fantezi ve Korku Filmleri Festivali Akademisi” tarafından paylaşılan Saturn Ödülleri’nden “Saturn Ödülü En İyi Aktris (Film) en iyi hanım oyuncu” (Jodie Foster) ve “Saturn Ödülü En İyi Korku Filmi” ödüllerini kazanan film aynı yarışmada 1978 senesinin “en iyi yönetmen” ve “en iyi senaryo” ödüllerine de aday gösterilmişti. 17. The Company Of Wolves (İngiltere/İrlanda – 1984) İrlandalı yönetmen Nail Jordan’ın Angela Carter’ın aynı isimdeki fantastik korku hikâyesinden uyarladığı The Company of Wolves (Kurtlar Cemiyeti), gotik korku türünde, izleyenleri rahatsız edecek türde bir film. Kırmızı Başlıklı Kız masalını Freudiyen unsurlarla yeniden yorumlayan film, simgesel anlatımına da hayran bırakan fantastik bir şölen sunuyor. Listede daha önce bahsettiğimiz Valerie And Her Week Of Wonders filmine benzer şekilde gençlik masumiyetinin kaybı, genç bir kızın yetişkinlik eşiğinde cinsellikle tanışması üzerine kurulu bir büyüme hikâyesi olduğu söylenebilir. Angela Lansbury oynadığı büyükanne karakteri torununa uykudan önce korkunç hikâyeler anlatmasıyla bir çocuğun perspektifinden yetişkin dünyasının korkularına tanık oluruz. 18. Sleepy Hollow (ABD – 1999)  Sleepy Hollow Efsanesi Amerikan edebiyatının erken döneminden, popülaritesini yitirmeyen bir modern hayalet masalıdır. Öykü, Washington Irving’in “The Sketch Book of Geoffrey Crayon, Gent” kitabında, “The Legend of Sleepy Hollow” adı altında ilk olarak 1820 yılında yayımlanmıştır. Irving’in hikâyeyi yazarken Alman halk söylencelerinden esinlendiği bilinir çünkü Irving bu kitabı, Avrupa seyahatindeyken kaleme almıştır. Kuzey Avrupa, Alman, İskandinav ve İngiliz efsanelerinde de geçen “Kesikbaş” bu söylencelerden en ünlüsüdür. Efsane, daha önce pek çok kez sinemaya, televizyon filmlerine, müzikallere, Walt Disney animasyonuna konu olduktan sonra, nihayet 1999 yılında Tim Burton tarafından başarıyla beyaz perdeye taşınır. 18’inci yüzyıl New York’unda dedektif Ichabod Crane (Johnny Depp) olayları kendi dizaynı olan aletler ve tekniklerle çözmeye çalışır. Adalet sisteminin işleyişinden pek mutlu olmamakla beraber üstleriyle de arası çok iyi değildir. Crane, üç kafa koparma cinayetin işlendiği “Sleepy Hollow”a yollanır ve tekniklerinin orada kullanması istenir. Dedektif, Katrina Anne Van Tassel haricinde pek hoş karşılanmaz. Kasabanın ileri gelenleri, kafatasının mezarından çalındığını, o yüzden cehennemden gelip kendi kafası için başkalarının kafasını aldığını anlatan “Headless Horseman Efsanesi”nden bahsederler. Crane başta inanmasa da kendini olayların içinde bulur. Cinayetleri çözmeye çalışırken de sürekli insanların öldüğünü gören dedektifin beş yaşında kaybettiği inancı ile birçok şeyi geri alıp alamayacağını filmi seyrederken merak ediyoruz. 19. Calvaire / The Ordeal (Belçika – 2004) Belçika asıllı yönetmen Fabrice Du Welz, Calvaire ile korku sinemasına “Avrupa bakış açısı”nı gösteriyor. Hayatını huzur evleri gibi yerlerde şarkılı varyeteler yaparak kazanan Marc’ın, noel öncesi yeni programına yapacağı yere giderken ormanlık bir yerde arabası bozulur. Yağmurlu havada sığınacak bir mekâna ihtiyacı olan Marc, karşısına çıkan bir zihinsel engelli kişiye uyup yakınlardaki bir pansiyona gider. Marc’tan başka kimsenin bulunmadığı bu mekânı işleten adam, kendisinin de eski bir sahne sanatçısı olduğunu, başka bir sanatçıyı ağırlamaktan keyif alacağını, bozulan arabayı da tamir edebileceğini söyler. Bir uyarıda bulunmaktan da kendini alamıyor: “Sakın kasabaya gitme, oradakiler kötü insanlar.” Bunu destekler nitelikte, canı sıkılıp dolaşmaya çıkan Marc, yakınlarda bir ahırda bir grup kasabalının yavru bir domuzla cinsel ilişkiye girmelerine şahit olur. Otel sahibi de pek güvenilir değildir, her hareketinde bir dengesizlik fark edilir. Zaten bir süre sonra da adam gerçek yüzünü gösterip talihsiz Marc’a dünyayı dar eder. Fransa-Belçika-Lüksemburg ortak yapımı olan, mekân olarak Belçika’yı seçen 2004 yapımı “Calvaire” Fransızca’da Çile anlamına bir kelimeymiş. Hakikaten de filmi izledikten sonra daha uygun bir isim bulunamazdı herhalde diye düşünüyorsunuz. 20. A Field In England (İngiltere – 2013)  Listenin son filmi A Field in England (Büyülü Tarla), isminde olduğu gibi seyirciyi her saniyesiyle kendine çeken ve olağanüstü şekilde bağlayan bir yapıya sahip. Yönetmen Ben Wheatley’nin arkadaşı Amy Jump ile birlikte aldığı filmin senaryosu, 1648 yılının İngiltere’sinde geçiyor. Birkaç savaş kaçağının birbirlerini bulup bir arada hareket ederek pek de uzakta sayılmayacak bir birahaneye doğru yaptıkları yolculuk sırasında başlarına gelen tuhaf ve gerçeküstü olayları ele alan filmde kaçaklar bir süre sonra karşılaştıkları bir ölüm büyücüsü olan O’Neil (Michael Smiley) tarafından esir alınarak büyücünün gömülü olduğu bir hazineyi aramaya başlarlar. Ölüm büyücüsü, kaçaklar arasında iktidarını özellikle Akbaş (Reece Shearsmith) üzerinde göstermeyi tercih eder ve hazineyi bulma görevini yaptığı büyü ile ona verir. Ölümden ve savaştan korkan adamların çektikleri acılara yenilerinin eklenmesi ile hikâye devam eder. Büyülü Tarla, pek çok yönüyle Wheatley’nin zekasına hayran bıraktırıyor. Kaçakların açlıktan ölmek üzereyken bulup yediği mantarlar sonrası gelişen olaylar, zaman zaman karakterlerin gerçekle olan bağlarının kopuşundan ziyade uyuşturucu tribi hissiyatını yaratıyor. Bu, yönetmenin filmini kurgularken özellikle dikkat ettiği belli olan bir özellik. Film muhtemelen bir ahlak hikâyesi, ezilmişlerin hikâyesi veya uyuşturucu kafasıyla ilgili bir hikâye olabilir. Ne olursa olsun son on yılın en ilgi çekici filmlerinden biri olacağı kesin. Kaynak: Gaia, Taste of Cinema ‘Kazan’lar kazanamıyor!
Bundan tam 75 yıl önce, Şubat 1952’de Viva Zapata! gösterime girdi. Çok özel bir tarihsel an; Meksika’nın direniş hikâyesi Soğuk Savaş’ın başlangıç yıllarında anlatılıyor. Ama ne yazık ki sadece iki ay sonra, Nisan 1952’de Viva Zapata!’nın yönetmeni Elia Kazan, Amerika’ya Karşı Faaliyetleri Araştırma Komitesi’nin (HUAC) karşısına çıktı ve insanı bugün bile dehşete düşüren bir iştahla konuştu da konuştu, komiteye isim üstüne isim, tarih üstüne tarih verdi. 1930’lar boyunca birlikte çalıştığı Group Theater’ın tüm ‘komünistlik’lerini o salona taşıdı. Kendisini AKP (Amerikan Komünist Partisi-CPUSA) ile tanıştıran Tony Kraber’dan Morris Carnovsky’ye, Art Smith’ten Paula Strasberg’e kadar tanıdığı ne kadar solcu varsa hepsini komitenin mikrofonlarına anlattı. Komünist Parti üyesi oyuncu Zero Mostel Kazan’dan söz ederken ‘gevşek ağızlı’ (‘loose lips’) diyordu. Kazan, tarihin en ünlü mafia muhbiri ‘Bülbül’ Wallachi’yi suskun bir manastır mensubu gibi gösterecek kadar konuşkandı Hollywood solcuları hakkında... Bunların hepsi John Ford gibi sağcı bir Hollywood yönetmeni bile çalışma arkadaşları hakkında muhbirlik yapmayı kesin bir dille reddederek komitenin soruşturma çağrısını geri çevirirken yaşandı. Sonrası malum: ABD ile Sovyetler Birliği arasındaki gerilim hızla yükselirken, HUAC’da adı anılanlar önce Hollywood’da iş bulamaz, sonra kelimenin gerçek anlamıyla ‘ekmek bulamaz’ hale geldiler. Bugün Türkiye’de yaşanan ‘Evet challenge’ saçmalığı 1950’lerin karanlık HUAC -diğer adıyla McCarthy Komisyonu- soruşturmalarına çok benziyor: Medya popülerliği olan insanlar parlamenter demokratik sistemin yıkılması için ‘evet’ demeye zorlanıyor. Bu çirkin daveti reddedecek kadar cesur olabilen dikta karşıtları belli ki bir süre yandaş medya ortamında iş bulamayacak, televizyona çıkamayacak, konser veremeyecek ama “Simit sat, onurlu yaşa!” sözünün hakkını verecekler. İşleyişindeki çarpıklıklara rağmen hiç değilse kendisini düzeltebilecek iç mekanizmalara sahip bir sistemi yıkıp yerine çok açık bir şekilde diktatörlük rejimini getirmek için büyük bir hevesle “Evet! Oh, evet!” diyenlere gelince… Bu saatten sonra insanlığın vicdan tarihine bakmayacaklarına göre, hiç değilse Hollywood tarihine baksınlar; orada kendi geleceklerini -gelemeyeceklerini!- görecekler.  Yaşamın Kıyısında yitik bir ruh
Kenneth Lonergan oyun yazarı olarak isim yaptıktan sonra, kendi yazdığı ve yönettiği ‘You Can Count On Me’ (2000) ile adını duyurmuş. İki dalda Oscar’a aday olan ve 30’un üstünde ödül kazanan bu filmin ardından 2005’te ‘Margaret’i çekmiş. Fakat ‘Margaret’, yapımcı şirketle yaşanan sorunlar nedeniyle ancak 2011’de vizyona girebilmiş. ‘Margaret’in iki versiyonu var, biri 2,5 diğeri 3 saat civarında. Neredeyse vizyona hiç girmeyecek ‘Margaret’ BBC’nin geçen yıl 177 film eleştirmenine sorarak yaptığı ankete göre 21. yüzyılın en iyi filmlerinden biri sayılıyor. Hoş, ben bu listelere hiç inanmıyorum, bana göre bir sürü vasat film de var o listede. Ama Margaret onlardan biri değil ve o listede olmayı hak ediyor. İlerde yapılacak anketlerde Lonergan’ın son filmi ‘Yaşamın Kıyısında’sının (Manchester by the Sea) da en iyiler arasında olacağını şimdiden söyleyebiliriz. Filmin 6 dalda Oscar’a aday olduğunu da ekleyeyim. Oscarlara da çok fazla anlam yüklenmemesi gerektiğini söylemek lazım. ‘Yaşamın Kıyısında’nın yanına bile yaklaşamayacak olan ‘La La Land’ sonuçta 14 dalda Oscar’a aday. Yönetmenin iki filmindeki ortak tema Birbirlerinden farklı filmler olmasına rağmen Margaret’la Yaşamın Kıyısında’nın ortak temaları var. Kanunen suç sayılmayan, ama failinin kendisini affedemediği bir eylem ve onun trajik sonuçları iki filmin de merkezinde yer alıyor. Margaret’ı kahramanı genç kız, suçluluk duygusundan kırtulmak için çok çaba harcıyor, ‘Yaşamın Kıysısında’nın erkek kahramanı Lee Chandler’ın (Casey Affleck) ise bu duygudan kurtulma ihtimalini görmüyor. Lee, yaşarken kendisini mezara gömmüş, ruhen bitkisel hayatta biri. Böyle bir karakteri anlatan bir film olmasına rağmen, Yaşamın Kıyısında insan ruhuna öyle bir dokunuyor ki, bir süre kendinize gelemiyorsunuz. En azından benim için böyle oldu. Zamanlar arasında geçiş Film geçmişte başlayıp bugüne sıçrıyor, sonra zaman zaman yine geriye dönüyor. Bu geri dönüşler filmin en zorlayan kısmı. Bazen, olayın bugünde mi yoksa geçmişte mi gerçekleştiğini anlamakta güçlük çekebiliyorsunuz. Onun dışında filmin gayet basit bir hikâyesi var. Birkaç apartmanın birden kapıcılığını yapan, kadınların yakınlaşma taleplerine yüz vermeyen ve barlarda içip içip kavga çıkaran Lee Chandler, abisinin ölümünün ardından bir sürprizle karşılaşıyor. Abisi, Lee’yi 17-18 yaşlarındaki oğlu Patrick’in vasisi tayin etmiştir. Oysa Lee’nin tek isteği bodrum katında, bir tür mezar gibi olan tek oda evinde, kendinden nefret ederek, yapayalnız hayatını sürdürmektir. Kimsenin vesayetini alamayacağı gibi, yeğeninin yaşadığı Manchester by the Sea’ye de taşınmak istemez. Lee’nin Manchester’da bir geçmişi vardır ve o geçmiş Lee’yi ezmeye devam etmektedir. Geçmişte olanlardan dolayı Lee’yi suçlayan bir sürü insan da vardır Manchester’da. Lee Manchester’a gelemez, Patrick de Manchester’ı terk edip Lee’nin yaşadığı Boston’a gitmek istemez. Patrick, popüler bir öğrencidir. İki kızla birden çıkmakta, bir rock grubunda çalmakta ve okulun hokey takımında oynamaktadır. Film Lee ile Patrick’in bu soruna bir çözüm aradıkları dönemi anlatıyor. Lee’nin seçimi Lee, ‘Taksi Şoförü’ Travis’ten bu yana sinemanın gördüğü en yalnız karakterlerden biri. Taksi Şoförü’nün afişinde Robert de Niro, elleri montunun cebinde New York sokaklarında yürürken görülür. Lee de çoğu zaman elleri montunun cebinde, Travis gibi içine kapanık bir şekilde yürüyor hayatta. Lee, vicdan azabından çıkmak, yasını sona erdirmek istemiyor. Kendisini suçladığı gibi başkalarının da kendisini suçladığının farkında. Kendisini cezalandırma isteğiyle karışık öfkesi sonunda dayak yediği kavgalar çıkarmasına neden oluyor. Geriye dönüşlerde tanıdığımız Lee ise farklı biri. Üç çocuk babası olmasına rağmen kendisi de yaramaz bir ergen gibi. Karısının daha az içmesi, arkadaşlarıyla eğlenirken daha az gürültü yapması vs. için uyarmak zorunda kaldığı yaramaz ama sevimli bir çocuk Lee. Ergen ruhlu yetişkin erkekler daha çok komedilere konu olur ama Lee’nin bir hatası gülünüp geçilemeyecek, trajik bir sonuca yol açıyor. Lee, hatası kanun tarafından suç sayılsa belki biraz daha rahatlayacak, belki cezasını çektiğini düşünecek. Ama Lee’yi vicdanından başka cezalandıracak bir mekanizma da yok. Tıpkı Margaret’in bir kazaya neden olan genç kızı gibi. Hayatta da böyle olur Lonergan’ın muhteşem bir diyalog yazma yeteneği ve sanki her sahneyi inandırıcı kılan sihirli bir değneği var. Filmin klasik Hollywood finaline uymaması da bir erdem. Klasik Hollywood tarzında sorunlu kahraman, sonunda birisinin omzuna dayanıp ağlar ve bir anda yasından çıkıp yeni bir hayata başlar. Yaşamın Kıyısında’da böyle olmuyor. Film yine de, küçük de olsa bir ışık yakıyor. Lee, en azından Patrick’le ilişkisini sürdürme niyetinde olduğunu beyan ediyor. Yani sonunda başka birine daha hayatında yer açıyor. Hayatta da böyle olur. Ufak ufak, küçük küçük değişir şeyler. Mucizevi çözümlerin olmadığını anlatan mucizevi bir film ‘Yaşamın Kıyısında’. ***  Toni Erdmann: Kapitalizm hastalığı Bu haftanın diğer filmlerinden ‘Yaşamın Kıyısında’ gibi, ‘Toni Erdmann’ da hayattan keyif almayan, mutsuz bir karakteri anlatıyor ve basit bir çözüm de önermeden bitiyor. Bu sefer kahramanımız genç bir işkadını olan Ines (Sandra Hüller). Ines’in bildiğimiz kadarıyla hayatını karartan özel bir travması yok. Ines’in hastalığının görünen nedeni kapitalist sistem. Ines, iş hayatının sahteliğinde, acımasızlığında, bir kadın olarak ayakta kalmaya çalışıyor. Hem bir kurt kadar yırtıcı, hem de bir fino köpeği gibi sevimli olması gerekiyor. Kadın olduğu için, iş yaptığı şirketin patronunun karısını (ya da sevgilisini) alış verişe götürmek de ondan beklenen işler arasında. Ya da, kimi seksist sözleri duymazlıktan gelmek durumunda. Kadın olmanın getirdiği ekstra sorunlar dışında kapitalizmin insanlık dışılığı kadın ya da erkek herkes için aynı. Ines’in çalıştığı danışma şirketi, başka şirketlere nasıl küçülebileceklerini ve nasıl daha çok kar edebileceklerini gösteren çözümler sunuyor. Küçülmek demek işçi çıkarmak demek. İşsizliğin ne demek olduğu ise ne danışma şirketini ne de diğer şirketleri ilgilendiriyor. Ines’in babası Winfried (Peter Simonischek) ise bambaşka biri. Kızı ne kadar asık suratlı ve ciddiyse, babası o kadar şakacı ve oyuncu biri. Winfried, yaşlı köpeği ölünce, biraz da hüznünü dağıtmak için kızının yanına Bükreş’e gidiyor. Ama Ines’in, babasının sululuklarını çekecek hiç hali yok. İşine konsantre olmak ve başarılı olmak istiyor o sadece. Winfried kızından yüz bulamayınca, bu kez peruk ve takma dişlerle Toni Erdmann adlı hayali bir kimliğe bürünüp tekrar sahneye çıkıyor. ‘Toni Erdmann’ yönetmeni Maren Ade’nin üçüncü filmi ve Yaşamın Kıyısında gibi bu filmde aynı ankette yeni yüzyılın en iyi filmlerinden biri olarak görüldü. Fakat Toni Erdmann, asıl sansasyonu geçen yıl yarıştığı Cannes’da yaşattı. Film hiç ödül alamadı ama eleştirmenlerden Cannes tarihinin en yüksek notunu aldı. Film özünde acı bir baba kız ilişkisini kimi zaman kahkahalarla güldüren ve doğalcı bir tarzda anlatarak, asık suratlı filmlerden yorulan eleştirmenlerin, yüzlerinde gülücüklerle sinemadan çıkmasını sağlamıştı. Oscar adayı da olan Toni Erdmann, 160 dakikalık süresiyle kanımca fazla uzun. Filmin hikâyesi temelde aynı çerçevede dönüyor. Bu çerçeve içinde gördüğümüz hiçbir sahne kötü ya da sıkıcı değil tek başına ama toplamda filmin beni bir miktar yorduğunu söyleyebilirim. Yine de, Toni Erdmann yılın en iyilerinden biri. Alman sinemasına belki de yeni bir kapı açtığı bile söylenebilir. Radikal Kitap, Hürriyet Kitap Sanat adıyla yoluna devam ediyor
Oda müziği tutkunları bu festivalde buluşuyor
6. Opus Amadeus Oda Müziği Festivali, geçmiş zamanların ve günümüzün müziğinin en özel yorumlarına, dünyanın ve ülkemizin ünlü ve başarılı sanatçılarının performanslarına ev sahipliği yapacak… Rönesans’tan çağlar kat ederek günümüz müziğine uzanan repertuvarıyla başarılı sanatçıların ve toplulukların performanslarına yer veren Opus Amadeus Oda Müziği Festivali, 6. kez müzik tutkunlarının buluşma noktası olacak. “Oda Müziği’nin gerek dünyaca ünlü gerek ülkemizce sevilen isimlerinin konserlerine sahne olacak festival kapsamında İstanbullular, 6 - 28 Şubat tarihleri arasında geçmiş zamanlardan günümüze müziğin doyumsuz yolculuğuna çıkacaklar. Artisan Organizasyon tarafından düzenlenen ve sanat yönetmenliğini Mehmet Mestçi’nin yaptığı Opus Amadeus Oda Müziği Festivali’ni takip edecek müzik tutkunları; farklı dönemlerde yazılmış eserlerle buluşacak. Çarpıcı piyanolu dörtlüler ve daha evvel ülkemizde seslendirilmemiş eski çağlardan tiyatro müziklerini dinleme şansını elde edecekler. Dört kontrbas için bestelenmiş şaşırtıcı parçalar, Alman lied evreninin ışıl ışıl incileri, nefesliler için enfes beşliler ile görkemli bakır sazlar… Müziğin farklı dönemlerine yapılacak bu yolculuk İstanbullular ile buluşacak. FESTİVAL PROGRAMI: Opus Amadeus Oda Müziği Festivali 6. yılında da dopdolu bir program sunacak. Festivale katılacak gruplar ve konser tarihleri şöyle; “Sanki Gökten İniyordu Sesler”... Festival rüya gibi bir konserle açılıyor. Berlin Filarmoni Solistleri ve Özgür Aydın Opus Amadeus Oda Müziği Festivali’nin yeniden konuğu oluyor. Konser tarihi; 6 Şubat 2017 Saat: 20:30 Mekan: Grand Pera Emek Sahnesi… “Shakespeare’in Gitmek İsteyeceği Bir Konser” 1974’ten bu yana erken dönem müziği alanında olağanüstü ve şaşırtıcı kayıtlara imza atmış olan Camerata Trajectina, Hollanda’dan ikinci defa ülkemize geliyor. Festivaldeki programları çarpıcı ve iddialı, zira konserin tamamı birbirinden güzel on yedinci yüzyıl tiyatro müziklerinden oluşuyor. Tarih:13 Şubat 2017, Saat:20:30 Mekan: Grand Pera Tiyatro Sahnesi… “İtalya’dan Nefis Melodiler, Germenler’den Leziz Armoniler” Farklı ve etkileyici bir ikili olan ve festivale Macaristan’dan katılan Duo Laudate, baroktan romantiğe giden ve sonra romantikten baroğa geri dönen programıyla ilk defa İstanbul’da. Bu konserde birbirinden güzel lied’ler ve şarkılar cazibesi yüksek bir Alman romantizmi ve İtalyan zarafeti sunuyor. Tarih:15 Şubat 2017, Saat:20:30 Mekan: Surp Levon Ermeni Katolik Kilisesi, Kadıköy “Orda... Anadolu ve Ötesi Var Uzakta” Anadolu Nefesli Beşlisi’nin konser programı Avrupalı ustaların ışıltılı eserlerinin yanı sıra kendi toprağımızdan da çok önemli, çok duygulu eserlerden oluşuyor. Birkaç ay evvel kaybettiğimiz büyük eğitmen ve besteci İlhan Baran’ın tahta nefesliler için yazdığı beşlisini bu konserde dinlemek ise özel bir deneyim olacak. Tarih:22 Şubat 2017, Saat:20:30 Mekan: Ataşehir Belediyesi Mustafa Saffet Kültür Merkezi (MSKM) “Henri Miller Titreşimleri” Mimar Sinan Kontrbas Quartet konserlerinde heybetli çalgılarının derin sesiyle ve arp sanatçısı İpek Mine Sonakın’ın katılımıyla Bach’tan Satie’ye, Dubensky’den Joplin’e, Frescobaldi’den Ravel’e arşelerini renkten renge uçuruyor. Tarih: 23 Şubat 2017, Saat: 20:30 Mekan: Surp Levon Ermeni Katolik Kilisesi, Kadıköy “Don Quichote’nin Yolu Üzerindeki Şölen” Kapanış konseri. Opus Amadeus Oda Müziği Festivali’nin repertuvarı en zengin etkinliklerinden biri olarak dikkat çekiyor. Konser Camerata İstanbul Brass Ensemble’ın usta yorumlarıyla Don Kişot’un yolu üzerinde çılgın bir finale dönüşüyor. Tarih: 28 Şubat 2017, Saat: 20:30, Mekan: Aşkenazi Sinagogu, Karaköy Program ve konuk gruplar hakkında detaylar www.opusamadeus.com adresinden, biletler ise www.biletix.com dan temin edilebilir. Bilgi İçin: Aytekin BATMAZ / Medya Point İletişim Tel: (212) 221 58 39 / GSM: (543) 780 37 68 abatmaz@medyapoint.com Ezginin Günlüğü'nde vokal Eylem Atmaca gruptan ayrıldı
1982’de kurulan ve varlığını hala sürdüren Türkiye müzik tarihinin en eski gruplarından Ezginin Günlüğü’nün kadın vokalisti Eylem Atmaca gruptan ayrıldı. 2003 yılında yayımlanan İlk Aşk albümüyle beraber gruba dahil olan Atmaca, ‘Dargın Mıyız?’ (2005), ‘Eski Arkadaş’ (2010) ve de ‘İstanbul Gibi’ (2015) albümlerinde grubun kadın vokali olarak yer aldı. Eylem Atmaca ile beraber grubun davulcusu Cem Gezginti’nin de gruptan ayrıldığı öğrenildi. Eylem Atmaca’nın ayrılmasıyla Ezginin Günlüğü’nün yeni kadın vokali Deniz Sujana olurken, Levent Bursalı da davulcu olarak ekibe dahil oldu. Ezginin Günlüğü, grubun Facebook sayfasında ayrılığı şu sözlerle duyurdu: Sevgili Dinleyicilerimiz, Grubumuzun solistlerinden Eylem Atmaca Karaca ile, çok üzülerek de olsa yollarımızı ayırmak zorunda kaldığımızı sizlerle paylaşmak istiyoruz. Bildiğiniz gibi, yaptığımız işin gereği olarak, sürekli değişik şehirlerde, değişik mekanlarda, hatta değişik ülkelerde sahne almamız, tahmin edeceğiniz gibi, çok yoğun bir hayat trafiğine neden olmaktadır. Sevgili Eylem Atmaca Karaca da, kişisel sorumluluk ve zorunluluklar nedeniyle uzunca bir süredir, zaman zaman çeşitli konserlerimize katılamamak durumunda kalıyordu. Bu sürecin ileriye dönük zamanlaması konusundaki belirsizlik, bizleri; çok üzülerek ve hiç istemeden de olsa, yollarımızı ayırmak zorunda bıraktı. Ezginin Günlüğü'nün 35 yıllık tarihinde zaman zaman yaşamak zorunda kaldığımız üzücü olaylardan biri olan bu durumu; hem sizlerle paylaşmak ve hem de Eylem Atmaca Karaca'nın; Ezginin Günlüğü'nün geniş ailesi içindeki yerini hep koruyacağını, sesinin her zaman kulaklarımızda ve gönlümüzde kalmaya devam edeceğini duyurmak amacıyla bu duyurumuzu yapıyoruz. Sevgiyle.. EZGİNİN GÜNLÜĞÜ 3 Şubat 2017 South Park’tan Trump kararı: Politikacılar kendi komedisini yapsın
Mahsun Kırmızıgül'ün Vezir Parmağı filmi bir ilçede daha yasaklandı!
!f İstanbul için 10 öneri
16. !f İstanbul Uluslararası Bağımsız Filmler Festivali'nin biletleri bugün satışa çıkıyor. Sinemaseverlerden yoğun ilgi görecek galalar bölümünü bir kenara bırakırsak, aşağıdaki 10 filmi kaçırmayın. Dawson City: Donmuş Zaman/Dawson City: Frozen Time ‘Decasia’ ile akıllarımızı başımızdan alan yönetmen Bill Morrison, arşiv görüntüleriyle bir kez daha sinemasal bir büyü yaratıyor. Sigur Rós'dan Alex Somers'in müziklerini yaptığı ‘Dawson City: Donmuş Zaman’, ilk bilet alacaklarınızdan olsun. Okulda Deniz Kazası / My Entire High School Sinking into the Sea Bu yılki programın en özgün filmlerinden biri Dash Shaw'un animasyonu. 'Okulda Deniz Kazası'nın benzersiz bir görsel dünyası var. Ancak filme asıl hayat verense arkasında yine Shaw’un imzasının bulunduğu, yaratıcı fikirlerle dolu zeki senaryosu. Paralel Evren / The Darkest Universe İlk filmleri 'Kara Göl' (Black Pond) ile Bafta Ödülü'ne aday olmayı başaran Will Sharpe ve Tom Kingsley'in yeni filmleri sıradışı bir bilimkurgu komedi. Ben Wheatley tuhaflığında bir kara mizaha hazırlıklı olun. The Fits Anna Rose Holmer’in olağanüstü yönetmenliğiyle hafızalara kazınan ‘The Fits’, 2016’nın en iyi ilk filmlerinden biri. Holmer’in hikaye anlatımında kendine özgü bir estetik yakaladığı filmin eleştirel karnesi yıldızlı pekiyilerle dolu.  Annemin Gözleri / The Eyes of My Mother Geçtiğimiz yıl Sundance Film Festivali’nde büyük bir çıkış yapan ‘Annemin Gözleri’, güçlü atmosferiyle dikkat çeken stilize bir korku filmi. Nicolas Pesce’nin ilk uzun metrajlı filminin gerçek yıldızı ise görüntü yönetmeni Zach Kuperstein. Paravan Dünya/ Shadow World Andrew Feinstein’in aynı isimli romanından yola çıkan belgesel, uluslararası silah ticaretinin perde arkasına bakıyor. Yönetmenlik koltuğunda ise 2009’da ‘Double Take’ ile dikkatleri çeken Johan Grimonprez bulunuyor. Aşık Olamayan Adam/Aloys İsviçreli yönetmen Tobias Nölle’nin daha bu ilk uzun metrajında sergilediği titiz yönetmenlik takdir toplamayı hak ediyor. Özgün hikayesiyle dikkat çeken film, festival programındaki pek çok hit filmden rol çalabilir. Oasis: Supersonic Bir grubun yükselişini anlatan sıkıcı müzik belgesellerinden biri daha diye düşünüyorsanız, bu grubun Oasis olduğunu hesaba katmıyorsunuz demektir. Gallagher kardeşler arasındaki küstahlık yarışları filmin enerjisini süpersonik seviyelere çıkartıyor. Yılın en eğlenceli müzik belgeseli. Karanlık Çöktüğünde/ Dao Khanong Taylandlı yönetmen Anocha Suwichakornpong’in ikinci filmi ‘Karanlık Çöktüğünde’ sıkı festival takipçilerinin kaçırmaması gereken çarpıcı bir yapım. Apichatpong Weerasethakul, Aditya Assarat gibi yönetmenlerin izinden giden film, programın en iyilerinden. Park / Le Parc Damien Manivel'in minimalist filmi, bir rüyayı andıran atmosferiyle akıllarda kalmakta zorlanmayan bir cevher. Cannes Film Festivali'nin ACID bölümünde prömiyerini yapan 'Park', iyi sinema yapmak için pek de fazla bir bütçeye gerek olmadığının kanıtı. Hayatın ayrıntılarını savunmak
Hayatı resmetmeye ve çerçeveleyip duvara asmaya meyilliyiz, bütünlüğü içinde yakalayamazsak parçalanıp dağılmaktan korkuyoruz en çok. Bütüncül anlatılar kurdukça ayrıntıları ıskalıyoruz oysa. Ya da anlatı bozulup dağılmasın diye ayrıntıları bütüne uydurmak için törpülüyoruz. Aslında törpülediğimiz hayattır. Ve hayatı törpüleye törpüleye pürüzlerini gidereceğimizi ve çerçevenin içine sığdırabileceğimizi sanıyoruz. Ama nafile! Bir bozgun gibi üzerimize çullanıyor ve çullandıkça daha çok kaçıyoruz çerçevelerin içine. Sığındığımız çerçeveler durgun anlatılardır ve durgun anlatılar, tıpkı durgun sular gibi kokuşmaya yazgılı. Oysa gündelik hayat çalkantılı ve dalgalarının kıyıya yığdığı ayrıntılar, kurduğumuz çerçeveleri bozacak önce, sonra da anlatılarımızı. Belki de çoktan dağılıp gitmişlerdir. Gökyüzünde gördüğümüz çoğu yıldızın aslında mevcut olmaması gibi. Yıldız çoktan tükenmiştir ama aradaki mesafeden dolayı, yaşarken gönderdiği ışınları şimdi görüyor olabiliriz. Yok olduğunun bilgisi ya da algısı henüz ulaşmamıştır bize. Yaşadığımızı sandığımız mevcut düzen çoktan değişmiştir ama kurguladığımız büyük resimden dolayı göremiyor olabiliriz. Gündelik hayattaki ayrıntıları kaçırıyoruz çünkü. Ağırlıklardan kurtulmalıyız  Gündelik hayatı resmetmenin araçları vardır, biz hâlâ kalıcı ve değişmeyen olanın araçlarıyla çalışıyoruz. Ânı, geçici olanı, ayrıntıları yakalamak için eskinin hantal araç ve gereçlerinden kurtulmamız gerekecek. Mesela yağlı boya ve tuvallerimizi bir kenara bırakıp karakaleme, suluboyaya ve eskiz defterlerine sarılmalıyız. Ve köhne metinlerden kurtulup hafiflemeli ve hayatın içine doğru yolculuğa çıkmalı. Metinlerin içine hapsolmuş Ortaçağ düşünürleri açık havaya çıktıklarında şaşırdılar. Ve yeryüzünü tanıdıkça yeni metinler yazdılar. Ya da ressamlar yapay olarak ışıklandırılmış kapalı atölyelerini terk ettiklerinde gün ışığının sürekli değişen rejimiyle karşılaştılar. Ve yeniden resmettiler hayatın ayrıntılarını. Açık havada olmak esnek bir bedene ve zihne sahip olmanızı gerektiriyor, doğanın değişen kuvvetleriyle bir tür jimnastik yapmanızı. Sıçrayıp hoplamak ve dengede kalabilmek için bedensel ve zihinsel ağırlıklarımızdan kurtulmalıyız önce. Nasıl bir çağ bu! Aradıkları her şeyi metinlerde bulabileceğine inanan ve metinlerin içine kapanarak hayatı olumsuzlayanların çoğaldığı bir çağdayız. Oysa Batılı düşünürler metinlerin dışına çıkmışlar ve yeryüzünü deneyimledikçe eski metinlere katıla katıla gülmüşlerdi: “Aristoteles’in Meteorologika’sına ve felsefesine gülmekten başka çarem yoktu; zira onun kurallarına göre Ekvator’da ve bu mevsimde her şeyin sıcaktan kavrulması gerekirken, ben ve arkadaşlarım üşüyorduk” (A. Grafton, Yeni Dünyalar, Eski Metinler, Kitapyayınevi). 1540’da, Hint Adaları hakkında özgün metinlerden birini yazan Cizvit José de Acosta’nın kahkahaları yaşamla buluşmanın, şaşırmanın neşesidir. Sanatçıların anı yakaladığı yöntem 17.yy’da Rembrandt yağlı boya tabloları ve gravürleri dışında muazzam miktarda desen bırakmıştı geriye. Desenlerinin sayısı yağlı boya ve gravürlerinin toplamının üç katıdır. Desen ya da eskiz, sanatçının ânı yakalamak için kullandığı yöntem. 18. yüzyıla geldiğimizde ressamın arzusu geçip gitmekte olanı bir anlığına hissedilir kılmaktır. Fırça ve yağ artık hantal araçlardır; hayatın ayrıntısını, çalkantısını yakalamak için ressam kalem, guvaş, kömürkalemi ya da suluboyaya yönelir. Ortaya çıkan eskizler, o dönemin devinen bedenlerinin ifadesidir (bkz J. Starobinski, Özgürlüğün İcadı, Metis). Yine ağırlaştık; yağlı ve kıvamlı bir ortamda zar zor hareket etmeye çabalayan figürler gibiyiz, boya kuruyunca işimiz bitik. Köhnemiş metinlerin ağdalı diline gömülü, hareket edememenin sıkıntısı. İşin tuhafı, bizi metnin ve yağlı boya tabloların içine kapatırken, iktidarın alabildiğine esneklik kazanması. Eskiz defteri gibi kullandığı yeryüzünü hayalindeki ölü nesnelerle doldurdukça natürmortlar (ölü doğalar) yaratıyor. Hayat iliklerine dek sömürülecek, parçalara ayrılacak bir kadavra gibi duruyor önünde ve kadavralar olarak, neşterin bize değmesini mi bekleyeceğiz? Ayağa kalkıp “HAYIR!” demek, hayatta kalmak ve hayatı en ince ayrıntısına dek savunmaktır. Hayat ayrıntıda gizlidir çünkü. İstanbul Film Festivali'nin ilk filmleri belli oldu
SİYAD 2016'nın en iyi filmlerini seçti
Fransız gökbilimci keşfettiği göktaşına Sezen Aksu’nun adını verdi
Fransız gökbilimci Jean Claude Merlin, keşfettiği göktaşına ‘266854 Sezenaksu’ adını verdi. Habertürk'te yer alan haberde, Fransız gökbilimci Jean Claude Merlin, 2009 yılında evindeki bilgisayarla ABD’nin Arizona Eyaleti’nde konuşlu teleskobu yönlendirerek bir araştırma yaptığı esnada bir göktaşı keşfettiğini söyledi. Keşfi Uluslararası Astronomi Birliği’ne bildirirken kayda geçmesi için göktaşına bir isim vermesi gerektiğini anlatan gökbilimci, aradığı ismi bir film sahnesinde bulduğunu belirti. Yönetmen Ferzan Özpetek’in ‘Serseri Mayınlar’ filmini izlerken, birden ruhuna işleyen bir müzik ve ses duyduğunu söyleyen Merlin, ‘Kutlama’ şarkısını söyleyen Sezen Aksu’nun kendisini ‘baştan çıkardığını’ anlattı. Merlin, şarkıyı duyduktan birkaç dakika sonra göktaşının isminin “Sezen Aksu” olması için Astronomi Birliği’ne başvurduğunu aktardı. Astronomi dünyasının önde gelen isimlerinden Merlin, keşiflerine verdiği isimlerle diğer bilim insanlarından ayrılıyor. İsim belirlerken gök cisminin isminin 16 harfi geçmemesine, pek çok kültürde telaffuzunun kolay olmasına, siyasi ya da askeri figür olmamasına özen gösteriyor. Çoğu astronom kendi ismini ya da hayranı olduğu bilim insanının ismini seçerken, Merlin tercihini daha çok sanatçılardan yana kullanıyor. Merlin, gerekçelerini Nalan Koçak'a söyle açıkladı: “Bana neden göktaşlarına yaşayan insanların isimlerini koyduğumu sorduklarında şu cevabı veriyorum; çünkü bu insanları mutlu etmenin çok iyi bir yolu! İnsanları yaptıkları şeyler nedeniyle onurlandırmayı seviyorum.” Game of Thrones’un Arya Stark'ından yeni sezon yorumları
Game of Thrones (Taht Oyunları) dizisinde Arya Stark karakterine hayat veren Maisie Williams, dizinin yedinci sezonunda seyircilerin koltuktan düşmelerine yol açacak bir sonla ekrana geleceğini duyurdu. 19 yaşındaki İngiliz oyuncu, Time Out dergisine verdiği röportajda “sarsıcı” bir final olacağını söyledi. İngiliz The Sun gazetesi, beşinci sezon sonunda seyirciyi sarsan Jon Snow’un ölümüyle kıyaslayarak, yedinci sezon için “Game of Thrones’ta Jon Snow’un ölümünden daha şaşırtıcı bir final olacak” yorumunu yazdı. Williams ise dizi için yaptığı benzetmede, “Zirveye tırmandık ve oradan aşağı uçacağız. Çok heyecanlı” sözlerini kullandı. Dizide karakterlerin hayatlarında kesişme noktasına geldiklerini söyleyen Williams, “Şimdi hep birlikte aşağı yuvarlanıyoruz ve finale ulaşıyoruz” dedi. Dizinin daha önceki yeni sezonları nisan döneminde seyirciyle buluşurken, IMDb, merakla beklenen yedinci sezonun 25 Haziran’da ekranda olacağını açıkladı. Dizinin bu yıl gecikme nedeninin, gerçek kış şartlarının yansıtılmak istenmesi olduğu öğrenildi. John Snow'un ölüm sahnesi izleyicilerde büyük etki bırakmış ancak sonraki sezonun hemen başında Snow canlanmıştı:  ‘Kara Sevda’ dizisinden de referanduma gönderme: HAYIR
Aradığınız enstrümancıya ulaşılamıyor
Ünlü ve büyük grupları boşverin herhangi bir şarkıcının az sayıda basılmış zor bulunan bir yan projesinin bile adını yazarsanız Google sayesinde albümde hangi enstrümancıların yer aldığı bilgisine hızlıca ulaşabilirsiniz. Ama memlekette her konuda olduğu gibi müzik konusunda da bilgiyi bulmak samanlıkta iğne aramaya benziyor. Şöyle bir örnek vereyim. Dijital platformlar sayesinde Sezen Aksu’nun yeni albümü ‘Biraz Pop Biraz Sezen’ albümünü dinledim. ‘Deli Kızın Türküsü’nden sonra en çok beğendiğim Sezen albümü bu oldu diyebilirim. Daha CD’yi alacak fırsatı yakalayamadığım için dijital müzik servislerinden dinledim. Peki bu albümdeki sanatçılar kimler? Güzel bir gitar tonu duyduğum açılış şarkısı ‘İsyancı’nın gitarlarını kim çalıyor? Albümdeki davullar kime ait? Bilemiyorum. Ne albümün vikipedi sayfasında ne de Sezen Aksu’nun sitesinde bu bilgilere ulaşmak mümkün değil. Diy elim ki merak ettiniz ve MFÖ’nün Sakın Gelme şarkısının insanı bir kerede avcunun içine alan gitarları kime ait diye bakınmaya başladınız. Mümkün değil bulamazsınız. Fuat Güner mi? Bestecisi Güner, peki riff’leri de o mu çaldı? Mümkün ama kesin değil. Bende bu albümün kasedi var ve o kaset de rafta durmuyor artık. Vikipedi sayfasında sadece şarkı listesi var. Prodüktör Erdal Kızılçay’ın bile adı yok. Şarkıyı Kızılçay da çalmış olabilir. Emin değiliz. Yok böyle bir bilgi. Sezen Aksu’nun milyonda biri kadar satmış yabancı isimlerin albümlerinin Vikipedi sayfasına bakın kullanılan sample’ların bile orijinali kime ait görebilirsiniz. Peki ya MFÖ’nün resmi internet sitesinde durumlar nedir? Site kapalı. Bana göre Türkiye’nin en büyük müzik grubunun internet sitesi yok. “Yapım aşamasında” ibaresi var. Umarım yapılıyordur gerçekten. Pek sanmıyorum ya neyse. Motto Müzik kanalında MFÖ’nün ‘Sakın Gelme’ şarkısının riff çözümlemesini yapan müthiş gitarcı Nurkan Renda’yı hocayı aradım. “Albüm kredisi nasıl yazılır görmek istiyorsan Quincy Jones’un Back On The Block albümüne bak, kick programlamasında o tek kick’i bile çalanın adını görürsün. Yaşar Kurt’un patladığı ‘Sokak Şarkıları’ albümündeki tüm gitarları ben çaldım ama albüm kartonetinde adım yoktu” diyor. Kısacası aradığımız müzisyene şu anda ulaşılamıyor arkadaşlar. Pek özen göstermediğinizi kabul edin. 'Yıkımı, karanlığı seviyoruz ve umut da burdan başlayacak'
DERYA AYDOĞAN - deryaaydogan6@gmail.com Sadece yemek yemek ve hayatta kalmak olsaydı yapmamız gerekenler yani bizler de ilkelleşirsek, hayvanlardan çok da farkımız kalmıyor. Benziyoruz birbirimize. Doğduğumuz günden itibaren bizi korumak için konulan kurallarla hareket ediyor, öyle yaşamayı tercih ediyoruz. Sadece kafasını dışarı çıkarabilen gerçekle yüzleşiyor. Peki kolay mı önyargılarımızdan ve bize öğretilenlerden sıyrılabilmek? Birbirlerine sımsıkı bağlı iki kız kardeşin varoluş hikâyelerini sahneye farklı bir bakış açısıyla yansıtan 'Yuva' Siyah Beyaz ve Renkli'nin yeni sezon oyunu. Özge Korkmaz'ın yazdığı Çağrı Şensoy'un yönettiği oyun masalların farketmediğimiz yönlerine de vurgu yapıyor. Ben de Yuva'yı, yönetmeni Çağrı Şensoy, oyuncuları İmer Özgün ve Tuğçe Yolcu ile konuştum. » İç güdüsel olarak hayvanlarla ne kadar yakın olduğumuzun bir göstergesi gibi başlıyor oyun. Bunu mu göstermek istediniz?Çağrı Şensoy: Valla o formu tutturmak için çok uğraştık. Bizim için böyle anlaşılması çok güzel. Ne mutlu bize ki anlatabilmişiz. Bu kızlar için çok uzun bir süreç oldu. Cinsiyetsiz insan, kendinden de uzak evrimin neresinde tam olarak durduğumuzu bilmediğimiz ama insanların gideceği yön olduğunu tahmin ettiğimiz bir formu yakalamaya çalıştık uzun süre. » İki kız kardeşin yabancılaşma, yabancılardan korkma hikâyesi üzerinden bir varoluş hikâyesinin içinde buluyoruz kendimizi.İmer Özgün: Bir de baba figürümüz var ve babanın aslında kendi ülkesi var. Evin içi onun ülkesi ve onun kuralları geçerli. Fakat kendi kuralları çerçevesinde asla dış dünya ile bağlantı kurmamızı istemiyor. Dışarıya bir korku figürü koyuyor ve iki kız kardeş de o kurallar çerçevesinde evde hayatlarını sürdürmeye çaışıyorlar. İki kardeş birbirlerinden çok farklılar. Biri daha geleneksel, kurallara sağdık. Diğeri ise daha çok hayal eden ve dışarıya karşı ciddi bir merakı olan ve bu konuda zaten eylem gerçekleştirmek isteyen bir karakter. Oyunda da görüyoruz, iki kardeş arasında güçlü bir sevgi bir bağ var ve sevginin zarar veren taraflarını da görüyoruz, oraya vardırıyoruz hikâyeyi. Tuğçe Yolcu: Küçük kız için varlığını sorgulamaktan çok hiçbir merak duymadan, sorgulamadan, şüphe etmeden o kurallara itaat etmesi var. Merak her zaman problem doğurur ve o buna inanmış. Baba tarafından söylenmiş her şeye her kurala itaat etmiş ve orada yaşayacağına söz vermiş. Ablasının içinde şüphe ve merak doğdukça zaten durum tehlikeli bir yere ilerliyor. Yalnız kalma korkusu, ablayı evde tutma isteği gibi... » İnancın bazen ne kadar tehlikeli olduğunu görüyoruz oyunda. Kapının önündeki köpeği biri beyaz renkte görürken diğeri siyah görüyor.Tuğçe Yolcu: Kesinlikle burda çok önemli bir inançtan bahsediyoruz Beste için. İnanç gerçekten ne kadar korkunç boyutlara varabilir, inandırılmış bir insana her şeyi yaptırabilirsiniz. Beste de bu inacı uğruna ablasını evde tutmak için yapmayacağı şey yok. » "Sen beni görmezsen ben nerden bileceğim gerçek olduğumu" diyor küçük kardeş. Varlığımızı sürdürebilmemiz, başkaları tara fından görünmemiz ile bağlantılı mı? Tuğçe Yolcu: Tam olarak öyle zaten. Beste'nin savaşı da kurallara itaat etme savaşı da tam olarak burdan kaynaklanıyor. Kendi varlığını ablası üstünden bu ev üstünden kuruyor. Bunları yitirmeyi asla göze alamaz. O yüzden de onları yitirmemek için elinden gelen her şeyi yapıyor. Çağrı Şensoy: Tuhaf bir varoluş hikâyesi. Ben hayatla tiyatronun özdeştirdiklerini bulmaktan sorumlu hissediyorum kendimi. Her ailenin bir devlet olduğu her ailenin bir yönetim biçimi olduğunu düşünürsek çok tuhaf biçimde tecrid geleneğinden gelen, kendini dışardaki kötülüklerden korumak için hayatını, hayallerini saklayıp yok edebilen tuhaf bir yönetimden bahsediyoruz. Bazen bu durumu haklı bile bulabiliyorum. Bugün yaşadığımız hayatın ta kendisi olduğunu düşünüyorum. Evlerimizden çıkmayan, dışardakinden korkan ve bazen de korkmakta da haklı olan ve bu şekilde yaşamak zorunda olan insanlarız. Tecridimiz tercihe dönüşür bir yerde. Dolayısıyla da bugün sıradan bir ailenin hayatını konu alıyormuşçasına basit bir şekilde bakabiliyorum bu duruma. » Kimilerimiz dışarıya daha yakın oluyor aynı evin içinde aynı kurallarla büyüse de kimimiz ise kabuğumuzdan çıkmayı reddediyoruz. Tıpkı iki kız kardeş gibi. Çağrı Şensoy: Kafamızı dışarıya çıkarırken binbir düşünce ile dışarıya uzatıyoruz. Önce önyargılarımızı geliştirmeye başlıyoruz hayata karşı ondan sonra ön yargılarımızı aşabilen şeyleri kabul ediyoruz hayatımıza. Bu bir kültür. Belki de haklı bir durum. Oyundaki baba karakterinin de bazen haklı olduğunu düşünüyorum. Dışardaki köpeğin rengi tamamen bizim algımızla ilgili. Köpek belki siyahtır belki de beyaz. Dışarı çıkmak istememekte de haksız değiliz ama dışarı çıkarsak görebiliriz. Tuğçe Yolcu: Evet dışarı çıkmaya cesareti olan gerçeği görebilecek. İmer Özgün: Bir şekilde hayal etmek bir muhalefeti de doğuruyor. Dolayısıyla böyle inanç yıkıcı bir hal alabiliyor durum. Güçlü bir merak konusu var. Aslında onu da ne olursa olsun bunu içine dahil etmeye çalışıyor. Değişime kendiyle birlikte kardeşini de ikna etmeye çalışıyor fakat değişim çatışma yaratıyor ve zarar verici bir hale geliyor. Finalde ben bazen umutlanıyorum çünkü değiştirmiş diyorum, heyecanlanıyorum. Kardeşi de o hayalin bir parçası haline gelmeye başlıyor. Değişmez dediğimiz kural kendi evresi içinde değişimini tamamlamış oluyor. » Oyundaki fasulye merak, böcek ise korku ve yüzleşmeyi mi simgeliyor?İmer Özgün: Fasulye aslında merak duygusu ile doğru orantılı bir biçimde büyüyor. Dışarıya çıkma arzusu, inancı, çatışması güçlendikçe fasulyenin de büyüdüğünü ve geliştiğini görüyoruz. Anneye tam olarak ne olduğunu bilmiyoruz. Bir anne var ve anne dışarıya gitmeyi tercih eden bir anne. Belki baba tarafından dışardaki köpek tarafından yenmiş olduğu inandırılmış da olabilir. Dolayısıyla anne masallarımızda aslında. Tuğçe Yolcu: Beste fasulye gördüğünü söyleyen ve umudu orda bulan bir abla ile karşı karşıya ve üstündeki ilgiyi de gitgide azalmış gibi hissediyor. Bu durumda Beste şüphe uyandıran, merak uyandıran onu dışarıya sevk edebilecek herhangi bir figürü yok etmek derdinde ve bunu da yapıyor zaten. Kendisi de bu fasulyeyi görüyor ve kendi gözünü oyuyor. Şüphe onun için öyle bir tehdit. Şüphe etmek ona öğretilen en büyük korku. Bu tehdit karşısında kendi gözünü bile oyabiliyor. Böylece şüphe etmeden mutlu, huzurlu bir şekilde hayatlarına devam ediyor. İmer Özgün: Böcek ise dış dünyadan gelen bir canlı bir yaratık. Karakteristik özellikleri zaten orda da hemen açığa çıkıyor. Biri büyük tepkiler vererek, korkarak yaklaşırken diğeri ise temas ederek, zarar vermediğini anlayarak daha cesurca adım atıyor ve o böceği tanıyor. Böceğin geri gelip gelmeyeceğini test etmek için kendince bir yol seçiyor. Kırılmalar hep o böceğin gelişinden sonra başlıyor. Dışardan gelebilen hatta değişmeden gelebilen bir figür bizim için önemli bir done. Çağrı Şensoy: Hepimizin görmesi hâlâ yasak olan çok fazla şey var. Görmememiz gereken, duymamamız gereken ya da hissetmememiz gereken çok fazla şey var. Merak ettiğin şey seni değiştirecekse ama değişmemen gereken bir noktadaysan, seni değiştirecek bir etkiyi yok etmek zorundasın hayatta kalabilmek için ya da tamamen değişime kollarını açıp ne olacaksa olsun demelisin. Bunu da fasulye ve böcek sayesinde farkedebiliyoruz oyunda. Fasulye gösterge bilimi olarak yukarıya değişim ve çıkışa giden umut. Masal da onu söylüyor. Fasulye sırığı masalı da önemli orda. Masalın orjinalini biz biraz da tersten okuyoruz. Masalların orjinallerinde öyle şeyler oluyor ki bazen, insan şaşkınlık içinde kalıyor. Oyunumuzun yazarı Özge de çok iyi kullanmış masalları bu hikâyenin içinde. Bize ezberletilen ve ne olduğunun bile farkında olmadığımız masallar da bizim için sona giderken önemli göstergeler bizim için. » Siyah Beyaz ve Renkli Tiyatro olarak repertuarınızda nasıl oyunlar var?Çağrı Şensoy: Biz genelde aynı türün peşine takılmayan, benzer dertleri olan ve 10 yıldır beraber tiyatro yapan, kendini ve vizyonunu değiştirmeye çalışan bir grubuz. Sert, gerçekçi, distopik hikâyelerden hoşlanıyoruz. Yuva'nın dışında, 3. sezondur oynayan 'Tesir' adlı oyunumuz var. Ben onu da çok seviyorum. Yuva'dan çok farklı bir oyun. İki oyunumuzda da aynı karanlık sonuca ya da aynı karanlıkta insanları barıştırmaya çalışan bir tavrımız olduğunu söyleyebilirim. Yıkımı, karanlığı seviyoruz ve umudun da burdan başlayacağı kanaatindeyiz. » Yuva'nın Şubat ayı programı nedir? 8 Şubat Çarşamba ve 22 Şubat Çarşamba akşamı 20.30 da Toy İstanbul'dayız. Bu dünyanın krallığı: Melez edebiyat ya da barokizm
FÜSUN GONCALI Kübalı yazar Alejo Carpentier’in ilk kez 1949’da yayınlanan Bu Dünyanın Krallığı eseri, tarihte bir ülkenin bütününde başarıya ulaşmış ilk ve tek siyah köle devrimi olan Haiti Devrimi’nin romanıdır. Bir devrimi, hazırlıklarından, başlangıcına, inişli-çıkışlı seyrine yozlaşmasına dek neredeyse yüzyıllık tarihiyle yüz küsur sahifede okuyucuya aktarabilmesi bir yana, her cümlesinde onu harekete geçiren, hareketini etkileyen etmenlerin varlığına işaret edebilen edebi yapısı bakımından belki de bu devrimin bambaşka bir edebi tarzda yazılmış destanı saymak gerekir. Romana, dünyada üzerine en çok kitap yazılmış eserlerden biri olma özelliğini kazandıran sadece bunlar değil. Birçok araştırmacı, Carpentier’in bu romanında bugüne dek tüm devrimlerin yozlaşmasını da dikkate alarak bir devrim ütopyası ortaya koyduğunda iddialıdır. Eserin adının İncil’de sözü edilen “Göklerin Krallığı”na atıfla, o krallığın şatafatının karşısında yaşayan ölülerin yani zombi’lerin ve onlara inananların birlikte ördüğü “Bu Dünyanın Krallığı” olması ütopyanın en vurucu görünümlerinden biridir. Eserde de çoğu kez İncil’e ve Voodoo inanışları dünyasına gönderme yapan bölümlerde amaç hep aynıdır. Bir devrim ütopyasında inancın (Avrupa-merkezci muhalif dilin söylemiyle devrimci romantizm) yeri nedir? Carpentier bu soruya cevap verirken, Avrupa-merkezci kafaların düşsel dünyadan ve hayallerden ibaret olarak tanıdığı Voodoo dininin Asya ve Afrika’daki dünyevi köklerine göndermeler yaparak hiç de hafife alınmayacak bir gerçekliği gözümüze sokuyor: Amerika kıtasının yerli, zenci köle ve beyaz karışımlı geçmişi üzerine kurulmuş bugünkü dünyasının mayası o “melezleşme” ile karılmıştır. Bu içiçe geçişten, birbirine karışmadan doğmuş dünya, öylesi bir melezleşmeyi yaşamayan “uygarlık”lara olsa olsa düşsel, büyülü bir alem olarak görünür. Carpentier, o gözlerin görüp de görmek istemediği şeyin adını koyar: Bu “büyülü gerçeklik”tir ve içine dalan herkesi o büyülü dünyada kendine uygun olanı aramaya zorlar. O zaman yaratıcılaşır; insanoğlu o büyülü gerçeklikle yaratıcılaştığı ölçüde onu daha da “melezleştirir.” İşte yaratıcılığın bu dinamik sürecini Carpentier “barokizm” olarak adlandırır. 1985’de yaptığı bir başka konuşmada şöyle diyecektir: (…) fatihler Meksika’ya geldiklerinde ne buldular? Tümüyle barok bir sanat; yani, boşluklara tahammül edemeyen, bu boşlukları –ayrıca açık, seçik anlaşılır da kılmak için– figürlerle doldurma ihtiyacı duyan bir sanat… Bugün tüm Latin Amerikalı yazarların tasvirlerinde dili kullanma şekli baroktur (…) Bu Dünyanın Krallığı’na yazdığı önsözde bu barokizmi savunur. Eserinin ona dayandığını ve yaptığı şeyin sadece o büyülü gerçekliğin unsurlarını birbirine monte etmekten ibaret olduğunu anlatır. Haiti Devrimi’ni yapan işte bu büyülü gerçekliktir, demeye getirir. Böylece devrimlerin Avrupa-merkezci sahiplenilişini kırarak onun bambaşka bir tarihi olduğunu ve olabileceğini bize hatırlatır. Eser yayınlanışından bu yana neredeyse yetmiş yıldır güncelliğini ve tartışılırlığını yitirmedi. Türkiyeli okur belki bu tartışmaya biraz geç katılacak. Ama olsun. Geciktiği şey sadece tartışmanın besleyeceği aydınlanmadır. Yaratı değil. Çünkü büyülü gerçekliğin beslendiği iki kaynaktan biri Amerika kıtası ise diğeri Asya’dır. Binbir Gece Masalları’nda ilk kez bu biçimiyle yazıya dökülmüş o dünyayı, onun içinde “melezleşmiş” olanlar yoğurup şekillendirmekte... ‘Alnımız açık, başımız dik durmak zorundayız’
DENİZ CAN ERDEM Erendiz Atasü’nün Baharat Ülkesinin Hazin Tarihi adlı romanı Can Yayınları etiketiyle yayımlandı. Erendiz Atasü, Türkiye tarihindeki kırılma anlarına dair ayrıntılı eserleriyle ince ince ördüğü edebiyatına Baharat Ülkesi’nin Hazin Tarihi’yle önemli bir tuğla daha koyuyor. Erendiz Atasü ile yeni romanını konuştuk. »Romanınızda Türkiye tarihindeki önemli noktalar yer alıyor. Bu diğer romanlarınızda da karşımıza çıkıyor. Romanlarınızda kurguyu genelde geçmişimizden mi alıyorsunuz, yaşadıklarımız mı şekil veriyor romanlarınıza? Kimi yazarlar konularını seçmezler; izlekler onları seçer; ben bu gruptanım. Çoğu yapıtın ilk esini okurun kestiremeyeceği kişisel bir acı, bir saplantı, bir ayrıntıdır. Derken devreye yazarın zihin yapısı, birikimi ve düş gücü girer. Bu romanın ilk esini zihnimde beliren ve bir türlü beni terk etmeyen bir imgedir: Masmavi bir gökten masmavi sakin bir denize çakılan uçak görüntüsü! Uçağa çok bindim ve biniyorum ama hep korkarak; hele denizlerin üstünde uçmaktan hiç haz etmiyorum. Muhtemelen bu fobinin sonucuydu, kitapta savaş pilotu kadının intihar sahnesi için kullandığım imge. Sonra, memleketimizin ve dünyanın içinden geçmekte olduğu tahrip sürecinin bende yarattığı süreğen ve şiddetli kaygı devreye girdi. İnsanlığın yüzyıllar boyu emekle, gözyaşı, ter ve kanla kazandığı bütün haklar, dünya çalışanlarının, hepimizin bir bir ellerimizden giderken; bin bir özveriyle kurduğumuz Cumhuriyetimiz ilmek ilmek sökülürken, Leyla Erbil’in unutulmaz yapıtı ‘Kalan’ daki unutulmaz ifadesiyle “nur yüzlü güveler tarafından kemirilirken”, aklını ve vicdanını yitirmemiş kim, olup biteni kayıtsızlıkla seyredebilir? Yaşanan süreçte hem tarihin hem yeni yaşantıların izleri var. Değerli eleştirmen Ayşegül Yüksel benimle ilgili bir çalışmasında yazmanın benim açımdan sorunları anlama sürecinin bir parçası olduğunu kaydetmişti. Çok doğru. İşte sonuçta bu roman çıktı ortaya. »Romanınızın kahramanı Atatürk ve Gandhi’yi akla getiriyor hemen. Tarihte kahraman olarak görülen isimler. Yaşadığımız dönemde bu ruha sahip insanlara mı ihtiyacımız var sizce? Doğru, baş kişi Mehta, iki önderi de andırıyor. Dertlerimize derman olsun diye yaratmadım onu. Günümüzün ihtiyaçlarının kestirme bir reçetesi yok ne yazık ki. Atatürk tarihimizin yetiştirdiği en büyük devlet adamı, hiç kuşkusuz. Aynı zamanda büyük bir asker, büyük bir devrimci ve aydınlanmacı bir entelektüel; üzerinde en az durulan yanı da onun bir kültür ve düşünce insanı olması. Özellikle biz kadınlar ona çok şey borçluyuz. Gandhi de elbette tarihin en seçkin insanlarından biri; çok farklı mücadele yöntemleri deneyen seçkin bir devlet kurucusu. Çelişkiler yumağı Hindistan beni etkilemiştir; çok eski ve incelikli kültürüyle, muhteşem ve melez tarihi mimarisiyle, Nobelli fizikçileri ve dağı taşı kaplayan yoksul, yoksun, kara cahil, afyonkeş kitleleriyle! Namı diğer, dünyanın en ‘büyük’ yani en kalabalık ‘demokrasisi’ (!) Sanayi ve Aydınlanma devrimlerine en az 200 yıl geç kalmış kalabalık ülkelerin -Türkiye de onlardan biri-, 20. yüzyıl sonunda, reel sosyalizmin yıkılmasıyla ve neoliberalizm denen gözü doymaz, zalim sömürünün dünyayı ele geçirmesiyle düştükleri açmazı incelemek ve anlayabilmek için iki farklı ülkeden ve birbirinden çok farklı iki ayrı önderden yola çıkmak uygun bir yazınsal ortam hazırladı. »“Bir bakıma insanların evreni kocaman bir Baharat Ülkesi’ydi. Zaman zaman beliren umutlu dönemler, amansız bir hastalığın kısa iyileşme sürelerini anımsatıyor...” diyorsunuz romanınızda. Bizlerin evreni de ülkemiz ise ‘iyileşme süreci’ hakkında neler düşünüyorsunuz? Nasıl fanilik karşısında benimsenecek doğru tutum, boş umutlarla oyalanmak yerine, o geçici süreyi anlamlı kılmak için bencilliği azaltıp dayanışmayı çoğaltmaksa, zarar vermekten kaçınıp yararlı bir şeyler üretmeye çalışmaksa, tarihin zor zamanlarında da benzer siyasi düşüncedeki insanlara düşen, kişisel ya da küçük grup megalomanilerinden arınıp dayanışmalarıdır. Üzerimize gelen kötücül dalgaya karşı, birey olarak, en az ödünü vererek alnımız açık başımız dik durmak zorundayız. Bunu kendi onurumuza borçluyuz. Her birey, “Üzerime düşen nedir?”, “Elimden gelen nedir?” sorularına gerçekçi yanıtlar bulmak durumunda. »Kadın hareketi adına çok önemli bir yazarsınız. Bugün içinde bulunduğumuz zamanda giderek daha mı zorlaşıyor kadınların var olma mücadelesi? Kesinlikle daha zorlaşıyor. Kadınların özgürlüğü insanlığın hayatına, bir kavram ve eylem olarak, yurttaş eşitliği, emeğin değerliliği, laik toplum düzeni, insan hakları vs. gibi kavramlarla birlikte girdi. Neredeyse köleci toplum düzenine ya da düzensizliğine doğru yönelen günümüz dünyasında elbette kadınlar için her şey daha zor. Günümüzün köleleri, durumlarının bilincine varmalarını engellemeye, onları konumlarında gönüllü olarak tutmaya yönelik, ‘desenformasyon’a, göz boyamaya ve cahilleştirmeye dayanan sersemletici bir görsel-işitsel-eğitsel bombardımana tabi. Roman bu durumun bir izdüşümünü vermeye çalışıyor. Kahramanımız Berrak Su için de, bu nedenle her şey yaşlılığında daha zor, belki gençliğinde bir direnişçi olarak savaşırken ya da dullar evinde kaderine karşı dururken yaşadıklarından bile daha zor. Ama sonuna kadar pes etmeyecek! »Romanınızın ana karakteri Berrak-Su güçlü ve savaşçı bir kadın ve aslen batılı. Zoru başaran bir kadın. Berrak-Su karakterini nasıl yarattınız? Onu, hiç kimseden örnek almadan ama tüm bir yaşamdan esinlenerek yarattım. Kadınlarda belki de, baskı altındaki yetiştirilişleri sırasında karakterlerinde göllenmiş olan direncin sel suları gibi taşmasıyla ortaya dökülen müthiş bir mücadele gücü var. Tüm devrimlerde aktif rol almışlar. Fiiliyattaki etkinlikleriyle orantılı değil tarihteki yerleri. Hiç olmazsa benim hayalimdeki bu tarihte onlardan biri önde olsun istedim. Yalnız bu önde oluş, romanın iç anlamında geçerli; nakledilen toplumsal olaylarda, gerçekliğe uygun olarak, Berrak-Su hep gölgede. Ülkenin önderi Mehta’ya sanayi kalkınmasını neye ve kimlere dayandırması gerektiğine dair fikir verenin bizzat Berrak-Su olduğunu, Mehta’dan başka bilen yok. O da bu bilgiyi kendine saklıyor. Kadınsa aralarında geçmiş o konuşmayı, bambaşka bir yönüyle hatırlamakta… Ünlü öğrenciler...
Ortaokulu İzmir Saint Joseph’te okumuştur. Son sınıfa geldiğinde, bir gün bahçede dolaşırken okul müdürü tarafından çağrılır. Bir Fransız dergisi, Türk yazarlardan herhangi biri üzerine bir yazı istemektedir. Müdür, böyle bir yazıyı kaleme alıp alamayacağını sorar. Sevinçle kabul eder bu öneriyi ve hemen Halit Ziya üzerine bir yazı kaleme alır. Yazısı, üç ay kadar sonra da o Fransız dergisinde çıkacaktır. Fakat müdür, çıkan yazısını göstermesine rağmen, bir adet olduğu için dergiyi kendisine saklayacak, o da on beş yaşın toyluğuyla ne yazısının, ne derginin adını not edebilecektir. Bu, Salâh Birsel’in hem bir yabancı ülkede, hem de Türkiye’de siyah puntolar arasında boy gösteren ilk yazısıdır. Üstelik o tarihlerde daha soyadı yasası çıkmadığı için de soyadı yerine babasının adı olan “Talât”ı kullanmıştır. Söz, Salâh Bey’den açılmışken sürdürelim... 1940-1943 yılları arasında Osmanbey ile Nişantaşı’nı birbirine bağlayan Rumeli caddesindeki Nişantaşı Erkek Ortaokulu’nda Fransızca öğretmenliği de yapacaktır. Kimler mi vardır öğrencileri arasında? Bir zamanlar Milliyet gazetesi yazarı Hasan Pulur, karikatürist Semih Balcıoğlu, tiyatro sanatçısı Metin Serezli, 70’li yıllarda “Yeni Ortam” gazetesini çıkaran Kemal Biselman... Yine karikatürist Ferruh Doğan ile Türk sinemasının “Taçsız Kralı” Ayhan Işık da kısa bir süre Salâh Bey’in öğrencisi olacaktır, ama üstat onlara Fransızca değil de Türkçe dersi verecektir. Aynı yıllarda Nişantaşı Erkek Ortaokulu’nun bir başka öğretmeni de Rıfat Ilgaz’dır. Yine aynı yıllarda bir dönem Türk sinemasının yıldızlarından ve Hollywood’da da boy gösteren Muzaffer Tema ise okulun müzik öğretmenliğinde bulunacaktır. Afyon Lisesi yalnız politikacı, yargıç ve gazetecilerin değil, şair ve yazarların da yuvasıdır. 1965-69 döneminde milletvekilliği yapan, 1976’da Kültür Bakanlığı Müşavirliği’nde bulunan Hisar Dergisi şairlerinden Osman Attila, doğduğu kent Afyon’un lisesinden mezundur. 1987’de trafik kazasında yitirdiğimiz edebiyat tarihçisi Mehmet Çavuşoğlu da 1950’li yılların ortalarında Afyon Lisesi’ne misafir olanlardandır. Lisenin bir başka konuğu da “Hasretinden Prangalar Eskittim” şiirinin unutulmaz şairi Ahmed Arif’tir. Ahmed Arif, ölümünden bir yıl kadar önce, 1990 yılında yaptığımız ve “Kalbim Dinamit Kuyusu” (Cumhuriyet Kitapları) adıyla kitap olarak yayımlanan konuşmasında Afyon Lisesi ile ilgili anılarını da anlatmıştı. Ahmed Arif, Siverek’te doğmuştur, ama çocukluğu Diyarbakır’da geçer. Fakat, “muhit” pek iyi değildir. Ve 1940’lı yılların başında yatılı olarak Afyon Lisesi’ne gönderilir. O yıllarda Ahmed Arif’in abisi de Isparta Lisesi’nde öğretmendir ve Afyon Lisesi’nde arkadaşları vardır. Ahmed Arif, o günleri şöyle anlatacaktır: “Diyarbakır Lisesi’nde bir Mustafa vardı. Mustafa sınıfa girdiğinde gömleğini kaldırıyor, üç bomba sağında, üç bomba solunda, lider yani. Anla nasıl lise, o bakımdan babam belki haklı. Bütün okul hayatım boyunca tanıdığım en yetenekli, en mert, bilgili adamlar bu lisedeydi. Bir Cemal Hoca vardı: Cemal Tanaç... Matematik dersine gelirdi. Onun hanımı vardı, Mevhibe Hanım. Bütün sınıf âşıktık ona. Taparcasına seviyorduk. Cemal Hoca hepimizi Teknik Üniversite’ye gidecekmişiz gibi çalıştırırdı.” Afyon Lisesi öğrencilerinden Süleyman Demirel’in Teknik Üniversite’ye gitmesinin bir nedeni de bu olmasın sakın... O yıllar lisenin edebiyat hocası ise edebiyat tarihçisi, Ankara Üniversitesi Dil ve Tarih-Coğrafya Fakültesi profesörlerinden Gündüz Akıncı’dır. Ahmed Arif, edebiyat öğretmeni Gündüz Akıncı’yı ise şöyle anlatır: “Gündüz Akıncı büyük bir şanstı bizim için. Akıncı, ders kitabından çok roman okuturdu bize. Lisede ben Andre Malraux’yu, Max Beer’i, Dostoyevski’yi, Tolstoy’u, Gustave Flaubert’i, özellikle de Emile Zola’yı okudum hep… Gündüz Hoca bir karar aldırmıştı Öğretmenler Kurulu’nda. Her çocuk gece mütalaalarında roman okuyabilir diye...” (Demirel, Akıncı Hoca’nın dersine pek düşmedi herhalde?) Ahmed Arif, ilk şiirlerini işte bu ortamda yazacak ve bunlar “Seçme Şiirler Demeti” adlı dergide Neyzen Tevfik’in şiirleri ile yan yana yayımlanacaktır. Daft Punk geri dönüyor!
Caz şarkıcısı Julie Erikssen, İstanbul'da sahne alacak
Hindi Zahra, Şubat'ta İstanbul'da
Apocalyptica'nın 20. yıl rüzgarı İstanbul'da esecek
Metis Yayınları'ndan 'Biz Hayır Diyoruz' kampanyası
Şarkılar basın özgürlüğü için: Susmuyoruz söylüyoruz
Evrensel Gazetesi, Olağanüstü Hâl (OHAL) sürecinde çıkartılan Kanun Hükmünde Kararnamelerle (KHK) kapatılan ve baskıya uğrayan basın kuruluşlarıyla dayanışmak amacıyla konser düzenliyor. “Susmuyoruz söylüyoruz” sloganıyla 1 Şubat’ta Kadıköy Moda sahnesinde gerçekleşecek konserde Hüsnü Arkan, Birsen Tezer, Bajar ve Cihan Mürttezaoğlu sahne alacak, gecenin sunuculuğunu Sanatçı Feryal Öney ve Ayşen Güven’in sunuculuğunu yapacak. "Şarkıları söyleyelim, gazetelerimizi yaşatalım!" Konserin “Bir daha: Susmuyoruz, söylüyoruz” başlıklı açıklamasında şu ifadelere yer verildi: “Hiç durmadan tek bir ses duyuyoruz! Televizyonlarda, gazetelerde aynı başlıklar, manşetler... Ülkemizin bu ağır, karanlık döneminde gerçeği kim anlatıyor? Kim gösteriyor? Kim yazıyor? Bize bizim gerçeğimizi, geleceğimizi gösteren gazeteleri yaşatmak için buluşuyoruz. Susmuyoruz söylüyoruz! Çünkü sadece OHAL döneminde pek çok gazete ve televizyon sadece gerçeği haber yapma ve halka haber verme hakkını kullandığı için kapatıldı. Susmuyoruz, söylüyoruz! Çünkü; savaşı, yoksulluğu, haksızlığı, ayrımcılığı ama sanatı, umudu, aşkı ve özgürlüğü de yazan, gösteren, görüntüleyen, tarihe not düşen yayınlar tükenmedi, susmadı. “Kalan bir avuç gerçeğin sesini nasıl koruyacağız, nasıl yaşatacağız? Bu soruya İstanbul’un bu yakasından cevap oluyoruz. Yıllardır her ağır dönemde halkın haber hakkına cevap olan Evrensel Gazetesi’ne güç vermek için buluşuyoruz. Cumhuriyet Gazetesi gibi Birgün Gazetesi susmadığı için biz de söylüyoruz. Gündem yine de susmadığı için biz de söylüyoruz. Haydi hep beraber susmayalım gerçeklere bakalım, şarkıları söyleyelim, gazetelerimizi yaşatalım!” 1 Şubat'ta saat 19.00'da gerçekleşecek olan konseirn biletleri Moda Sahnesi'nden alınabilir. Bombalı saldırı nedeniyle ertelenmişti İstanbul, Beşiktaş'ta 10 Aralık günü gerçekleşen, çok sayıda can kaybına yol açan bombalı saldırı nedeniyle 12 Aralık günü gerçekleştirilmesi beklenen etkinlik güvenlik gerekçesiyle iptal edilmiş, 1 Şubat’a ertelenmişti. #Basınözgürlüğüİçin#SusmuyoruzSöylüyoruz@evrenselgzt#Dayanışma konseri@BirGun_Gazetesi@cumhuriyetgzt@ozgrdemokrasipic.twitter.com/wrrId0bxFg Hayat Şarkısı dizisinde dikkat çeken referandum göndermesi: HAYIR
Batman'da Yılmaz Güney Sanat Sineması yandı
Yıl 1971, muhtıra verilmiş, Sıkıyönetim var, ne oluyor? Tuhaf şeyler elbette. O yıllarda olan tuhaf şeylerden bazıları: AKM yakılıyor, bir şehir hatları vapuru yakılıyor… Sonra kimi tiyatrocular yargılanıyor. Sonuçta ne oluyor, şudur budur derken davalar bitiyor, Dostlar Tiyatrosu Sabotaj diye bir oyun sergiliyor. İTÜ’lü bir mühendis anlamsız yere tutuklanıyor, ağır işkence görüyor, kendisiyle alakasız ithamlarla yargılanıyor. Sonra ne oluyor? Yılmaz Güney hapisten çıkıyor, Sanık diye kitap yazıyor, tabii ki kardeşimizin hikâyesinden, gerçek olaydan yola çıkarak. Eee, Yılmaz Güney’i de içeri alıyorlar, istirahatgah olarak Hücre’yi kendisine layık görüyorlar. Yılmaz Güney ne yapıyor, o hücrede? Düşünüyor, kendisiyle hesaplaşıyor, kitap çıkıyor sonra, Hücrem. Sonra ne mi oluyor? Yılmaz Güney uzun yıllar hapiste kaldıktan sonra nöbet yeter deyip yurtdışına çıkıyor, orada Altın Palmiye alıyor, sonra ne mi oluyor? Düzen onu vatandaşlıktan çıkarıyor. Sonra ne mi oluyor? Filmlerini yakıyorlar. Sonra ne mi oluyor? 1993 Sivas’ta Aleviler yakılıyor. Sonra ne mi oluyor? Yaklaşık 15 yıl sonra 500 oyun arka arkaya kapalı gişe olarak Dostlar Tiyatrosu Sivas 93 oyununu oynuyor, belgelere dayanarak. Sonra ne mi oluyor? Türkiye’de dengeler değişirken, liboşlar iktidara kulluk ederken, yalanın ardı arkası kesilmezken, AKM kapatılıyor. Nedensiz yere, yanisi bir gerekçe uyduruluyor, ama yalan olduğu her şeyinden belli şekilde, parası pulu her şeyi hazırken, bina restore edilmiyor, yaklaşık 9 yıldır kapalı. Şimdi olan ise Batman’da kurulan Yılmaz Güney Sanat Sineması önce şehre atanan kayyumun kararıyla kapatılıyor. İçi boş. İnsanlar yok. İşte bu sırada elektrik kontağından çıkan yangınla sinema yanıyor. Ölen ya da yaralanan yokmuş. İçi boş sinema yanmış. Hem de harap olacak biçimde. Bakalım kaç yıl sonra hangi tiyatro ekibi bunun oyununu oynayacak? Yakılan filmler, vatandaşlıktan çıkarılma, muhalif bir festival ve yanan sinema arasında dolayımlamalar yaparak, bağlantılar kurarak, kim oynayacak ve elbette konu sinema olunca, kim bunun belgeselini ve hatta kurmaca filmini yapacak? Ha bir de, başta Fransa’daki siyasi iktidarın bize öğrettiği bir gerçek var: Burjuvazi devrimci Paris’ten o kadar korkmuştu ki Paris’in imar planını değiştirdi, kenti 19. yüzyılda yeniden yapılandırdı. Ve elbette geçmişteki büyük isyanların izlerini, tarihi katletmek ve yok saymak için yok etti. Ve elbette bugün de bizim tarihimize saldırıyorlar, tarihin direniş anı olarak ise eserlere saldırıyorlar, mücadele edenlere de: Direniş için, direnecek akıl ve duruşu anlamlı kılacak ahlak gerekli! Akılla ve ahlakla bir direniş için ve Yılmaz Güney’e saygıyla, şimdi Elif Güney’in kısa açıklamasının sırası; “Batmanın önemli sanat simgesi olan, her yıl Kürt Kısa Film Festivali düzenlenen öncü Yılmaz Güney Sinemasında yangın çıktı. Elektrik kontağından çıktığı ileri sürülen yangında sinema kısa sürede alevlere bürünerek sinemanın büyük bir bölümü kül oldu. Çıkan yangında can kaybı olmadı. Tabii ki can kaybı olmadığı için çok seviniyoruz. Lakin simgesel anlamda bu yangın çok canımızı yaktı. Daha doğrusu kendi adıma konuşayım, benim canımı çok yaktı. Yine bir kültürün, bir sembolün yok edilmesine gönderdi beni. Yine ateşler içinde farklı seslerin yok edilmesi geldi aklıma. Yılmaz Güneyin yakılan onca filmlerine gitti aklım... Yine alevler, ateşler... cayır cayır yanan filmler, yok edilmek istenen tehlikeliler... tehditler... kime tehdit, neye tehdit...? Kültür, sanat, en güzel, en ince tehditlerdir asırlardan beri. İnsanların ruhunu işler bunu hepimiz biliriz. Çıkan yangın bir binayı yakmadı, bir tuğla yığınını yok etmedi. Bir simgeyi yok etmek istedi. Bir kültür öncüsünü ve simge olan ismi yok etmek istedi. Zümrüt-ü Anka misali yeniden doğulur küllerden, Kazanılır, mutlaka kazanılır... Birgün Mutlaka.”  Oyunculukta ‘yeni’yi keşfetmek istiyorlar
EMEL SOY Oyunculuğun alışılagelmiş kalıplardan sıyrılması, yeni şeyler üretmesi gerektiğine inanan bir ekipten oluşan Tiyatro Küp, 2009’dan bu yana hem öğrenci yetiştiriyor, hem de farklı sahneleme teknikleri ve oyunculuk yöntemleriyle sahneye koyduğu oyunlarla izleyiciyle buluşuyor. Tiyatro Küp, “Verilmiş ve hayali koşullar altında gerçekten yaşamak oyunculuktur” diyen ABD’li ünlü tiyatro insanı Sanford Meisner’in tekniğiyle oyuncu yetiştiren Türkiye’deki az sayıda ekipten biri. Sanford Meisner tekniğinin temeli, oyuncunun yürümekten gülmeye, ağlamaya her şeyi sıfırdan öğrenerek sahnede alışılmış kalıpların dışına çıkmasına, her duyguyu kendi yaratıcılığıyla yeni ifade biçimleriyle anlatma yeteneğini geliştirmesine dayanıyor. Bu sezon Heiner Müller ve Behzad Fathi’nin yazdığı ‘Uzun Bıçaklar Gecesi’ ile Bernard Pomerance’ın yazdığı ‘Fil Adam’ oyunlarını sahneleyen ekipten Çiğdem Sayın, Emre Kayalı, Merve Kabaköz ve Behzad Fathi tiyatro anlayışlarının, sahnede rol yapmak değil gerçekten yaşamak olduğunun altını çiziyorlar. İnsanın kendini anlaması için başka alan yok İnsanın kendini anlaması için sanatın büyük önemini anlatan Tiyatro Küp’ün yönetmeni ve eğitmeni Behzad Fathi, “Tiyatroda bir oyuncu tüm insanlığı deneyimler. Tiyatronun içinde kendini bulman gerekiyor. İnsanın nerede durduğunu bilmesi ve bunu değiştirebilmesi gerekiyor. Ben yürümeyi biliyorum diyorsun ve yürüyorsun. Bizim oyunculuk yöntemimiz; ‘Sen bu yürüme eylemine kendinden bir şey katmayacak mısın?’ Oyunculuğu bunun üzerine temellendiriyoruz. Che Guevera’nın dediği gibi ‘yeni insanı oluşturmak lazım” diyor.  Genelde ‘az’lar başlatır çok şeyi… Tiyatronun 4 yıllık konservatuvar eğitimiyle sınırlanamayacak, sürekli geliştirilmesi gereken bir sanat olduğunu vurgulayan Fathi, klasik kalıplarla eğitimin yeterli olmadığını, oyunculukta yeni teknikler oluşturulması, yeni alanlar açılması gerektiğini anlatıyor. Tiyatro Küp’ün kostüm, sahne tasarımı, dramaturji gibi tiyatronun her alanında tiyatro insanı yetiştirmeyi amaçlayan bir oluşum olduğunun altını çizen Fathi, şöyle devam ediyor; “Politika değil ama tiyatro dünyayı değiştirebilir. Şimdi tiyatroya giden az, ama olsun. Genelde’ az’lar başlatır çok şeyi. ‘Çok’lar rahattır çünkü. Öğrencilerimize ilk öğrettiğimiz tüm bildiklerini unutmaları. Alternatif tiyatro kavramı, temeli değiştirir. Temeli değiştirmezseniz alternatif olamazsınız. Tıpkı Brecht gibi, Grotowski gibi. Biz de bunu sunuyoruz. Bizim okulumuz böyle bir yer.” ‘Piyasanın silahlarıyla oynamıyoruz’ Oyuncu ve dramaturg olarak grupta görev alan Çiğdem Sayın da, tiyatroda bir oyunculuk problemi olduğunu tespit ettiklerini ve 2009’da aynı sahne dilini konuşan oyuncularla bir ekip oluşturmak arzusuyla bir araya geldiklerini belirtiyor. Sayın, “Biz mümkün olduğunca alışılmışın alanından çıkıp, öncü olanı icat etmeye çalışıyoruz. Amacımız içinde oyunculuğu yeniden keşfedeceğimiz bir atmosfer yaratmak” diyor. Her işi ekip bünyesinde yaptıklarını belirten Sayın, “Ekonomik ya da herhangi bir dışsal tahakkümle ilişki kurmamaya çalışıyoruz. Sponsorlar dahil. Piyasa adil değilse biz de onun silahlarıyla oynamamaya çalışıyoruz. Onun için dekorumuzu, kostümümüzü, ışığımızı kendimiz yapıyoruz” diyor. Sayın, ayrıca Tiyatro Küp’ün asıl amacını şöyle anlatıyor; “Biz tiyatro okulu olmak isteyen bir grubuz. Oyuncu yetiştirmeye devam ediyoruz. Oyunculuk teorisi üzerinde çalışıyoruz. Her anlamda tiyatro insanı yetiştirmeye uğraşıyoruz.” İlk kural: Yalan yok! Tiyatroda yeni olanı üretmeyi hedeflediklerini belirten oyuncu Emre Kayalı ise şunları söylüyor; “Bunu seçtiğimiz oyunlarla, bu oyunları sergileyişimizle ve oyunculuk sistemimizle göstermeye çalışıyoruz. Burası herkesin oyunculuk anlamında potansiyelini değerlendirebileceği, özgür bir alan. Tiyatro Küp’ün en büyük özelliği her alanda açık olması. Bir kere ilk kuralımız ‘yalan yok!’. Yalanla oyunculuk bir arada olmaz” Oyuncu Merve Kabakoz da, oyunculuğun bildik tepkileri vermekten çok daha yaratıcı eylemlerle oluşturulması gerektiğini dile getirerek, “Aslında kişisel duyguların derinliği, gerçekten yaşamak çok daha başka bir şey. O yüzden bilindik ya da beklendik tepkileri vermemek oyuncuyu sanatçıya çeviriyor ve bazen çok daha güzel bir oyunculuk çıkmasına sebep olabiliyor. En büyük imkânımız ekip olarak hepimizin aynı eğitimden geçmiş olmamız” diyor. Cannes'da jüri başkanlığını Almodovar yapacak
Doctor Who dizisinin 12’nci doktoru da diziden ayrılıyor
Şehir Tiyatroları 30 oyunla seyirciyle buluşacak
İstabul Büyükşehir Belediyesi (İBB) Şehir Tiyatroları, Şubat ayında 1'i yeni, 30 oyunla seyirci karşısına çıkacak. İBB Şehir Tiyatrolarında Şubat ayında, "Son", "12. Gece", "Ay Işığında Şamata", "Komik-i Şehir Naşit Bey", "Karıncalar (Bir Savaş Vardı)", "Oyunun Oyunu", "Fehim Paşa Konağı", "Yangın Yerinde Orkideler", "Saadet Hanım", "Geç Kalanlar", "Martı", "Cibali Karakolu", "Hisse-i Şayia", "İki Arada Bir Yerde", "Şekerpare", "Şahane Züğürtler", "Sirke Tadında Böğürtlen Reçeli" oyunları ile çocuk oyunlarından "Alaaddin'in Sihirli Lambası", "Harikalar Mutfağı", "Üç Kardeş ve Muhteşem Kurt", "Pollyanna", "Bir Kümes Hikayesi", "Bisküvi Adam", "Elma Kurdu Kırtık", "Define Adası", "Palyaço Prens", "Üzgün Ağaçlar Ülkesi", "Karagöz Çiftlik Bekçisi", "Karagözün Uykusu" ve "Bir Gün Ayakkabımın Teki" sahnelenecek. Sahnelenecek oyunlar ve konuları şöyle: SON Tüm bilgi dijital ortama aktarılmış, insanlar tek tek damgalanıp sınıflarına göre bölgelere yerleştirilmiş ve hafızalarını silen bedava yemeklerin etkisiyle her şeyi unutmaya başlamışlardır. Değiştirilmemiş gerçeklerin yazılı olduğu tek şey, tüm diğer belgelerle birlikte yok edilen işaretli kağıtlardır. Karşılayıcı ve onunla yolu kesişenler şimdi hem kendi unutturulmuş geçmişlerine sahip çıkmak, hem de gerçekleri kendilerinden sonrakilere aktarabilmek için bu kağıtların peşindedir. Özgür Kaymak'ın yazıp yönettiği oyunda, Aslı Menaz, Aslı Şahin, Can Alibeyoğlu, Cemal Ahhan Şener, Emre Çağrı Akbaba, Ercan Demirhan, Neslihan Ayşe Öztürk, Onur Demircan, Özgür Atkın, Tarık Köksal, Volkan Öztürk, Yağmur Ulusoy ve Zeki Yıldırım rol alıyor. Oyun, 1-4 Şubat 2017 tarihleri arasında Harbiye Muhsin Ertuğrul Sahnesi'nde, 9-11 Şubat 2017 tarihleri arasında Kağıthane Sadabad Sahnesi'nde. 12. GECE Shakespeare'in en sevilen komedilerinden biri olan 12. Gece'de, ikiz kardeşler Viola ve Sebastian, bir gemi kazasından sonra, birbirlerini öldü sanıp ayrı düşerler. Viola, Illyria dükü Orsino'nun hizmetine girebilmek için erkek kılığına girer. Orsino adına güzel Olivia'ya kur yapmakla görevlendirilir. Olivia ise kardeşinin ölümünden sonra yastadır ve ayağına gelen herkesi geri çevirmektedir, ta ki şimdi erkek kılığındaki Viola'ya aşık olana dek. Bu sırada, Olivia'nın dayısı Tobi, tutucu hizmetkâr Malvolio'ya şamatalı bir oyun oynayarak, bu cümbüşlü kimlik yanılması ve karşılıksız aşk hikâyesini iyice kızıştırır. William Shakespeare'in yazdığı, Zeynep Avcı'nın dilimize kazandırdığı oyunu Serdar Biliş yönetiyor. Oyunda; Bennu Yıldırımlar, Berk Samur, Doğan Şirin, Erkan Sever, Ersin Umulu, Eylül Soğukçay, İsmet Şahin, Kubilay Penbeklioğlu, Levent Öktem, Mana Alkoy, Özge Özder, Pınar Aygün, Seda Fettahoğlu, Senan Kara, Tolga Yeter rol alıyor. Oyun, 8-11 Şubat 2017 tarihleri arasında Harbiye Muhsin Ertuğrul Sahnesi'nde. AY IŞIĞINDA ŞAMATA Çalışkur apartmanında yaşayan Çalışkur ailesi'nin ve apartman sakinlerinin sahte ilişkilerini ve yozlaşan aile yapısını gösterirken, küçük dünyalarından dış dünyaya bakışlarını eleştiren, seyirciyi eğlendiren, güldüren ve sürprizlerle şaşırtan bir oyun. Haldun Taner'in yazıp Naşit Özcan'ın yönettiği oyunda; Ada Alize Ertem, Arda Aydın, Aziz Sarvan, Berrin Koper, Ceysu Aygen, Derya Çetinel, Emrah Can Yaylı, Emre Narcı, Ertan Kılıç, Esra Ede, Gökhan Eğılmezbaş, Gökhan Mete, İbrahim Can, İbrahim Ulutaş, Mehmet Bulduk, Nilay Yazıcıoğlu, Özge Midilli, Özgür Dağ, Samet Hafızoğlu, Savaş Barutçu, Şenay Saçbüker, Şevket Avşar, Tuğçe Açıkgöz ve Yonca İnal rol alıyor. Oyun; 15-18 Şubat 2017 tarihleri arasında Harbiye Muhsin Ertuğrul Sahnesi'nde. KOMİK-İ ŞEHİR NAŞİT BEY Türk Tiyatrosu'nun önemli adlarından Naşit Özcan'ın yaşamından kesitler sunan oyun, 19. yüzyıl sonundan 20. yüzyıl ortalarına kadar olan süreçte tiyatromuzun, özellikle de Tuluat Tiyatrosu'nun sıkıntılı dönemlerini, Naşit ve Tiyatrosu'nun yaşadıkları üzerinden aktarıyor. 20. yüzyıl gerçeğinde sinemanın giderek güçlenmesi ve yayılması, Şehir Tiyatroları'nın İstanbul tiyatro yaşamındaki yeri, yaklaşan 2. Dünya Savaşı'nın ülkeye ve sanata yansıyan zorlukları, Tuluat Tiyatrosu'nun yeni yol ayrımlarına girişi, Naşit'in tanıdığı, tanıştığı tiyatromuzun önemli adları, Naşit'in ailesiyle ilişkisi oyunun konusu ve kurgusunda kendine yer buluyor. Yakın dönem Türk Tiyatrosu'na müzikli anlatımıyla, anılarla harmanlanan bir gözle bakan oyun bizleri bir zaman yolculuğuna çıkarıyor. Gökhan Erarslan'ın yazıp Ali Yaylı'nın yönettiği oyunda; Ada Alize Ertem, Bora Seçkin, Can Tarakçı, Emrah Can Yaylı, Erkan Akkoyunlu, Fahri Kıncır, Göksel Arslan, Kutay Kırşehirlioğlu, Mehmet Avdan, Metin Çoban, Musa Arslanali, Naşit Özcan, Özgür Dağ, Rahmi Elhan, Semah Tuğsel, Sinan Bengier ve Tuğçe Açıkgöz rol alıyor. Oyun, 1-4 Şubat 2017 ve 8-11 Şubat 2017 tarihleri arasında Fatih Reşat Nuri Sahnesi'nde, 22-25 Şubat 2017 tarihleri arasında Harbiye Muhsin Ertuğrul Sahnesi'nde. KARINCALAR - BİR SAVAŞ VARDI Bir asker, nedenini bilmediği ve hiçbir şeyini anlayamadığı savaşta firar eder. Özgürlüğe koşup sevgilisine kavuşacağını sanırken ayağı bir mayına kilitlenir. İşgal için gittiği topraklarda kendine esir olan asker, hayatta kalabilmek için, topuğunu mayından ayırmamak zorundadır. "Burada ne kadar kalırım, bilemiyorum. Bildiğim bir şey varsa, artık ben seni bekliyorum!.." Boris Vian ve John Steinbeck'in yazdığı, Gökhan Aktemur'un uyarladığı, Ergun Üğlü'nün yönettiği oyunda, Mert Turak rol alıyor. Oyun, 1-4 Şubat 2017 tarihleri arasında Kadıköy Haldun Taner Sahnesi'nde, 15-18 Şubat 2017 ve 22-25 Şubat 2017 tarihleri arasında Fatih Reşat Nuri Sahnesi'nde. OYUNUN OYUNU ''Çırılçıplak'' adlı oyunu sahnelemek üzere provaya başlayan bir tiyatro grubunun, bu süreçte yaşadıkları zorlukları, terslikleri, sıkıntı ve sevinçleri anlatan oyun, türünün en iyi örneklerinden biri olarak seyirciyle buluşuyor. Michael Frayn'ın yazıp Ali Gökmen Altuğ'un yönettiği oyunda; Ahmet Saraçoğlu, Aslıhan Kandemır, Ayşen Sezerel, Buket Yanmaz Kubilay, Caner Çandarlı, Destan Batmaz, Ergün Üğlü, İlhan Kilimci ve Yeliz Gerçek rol alıyor. Oyun; 2-4 Şubat 2017 tarihleri arasında Kağıthane Sadabad Sahnesi'nde, 15-18 Şubat 2017 ve 22-25 Şubat 2017 tarihleri arasında Üsküdar Musahipzade Celal Sahnesi'nde. FEHİM PAŞA KONAĞI Turgut Özakman'a 1979 yılında Büyük Ödül kazandıran Fehim Paşa Konağı, 1908 yılında, 2. Meşrutiyetin arifesinde, Abdülhamit'in İstibdadının son dönemlerinde geçer. Eski Kabadayı Rasim Baba'nın oğlu Yusuf gölge oyunuyla ilgilenmektedir. Bu durum Rasim Babayı rahatsız etmektedir. Oğlunun da kendisi gibi Fehim Paşa'ya bağlı ünlü bir kabadayı olmasını isteyen Rasim Baba, oğlunu Fehim Paşa'nın konağına götürür. Fakat Yusuf'un karagöz oynatıcısı olduğu öğrenilince, Rasim baba büyük bir hayal kırıklığı yaşar. Oğlu Yusuf, konaktaki kadınları eğlendirmek için bizzat Fehim Paşa tarafından gölge oyuncusu olarak görevlendirilir. Bir de üstüne Yusuf, Fehim Paşa'nın kızına âşık olunca büyük siyasi karışıklıkların, iktidar kavgalarının ortasında eğlenceli bir olaylar dizisi gelişir. Turgut Özakman'ın yazıp Kemal Kocatürk'ün yönettiği oyunda; Ali Karagöz, Bahtiyar Engin, Cihan Kurtaran, Çağatay Palabıyık, Gülsün Odabaş, Hamit Erentürk, Murat Ozan, Murat Üzen, Nazan Yatgın Palabıyık, Nevzat Çankara, Orhan Hızlı, Pelin Budak, Pınar Demiral, Selçuk Soğukçay , Serkan Bacak, Volkan Ayhan ve Zeynep Ceren Gedikali rol alıyor. Oyun; 16-18 Şubat 2017 tarihleri arasında Kağıthane Sadabad Sahnesi'nde, YANGIN YERİNDE ORKİDELER ...Orkideleri hep bir "ballad" olarak düşündüm. Hakkı yenmişlerin, hayatın-toplumun- yerleşik düzeninin kıyısına itilmişlerin, uyurgezerlerin, mutsuzların, sırtından yaralıların, alkoliklerin, esrarkeşlerin, yalancıların, masal anlatıcılarının, gezginlerin, kaybedecek hiçbir şeyi olmayanların, filmleri balkondan ya da hususiden değil, birinciden yani en ön sıralardan seyredenlerin, dünyaya kekremsi, ekşi bir sırıtışla bakanların, sis ve dumanlar içinde yaşayanların, bilgiye ve bilgisizliğe aynı tiksintiyle yaklaşanların, bütün bunlara rağmen ya da birazda bunlardan ötürü insan kalmayı becerebilmiş olanların şarkısı olsun istedim Yangın Yerinde Orkideler. (Memet Baydur, 1990-İstanbul) Mehmet Baydur'un yazdığı Hülya Karakaş'ın yönettiği oyunda; Can Ertuğrul, Emin And, Eraslan Sağlam, Gözde İpek Köse, Ömer Barış Bakova ve Zümrüt Erkin rol alıyor. Oyun, 8-11 Şubat 2017 tarihleri arasında Kadıköy Haldun Taner Sahnesi'nde, 23-25 Şubat 2017 tarihleri arasında Kağıthane Sadabad Sahnesi'nde. SAADET HANIM Ahmet Levent Pala'nın yazdığı Saadet Hanım, Tolga Yeter rejisiyle sahneye taşınıyor. Tenha bir banka şubesi, günün öğle saatleri. Emekli ilkokul öğretmeni Saadet Yurtlu parasını çekmek için bankaya gelir. Bugün aynı zamanda oğlu Sermet'in de doğum günüdür ve oğlu için sürpriz bir doğum günü kutlaması planlamaktadır. Ancak bugüne dair sürprizleri olan sadece Saadet Hanım değildir ve birkaç dakika sonra bankada yaşanacaklar Saadet Hanım'ın bütün planlarıyla beraber hayatını da altüst edecektir. Oyunda; Arda Alpkıray, Cafer Alpsolay, Ceren Kaçar, Çağlar Ozan Aksu, Elyesa Çağlar Evkaya, Esen Koçer, Hazal Uprak, Müslüm Tamer, Nilgün Kasapbaşoğlu, Selim Can Yalçın, Serap Doğan, Şenay Bağ ve Vildan Türkbaş rol alıyor. Oyun; 9-11 Şubat 2017 tarihleri arasında Gaziosmanpaşa Sahnesi'nde, 15-18 Şubat 2017 tarihleri arasında Kadıköy Haldun Taner Sahnesi'nde. GEÇ KALANLAR Yaşadığımız her günü güzel bir güne dönüştürmek varken, "güzel bir gün"ün bize çıkıp gelmesi için öylece oturup bekleriz. Çoğu zaman yaşamak yerine erteleriz. Tüketmenin bencilliğini, paylaşmanın samimiyetine yeğleriz. Oysa ihtiyacımız olan tek şey, biraz farkındalıktır. Geç Kalanlar, sordukları ve sordurduklarıyla seyircisine derinlikli bir yüzleşmenin resmini gösteriyor. Pervin Ünalp'ın yazıp Nihat Alpteki'nin yönettiği oyunda; Defne Gürmen, Elçin Atamgüç, Vildan Gürelman, Zafer Kırşan rol alıyor. Oyun; 16-18 Şubat 2017 tarihleri arasında Gaziosmanpaşa Sahnesi'nde, 22-25 Şubat 2017 tarihleri arasında Kadıköy Haldun Taner Sahnesi'nde. MARTI Anton Çehov'un yazdığı Behçet Necatigil'in dilimize kazandırdığı oyun Yıldırım Fikret Urağ rejisiyle Şehir Tiyatroları'nda seyirciyle buluşuyor. Sorin Çiftliği'nde bir akşamüstü... Çiftliğin hemen yanı başındaki gölün kıyısında hazırlanmış sahnede genç yazar Treplev'in oyunu oynanacaktır. Annesi ünlü aktrist Arkadina, sevgilisi başarılı yazar Trigorin ve ev halkı gösteriyi izlemek için toplanmışlardır. Oyunda Treplev'in aşık olduğu Nina oynayacaktır. Treplev'in hayali sanatta yeni biçimler bulmak, Nina'nın hayali ise ünlü bir aktrist olmaktır. Büyük umutlarla başlayan oyun annesinin yüzünden yarıda kesilince Treplev ve Nina başta olmak üzere hayatları savrulmaya başlayacaktır. Moskova'dan uzak bir çiftlikte bir araya gelen aristokrat ailenin, çöküş içinde olan ve yeni değişimlere ayak uyduramayan bireylerinin taşrada geçen dramatik öyküsü. Oyunda; Ersin Sanver, Hakan Arlı, Jülide Kural, Kamer Karabektaş, Mert Asutay, Mert Aykul, Mert Tanık, Nazif Uğur Tan, Pelin Abay, Rozet Hubeş, Yeşim Koçak ve Z. Bahar Çebi rol alıyor. Oyun; 1-4 Şubat 2017 ve 8-11 Şubat 2017 tarihleri arasında Üsküdar Musahipzade Celal Sahnesi'nde. CİBALİ KARAKOLU Cibali Karakolu hali hazırda varlığını koruyan pek çok gerçeğe ışık tutarak geçmişten günümüzü yansıtan eleştirel bir ayna olmayı başarıyor. Öğrenilmiş kadın erkek ilişkileri başta olmak üzere, paranın ilişkilerdeki etkisi, çeşitli kurumlardaki eksikliklerin neden olduğu yetersizlik, toplumsal ve politik yaşama dair eleştirilerle biçimlenen oyun, güldürmek kadar yeniden cevaplanması gereken pek çok soruyu da beraberinde getirmektedir. Henri Keroul ve Albert Barre'in yazıp Nedret Denizhan'ın yönettiği oyunda; Berrin Koper, Cem Uras, Derya Kurtuluş Oktar, Doğan Altınel, Eylül Soğukçay, Hülya Arslan, İbrahim Ulutaş, Murat Bavli, Murat Derya Kılıç, Müge Çiçek Türkoğlu, Naci Taşdöğen, Şehnaz Bölen Taftalı, Tarık Şerbetçioğlu, Tuğçe Açıkgöz ve Zihni Göktay rol alıyor. Oyun; 2-4 Şubat 2017 tarihleri arasında Ümraniye Sahnesi'nde. HİSSE-İ ŞAYİA (BİR EVLİLİK KOMEDİSİ) Meşrutiyet dönemi tiyatrosunun öncü ismi İbnürrefik Ahmet Sekizinci'nin oyunu; ayrıldıktan sonra da didişmeye devam eden ve biricik kızlarını bir türlü paylaşamayan ("hissei şayia") karı kocanın bitip tükenmek bilmeyen kavgalarını konu alıyor. Şiddetli geçimsizlikle boşanıp yıllarca birbirinden ayrı kalan, her karşılaşmada ezeli-ebedi kavgalarını tekrarlayan, birbirlerine dava üstüne dava açan, gülünç duruma düşseler de bu didişmeden adeta zevk alan fakat aslında her şeye rağmen birbirini seven karı kocanın ve onların arasında kalan genç kızın öyküsü eğlenceli bir üslupla aktarılıyor. İ. Ahmet Nuri Sekizinci'nin yazdığı Tarık Şerbetçioğlu'nun yönettiği oyunda; Aybar Taştekin, Hikmet Körmükçü, Selma Kutluğ, Sezai Aydın, Uğur Dilbaz, Yağmur Damcıoğlu Namak, Zeynep Göktay Dilbaz ve Zihni Göktay rol alıyor. Oyun, 9-11 Şubat 2017 tarihleri arasında Ümraniye Sahnesi'nde. İKİ ARADA BİR YERDE Danis Tanovic'in "Tarafsız Bölge" adlı film senaryosundan oyunlaştırılan İki Arada Bir Yerde adlı oyun Yıldıray Şahinler'in rejisiyle sahneye taşınıyor. "İki Arada Bir Yerde", savaşın tam orta yerinde "iki taraf" haline gelmiş ya da düşürülmüş "asker-insan'ların" durumunu anlatıyor. Adları yaşam biçimleri, uğruna savaştıkları değerler, hatta beklentileri, birbirinin benzeri olanları ateş altındaki korkuları, tedirginlikleri, öfkeleri oyunda konu ediliyor. Danis Tanovic'in yazıp Yıldıray Şahinler'in yönettiği oyunda; Alp Tuğhan Taş, Cengız Tangör, Ertuğrul Postoğlu, Güzin Alkan, Mehmet Soner Dinç, Murat Coşkuner, Reyhan Karasu, Sefa Öztürk ve Yıldıray Şahinler rol alıyor. Oyun; 16-18 Şubat 2017 tarihleri arasında Ümraniye Sahnesi'nde. ŞEKERPARE 19. yüzyıl İstanbul'u. Düzenbaz Komiser Ziver'in karakoluna tayin olan; kimine göre saf, kimine göre enayi; Bekçi Cumali, Galata'nın "namlı" kızlarından Şekerpare'ye vurulur. İki kalp birbirini bulmuştur bulmasına ama, Ziver'in Cumali için başka planları vardır. Dönemin aşina olduğumuz, sirto ve longalarıyla yeniden müziklenen, Türk Sineması'nın ünlü klasiği, tiyatro sahnesinde. Yavuz Turgul'un yazıp Engin Alkan'ın yönettiği oyunda; Aslı Menaz, Aybar Taştekin, Berfu Aydoğan, Buğra Can Ildırışık, Cafer Alpsolay, Çağlar Ozan Aksu, Dolunay Pircioğlu, Emre Çağrı Akbaba, Engin Alkan, Ercan Demirhan, Nurdan Gür, Onur Demircan, Tarık Köksal, Uğur Dilbaz, Volkan Öztürk, Yağmur Damcıoğlu Namak, Yeşim Mazıcıoğlu, Zeynep Çelik Küreş ve Zeynep Göktay Dilbaz rol alıyor. Oyun; 23-25 Şubat 2017 tarihleri arasında Ümraniye Sahnesi'nde. ŞAHANE ZÜĞÜRTLER Rusya'daki devrimden sonra pek çok Rus asilzadesi batı ülkelerine kaçtı. Ouratieff çifti de bu ailelerden biridir. Çar'a ait yüklüce bir serveti de beraberinde getiren çift bu paraya dokunmaz, çeşitli evlerde hizmetçilik ve uşaklık yaparak hayatlarını sürdürmeye devam ederler. Ancak bu parada herkesin gözü vardır ve Ouratieff çifti parayı korumak için büyük bir gayret içindedir. Neticede, çok büyük bir servete hükmetmekle beraber yoksul bir hayat yaşayan çiftin başına akılalmaz olaylar gelir. Fransız bulvar tiyatrosunun öncülerinden aktör, yazar ve yönetmen Jacques Deval'in 1933'te yazdığı komedi, eğlenceli iki saat geçirmek isteyenler için kaçırılmaz bir fırsat. Jacques Deval'ın yazıp Haldun Dormen'in yönettiği oyunda; Barış Çağatay Çakıroğlu, Buğra Can Ildırışık, Can Başak, Can Doğan, Ceylan Çete, Çağrı Özgür Hün, Dilay Taşkaya, Engin Akpınar, Hakan Güner, Müge Akyamaç, Onur Şirin, Özgün Akaçça, Süeda Çil rol alıyor. Oyun; 2-4 Şubat 2017 tarihleri arasında Gaziosmanpaşa Sahnesi'nde. SİRKE TADINDA BÖĞÜRTLEN REÇELİ Ülkenin birinde yaşanan siyasal ve toplumsal değişimler, evlilikleri boyunca bu sürece şahit olarak ölümle şakalaşan yaşlı bir çiftin ilişkisi ekseninde mizahi bir dille aktarılıyor. Kendini değiştirmeyi akıl edemezken dünyanın düzenini değiştirmeye çalışan ve eşiklerde kalmanın sancısını yaşayan bir adamın baskılar karşısındaki tavrı hicvediliyor. Kahramanlarımız için hayat tıpkı sirke tadında böğürtlen reçeli gibi... Biraz acı, biraz buruk ama bazen de tatlı... A. Kadir Bozkurt'un yazdığı Zuhal Ergen'in yönettiği oyunda; Bensu Orhunöz ve Mert Tanık rol alıyor. Oyun; 23-25 Şubat 2017 tarihleri arasında Gaziosmanpaşa Sahnesi'nde. -ÇOCUK OYUNLARI- ALAADDİN'İN SİHİRLİ LAMBASI (6+ Yaş) Alaaddin, iyi niyetli, sevgi dolu, müziği çok seven bir gençtir. Rüyalarında gördüğü prensesle evlenmektir hayali. Ama bir türlü iş bulamaz kendine. Bir gün çok uzaklardan, şarkılarını dinleyen güzeller güzeli prensesle karşılaşır ve birbirlerine aşık olurlar. Kral'ın kötü yürekli veziri ise sihirli lambanın Alaaddin'in evinde olduğunu öğrenmiştir. Bakalım Alaaddin cin'inde yardımıyla önüne çıkan zorlukları aşabilecek mi? Turgay Yıldız'ın yazıp Özgür Atkın'ın yönettiği oyunda Ceysu Aygen, Serkan Bacak, İbrahim Can, Hamit Erentürk, Emre Çağrı Akbaba, Cihan Kurtaran ve Nilay Yazıcıoğlu rol alıyor. Oyun; 5, 12 Şubat 2017 tarihlerinde Harbiye Muhsin Ertuğrul Sahnesi'nde. HARİKALAR MUTFAĞI (7+ Yaş) Haluk Işık ve Ege Işık'ın yazdığı Arda Aydın'ın yönettiği Harikalar Mutfağı'nda Papatya Sokağı'nda lokantaları olan iki aşçı Gümüşkepçe ve Kırıkçatal'ın yemek pişirme macerası anlatılıyor. Oyunun önemli kahramanları, kedi Yorgunpençe, fare Kazmadiş ve bayan Gülücük'tür. Oyunda ustalığın, bir işi yaparken gösterilen özen, sevgi ve dikkatle ortaya çıkabileceği düşüncesi işleniyor. Özgür Dereli, Ertan Kılıç, Berfu Aydoğan, Gözde İpek Köse ve Nilay Bağ'ın rol aldığı oyun; 19, 26 Şubat 2017 tarihlerinde Harbiye Muhsin Ertuğrul Sahnesi'nde. ÜÇ KARDEŞ VE MUHTEŞEM KURT (3+ Yaş) Üç Kardeş ve Muhteşem Kurt, çocuk seyirci için oldukça eğlenceli bir el kuklası oyunu. Oyun, üç afacan kardeşin, yaramazlıklarını ve herkesin korktuğu Muhteşem Kurt ile tanışıp arkadaş olmalarını, mümkün olduğunca yalın biçimde, çocukların gözünden anlatıyor. Okan Karaca'nın yazıp yönettiği oyunda; Okan Karaca ve Pınar Aygün rol alıyor. Oyun; 5, 12, 19, 26 Şubat 2017 tarihlerinde Fatih Reşat Nuri Sahnesi'nde. POLLYANNA (7-77 Yaş) Annesi yıllar önce yaşamını yitirince, yardım derneği himayesinde yaşamaya başlayan Pollyanna, babasını da kaybettiği haberini alır. Bu hayat dolu küçük kız, katı ve kuralcı biri olarak tanınan Polly Teyzesiyle birlikte yaşayacaktır. Pollyanna'nın konağa gelmesiyle beraber çevredeki herkesin hayatı değişmeye başlar. Dünya çocuk edebiyatının en önemli eserlerinden biri olan Pollyanna, her tür olumsuz durumda bile ""mutluluk"un yaratılabileceğini; çözüm üretebilme yeteneği kazandıktan sonra hayata umutla bakılabileceğini anlatıyor. Eleanor H.Porter'ın yazıp Binnur Şerbetçioğlu'nun yönettiği oyunda; Berk Samur, Canan Kübra Birinci, Çağrı Özgür Hün, Destan Batmaz, Dolunay Pircioğlu, Emrah Derviş Soylu, Ezgim Kılınç, Hüseyin Kefeli, Nazan Yatgın Palabıyık, Onur Şirin, Ömer Barış Bakova, Serap Doğan, Yeşim Mazıcıoğlu, Z. Bahar Çebi ve Zeynep Çelik Küreş rol alıyor. Oyun; 5, 12, 19, 26 Şubat 2017 tarihlerinde Kağıthane Sadabad Sahnesi'nde. BİR KÜMES HİKAYESİ(5+ Yaş) Kümeste yaşayan hayvanların dünyasına çocukların gözünden bakan oyun, kümes sakinlerinin maceralarını keyifli, eğlenceli ve eğitici bir dille anlatırken; çocuklara, birlik beraberlik içinde yaşama, arkadaşlık ve yardımseverlik gibi konular üzerine de önemli mesajlar veriyor. Hilmi Zafer Şahin'in yazdığı Ebru Üstüntaş'ın yönettiği oyunda; Enes Mazak, Erkan Akkoyunlu, Esra Ede, Fatma İnan, Hasip Tuz, Kamer Karabektaş, Mana Alkoy ve Neşe Ceren Aktay rol alıyor. Oyun; 5, 12 Şubat 2017 tarihlerinde Kadıköy Haldun Taner Sahnesi'nde, 19, 26 Şubat 2017 tarihlerinde Ümraniye Sahnesi'nde. BİSKÜVİ ADAM (5+ Yaş) Büyük evin saati Guguk Bey'in ansızın kısılan sesi, ev sahipleri tarafından onu çöpe atılma tehlikesi ile karşı karşıya bırakmıştır. Ama mutfaktaki arkadaşları Tuz, Biber, sonradan aralarına katılacak olan Poşet Çay ve en çok da fırından yeni çıkmış Bisküvi Adam'ın yardımıyla bunun üstesinden hep birlikte geleceklerdir. Bisküvi Adam'ın Fare ile mücadelesi de Rutin hayatlarına yeni bir tempo getirir. Bir evin mutfağında, herkes uyuduktan sonra kurulan yepyeni bir dünyanın oyunu Bisküvi adam, mücadele, ön yargı, yardımlaşma ve her şeye rağmen birlikte yaşama kavramlarını eğlenceli bir dille anlatırken; çocukların hayal dünyasını renkli kılan neşeli sahneler de içeriyor. David Wood'un yazıp Nihat Alpteki'nin yönettiği oyunda Nazif Uğur Tan, Müslüm Tamer, Damla Cangül, Esen Koçer, Gülsün Odabaş ve Ada Alize Ertem rol alıyor. Oyun; 19, 26 Şubat 2017 tarihlerinde Kadıköy Haldun Taner Sahnesi'nde. ELMA KURDU KIRTIK (4-7 Yaş) Elma Kurdu Kırtık 7 yaş altı çocuklara yönelik, kuklaların kullanıldığı, canlı müzik eşliğinde oynanan eğlenceli bir çocuk oyunudur. Haylaz bir elma kurdunun mükemmel elmayı bulmak için çıktığı yolculuğu anlatır. Sahip olduklarına değer vermeyen, çevresindekileri hor gören Kırtık bu yolculukta aradığı mükemmel elmaya ulaşmak yerine çok daha kıymetli bir şeyin farkına varır. Çocukların sosyal çevreleriyle olan ilişkilerine dikkat çeken oyun somut nesnelerle soyut kavramları ilişkilendirerek çocuğun algısını geliştirmeyi amaçlamaktadır. Çocuğun günlük yaşamında yaşadığı çelişkileri renkli bir hayal dünyasında yeniden yaratan oyun çocuğa kendi gerçekliğine dışarıdan bakabilme şansı verir. B. Çağatay Çakıroğlu ve Ö. Barış Bakova'nın yazıp B. Çağatay Çakıroğlu'nun yönettiği oyunda; Elyesa Çağlar Evkaya ve Seda Çavdar rol alıyor. Oyun; 5, 12, 19, 26 Şubat 2017 tarihlerinde Üsküdar Musahipzade Celal Sahnesi'nde. DEFİNE ADASI (7+Yaş) R. L. Stevenson'ın yazıp Cem Karakaya'nın yönettiği oyunda, efsanevi korsan Kaptan Flint'in sakladığı define haritasını bulan Jim Hawkins ve o haritayı ele geçirmek için onun peşine düşen Uzun John Silver ve Kaptan Flint'in eski tayfalarının hikayesi anlatılıyor. Oyunda; Alp Tuğhan Taş, Asrın Gurur Kuyucak, Ayşem Yağmur Ulusoy, Barış Çağatay Çakıroğlu, Cemal Ahhan Şener, Çağatay Palabıyık, Derya Keykubat, Dilay Taşkaya, Direnç Dedeoğlu, Gizem Akkuş, Gülce Çakır, Pelin Budak, Reyhan Karasu, Seda Çavdar, Selim Can Yalçın, Şeyda Arslan, Şirin Kılavuz, Tanju Girişken rol alıyor. Oyun; 5, 12 Şubat 2017 tarihlerinde Ümraniye Sahnesi'nde. PALYAÇO PRENS (+3 YAŞ) Palyaço prens, çocukların hayal dünyalarının masal olgusu ile beslenmesi için kurguladığımız bir oyun. Kahramanlar, olaylar, olup biten her şey bir masal. Tiyatro, bu masalın onlara anlatılabilmesi için kullandığımız araçlardan sadece biri. Günümüzde prensler, prensesler yok ama masalımızda onlara ait gördüğümüz tüm duygular hala var. Şefkat-acımasızlık, iyilik-kötülük, mutluluk-mutsuzluk... En önemlisi sevgi... O hep vardı, hala var. Palyaço prens sevgiyi renklerle anlatan bir oyun. Oyunda; Arda Alpkıray, Aslı Şahin, Aybar Taştekin, Ayşecan Tatari, Deniz Yeşil Mavi, Doğan Şirin, Hakan Gümüş, Hazal Uprak, Musa Arslanali, Özgün Akaçça, Özgür Dağ rol alıyor. Oyun; 5, 12, 19, 26 Şubat 2017 tarihlerinde Gaziosmanpaşa Sahnesi'nde. ÜZGÜN AĞAÇLAR ÜLKESİ (5+ YAŞ) Gökçe Yaşar'ın yazıp, Yeşim Koçak ve Selin Türkmen'in yönettiği Üzgün Ağaçlar Ülkesi'nde tüm ağaçlar artık kocaman meyveler vermektedir. Kral da, yemeğe düşkün Kraliçe de bu işten pek memnundur. Ama Büyücü'nün daha büyük meyveler yetiştirmek için hazırladığı iksirler, aslında bütün ağaçları hasta etmekte, kurutmaktadır. Prenses, ne yapsa da Kral babasına bunu anlatmayı başaramaz. Günün birinde Kraliçe de Prenses de iksirli meyvelerden yiyerek uykuya dalar. Şimdi Kral çok sevdiği kızı ve Kraliçe'sini uyandıracak bir çare bulmak zorundadır. Buğra Can Ildırışık, Can Alibeyoğlu, Can Tarakçı, Emre Karaoğlu, Melisa Demirhan, Okan Karaca, Şenay Bağ ve Zeynep Ceren Gedikali'nin rol aldığı oyun; 2, 9, 16, 23 Şubat 2017 tarihlerinde Üsküdar Kerem Yılmazer Sahnesi'nde. KARAGÖZ ÇİFTLİK BEKÇİSİ (3+ YAŞ) Karagöz uzun zamandır işsizdir ve iş aramaktadır. Sonunda kendisine bir çiftlikte iş bulur. İşi hayvanların bakımını yapmaktır. Ama ortada bir sorun vardır. Karagöz, hayvanları tanımamaktadır. Özgür Atkın'ın yazıp yönettiği oyunda; İrem Erkaya ve Tankut Yıldız rol alıyor. Oyun; 2, 9, 16, 23, 24 Şubat 2017 tarihlerinde Kağıthane Küçük Kemal Çocuk Sahnesi'nde. BİR GÜN AYAKKABIMIN TEKİ (3+ Yaş) Rengarenk bir mutfak… Ama her yer çok dağınık… Oyuncu mutfağı toplamaktan sıkılıp gitmeye karar verir ama ayakkabısının tekini bir türlü bulamaz. O da ne, önce ayakkabısının diğer teki, sonra mutfaktaki her şey konuşmaya başlar. Kayıp ayakkabı, Kaptan Cook'u aramaya gitmiştir ve kim bilir başından ne maceralar geçmektedir… Derya Yıldırım'ın yazdığı, Özgür Kaymak'ın yönettiği oyunda Derya Yıldırım rol alıyor. Oyun; 2, 3, 9, 10, 16, 17, 23, 24 Şubat 2017 tarihlerinde Gaziosmanpaşa Ferih Egemen Çocuk Sahnesi'nde. KARAGÖZ'ÜN UYKUSU "Hoooor piiiş, hoooor piiiş. Yok olmadı. Hiiiiir poorrr, hiiiiir pooorrr. Yine olmadı... Uyuyamıyorum " diyor Karagöz. Karagöz'ün uykusu kaçmış. Nerde bu uyku, kimde? Karagöz'e uyuması için yardımcı olmaya hazır mısınız? Özgür Atkın'ın yazdığı, Can Alibeyoğlu'nun yönettiği oyunda; Elyesa Çağlar Evkaya ve Lale Kabul rol alıyor. Oyun; 3, 10, 17 Şubat 2017 tarihlerinde Kağıthane Küçük Kemal Çocuk Sahnesi'nde. Hindi Zahra iki gün üst üste Babylon’da
LeMan, çeyrek asrını kutlamaya hazırlanıyor
Türkiye’nin en eski mizah dergisi LeMan, 25. yılını bir dizi etkinlikle kutlamaya hazırlanıyor. Kutlama, 9 Şubat İstanbul Jolly Joker’de gerçekleşecek. LeMan’la dayanışma amaçlı gerçekleşecek bu geceye birçok sanatçı da destek veriyor. Leman’a destek veren isimlerden biri de başarılı pop müzik sanatçısı Sıla. Öte yandan; 90’ların pop yıldızlarından Deniz Arcak da sahnede efsane gitarist Akın Eldes ile sahne alacak. 70’li yılların efsane Anadolu Rock-Pop gruplarından Mavi Işıklar ve Luxus da geceyi renklendirecek önemli isimler arasında. DJ kabininde ise Murat Beşer de, LeMan gecesinin destekçilerinden... Geceye, Defne Halman, Mert Fırat, Romina Özipekçi, Yekta Kopan, Barış Atay gibi isimler de destek verecek. ‘Sıdıka’ unutulmadı Sadece bir mizah edebiyatı klasiği olmaktan öte bir de televizyon dizisi klasiği olan “Sıdıka” fanları için de önemli bir sürpriz planlanıyor. Eğlenceli geceye katılacak olan usta oyuncular Füsun Demirel ve Hasibe Eren, LeMan severleri selamlayacak. LeMan’ın 25 yıllık hikâyesi LeMan kurulduğunda döneminin ilk kitlesel ve bağımsız mizah dergiciliğini yaratarak kendisinden sonra gelecek yayınlara örnek oldu. 15 yıl boyunca 120 bin tirajını koruyarak açık ara Türkiye’nin en yüksek tirajlı dergisi olma özelliğini korudu. Özgürlükçü, keskin içerik ve estetiğiyle birkaç jenerasyonun hayatına derin etki etti. Dünya medyasının da önemli basın yayın organlarına defalarca haber olan Leman, böylesi bir başarı öyküsüyle çeyrek asrı tamamladı. Bezgin Bekir, Daral Timsah, Hain Evlat Ökkeş, Kıllanan Adam, Deli Cevat, Erdener Abi, Gönül Adamı gibi artık birer klasik olarak tanımlayabileceğimiz kahramanların isimleri yediden yetmişe mizah okurunun belleğine kazındı. Hurt dışarı ‘1984’ içeri
Tiyatro ile pek ilgilenmiyordu ama John Hurt benim için sinema ve televizyonda mevcut en iyi aktörlerden biriydi. Mağdur olmuş duyarlı adam olarak da, ürküten kötü adam sıfatıyla da. Ölüm haberini almak çok üzücü oldu. Aynı derecede üzücü, hatta endişe verici olan ise Hurt’ün bir karakterinin yeniden haberlerde yer alması, o karakterin yer aldığı filmin ise gişesinin yükselmesi. George Orwell’in 1949 tarihli kitabından 1984 yılında Michael Radford’un beyazperdeye uyarladığı ‘1984’, bir ara Amazon çok-satanlarının tepesine fırlamıştı. Anlaşılan Orwell’in, sevgi ve sadakat duygularına sadece bir Büyük Birader’i hedeflemek koşuluyla izin verildiği 1984 dünyası çok da uzakta değil. ‘1984’, ABD’de Trump ile birlikte geri döndü. Bu distopya klasiğinin çok gerilerde kaldığını sananlara ise acı bir haberimiz var: Kazın ayağı öyle değil. O sıralarda bize biraz fazlaymış gibi gelen Düşünce Polisi’nin varlığı, bu gözetleme ve dinleme çağında o kadar da hayali değil sanki. Orwell’in kitabını okumadıysanız bile, Radford’un filmi 1984’ün kültür ve dilin kumaşına işlemesine yol açmıştır. ‘Orwellian’ sıfatı İngilizce’ye yerleşmiş, herhangi bir durumu tanımlamada sık sık kullanılıyor. ABD, Birleşik Krallık ve Fransa’da, adı ‘Big Brother’ olan bir ‘realite’ yarışması var. Bir başka TV programının adı, ‘Room 101’. Gerçi bu bir BBC komedisi ama kitapta 101. No.lu Oda, Sevgi Bakanlığı’nın bodrumundaki bir işkence mekânıdır. John Hurt ile yeniden can bulan bir klasiği sağlam bağlarla birbirine bağlayan ise, aktörün filmdeki müthiş performansı. Büyük Birader döneminin sıra dışı mağdurlarından Winston Smith’i, hafızamıza kapkara harflerle kazımıştı. Bir başka Britanyalı büyük aktör, Richard Burton ise bu son filminde Smith’e ihanet eden O’Brien rolündeydi. Ve bir kez daha manşetlerde İşte, dünya çapında denebilecek Big Brother / Büyük Birader olayı ABD’de telefon konuşmaları ve internet kayıtlarının kontrolüne yeniden başlanmasıyla bir kez daha manşetlere çıktı. Demek ki Orwell ta 1940’lı yıllardan günümüzde (hatta yakın geçmişte) neler olabileceğini görmüş. Sadece ABD’de değil, başka ülkelerde de var mı diyorsunuz? Daha neler! Doğrusu John Hurt’ü sadece oyunculuğunun gücüyle hatırlamak isterdik. Aktör yetmiş yedi yaşında bu dünyadan ayrıldı ama hiçbir zaman genç görünmemişti zaten. Çok yaşamış, çok çekmiş bir yüzü vardı. ‘1984’ün kapak olduğu bir dergi hatırlıyorum, pembemsi kapaklı bir ‘Film’ dergisi. O eşsiz yüzüyle, John Hurt imzalı bir ifadeyle, bu sefer Orwell’in kurban / kahramanı Smith olarak bakıyordu bize. Tanışıklığımız 1960’lı yıllara uzanıyor. Dokuz yaşında sahneye çıkışını ise görmedik. Bu deneyiminde, “ait olduğum yerdeyim” duygusuna kapılmıştı. Ayrıca, başka biriymiş gibi yapmak da hoşuna gidiyordu. “Herkes öldükten sonra bir – iki şeyle anılır” diyordu. “Benim ardımdan da iki şey hatırlanacak, biliyorum. TV’nin ‘Çıplak Devlet Memuru / Naked Civil Servant’ındaki Quentin Crisp karakteri ile ‘Fil Adam / Elephant Man’in John Merrick’i.” Sizi unutmak mümkün mü? Doğrusu, Allah geçinden versin. Hem biz sizi daha sayısız filminizle de hatırlayacağız. ‘Ortaklar / Partners’daki müthiş eşcinsel kompozisyonunuz (ki bir kardeşi de “Long Island’da Aşk ve Ölüm / Love and Death in Long Island”da varmış, biz görmedik). Öncelikle, şefle konuşmayı beklerken bacak bacak üstüne atışınız. Döneminde ilgi görmeyip sonra kült mertebesine yükselen ‘Hedef / The Hit’teki kiralık katiliniz. Arabada giderken, içten içe beğendiğiniz Laura Del Sol elinizi ısırınca yüzünüze yayılan o mutluluk. ‘1984’te birlikte çalıştığınız Michael Radford’un ‘Beyaz Yalanlar / White Mischief’indeki kaba saba çiftlik sahibiniz. Oysa Radford size projesinden söz ederken “Sana göre bir şey yok” demiş. Sonra da, “Bir rol var ama çok küçük” diye eklemiş. Yemin ediyorum, filme geç girdim ve onca sevip beğendiğim sizi bir süre tanıyamadım. Televizyonu da unutmayalım. ‘Ben, Claudius / I, Claudius’u izlemiş olanlar ise, hepsi sizin kusursuz Caligula kompozisyonunuzu mutlaka hatırlar. Ölme fikrine de alışıktı. Elli yılı aşan meslek hayatı boyunca karakterleri kırk kere öldü. Bir seferinde, “Sanırım rekor bende,” demişti (sanırız, aslında Sean Bean’de). “Öyle bir hale geldi ki artık çocuklarım ‘Öldün mü?’ diye sormuyor, ‘Nasıl öldün?’ diyorlar.” ‘Jackie’ ile rahip olarak bir kez daha karşımıza geleceksiniz. Sizi, kısa bir rolle de olsa, yeniden görmek bizi son derece mutlu edecek. Can Bonomo'dan yeni albüm
Ünlü şarkıcı Can Bonomo, çalışmalarını tamamlamak üzere olduğu yeni albümünü şubat ayının son haftasında müzikseverlerle buluşturacak. Can Bonomo, son albümü 'Bulunmam Gerek'in ardından yaklaşık iki yıl aradan sonra yeni albümünün hazırlıklarına başladı. Albümün vokal kayıtlarını sürdüren Bonomo, vokal koçluğunu Özge Fışkın’ın yaptığını açıklarken, “Sevgili hocam sağ olsun, geldi çiçek gibi açtı tam orada” ifadesini kullandı. Yeni albümü ile ilgili de bilgi veren ünlü şarkıcı, “Albümde bir tane çok sevdiğimiz cover şarkı, bir de sözlerini çok sevdiğim ve saydığım müzisyen bir dostumla paylaştığımız sürpriz bir şarkı var. Geri kalan tüm şarkıların söz ve müzikleri bana ait. Düzenlemeler her zamanki gibi Can Saban'a, kayıt, mix ve mastering de keza yine Ali Rıza Şahenk'e ait. Bu albümde aramıza vokal koçluğu yapmak üzere yıllardır hayranı olduğumuz dostumuz Özge Fışkın da katıldı. Şimdiye kadar yaptığımız her şey çok içime sindi. Bundan sonra da öyle olacaktır. Güzel bir albüm oldu. Umarım her şey yolunda gider ve şarkılarımızı gönlümüzce paylaşabiliriz” dedi. Can Bonomo'nun yeni albümünün şubat ayının son haftasında dinleyicilerle buluşacağı açıklandı. Akademi'den Trump'a tepki, Asghar Farhadi’ye destek
45. ABD Başkanı Donald Trump’ın getirdiği vize yasağı, Asghar Farhadi’nin Oscar adayı İran filmi ‘Satıcı’nın ekibini törene katılmak için ülkeye girmekten men edebilir. Oscar Ödülleri’ni dağıtan Akademi, durumun “rahatsız edici” olduğunu açıkladı. NTV'de yer alan habere göre, ABD Başkanı Donald Trump’ın aralarında İran’ın da olduğu ülkelere getirdiği vize yasağı tartışması Akademi Ödülleri’ne de taşındı. En İyi Yabancı Dilde Film dalının beş adayından biri olan İran yapımı ‘Satıcı’ (Forushande) ekibinin 26 Şubat’ta düzenlenecek 87. Akademi Ödülleri’ne katılamama ihtimali gündeme geldi. 2012 yılında ‘Bir Ayrılık’la aynı dalda Oscar kazanan Asghar Farhadi’nin imzasını taşıyan ‘Satıcı’nın ekibinin törene katılamama ihtimali hakkında Oscar’ları dağıtan sinema Sanatları ve Bilimleri Akademisi yazılı bir açıklama yayınladı. SINIRLARI KALDIRAN SİNEMA Açıklamada “Oscar ödüllü yönetmen Asghar Farhadi ve ‘Satıcı’nın ekibi, gelecek ay düzenlenecek Akademi Ödülleri’ne katılmak için ABD’ye girmekten dinleri ve ülkeleri nedeniyle men edilebilirler. Sinemacıların ve insan haklarının savunucuları olarak bu durumu çok rahatsız edici buluyoruz” denildi. Akademi ayrıca “Sınırları kaldıran ve tüm dünyadaki izleyicilerle iletişim kuran sinemayı ulusal, etnik ve dini farkları göz etmeden” kutladıklarının da altını çizdi. FERHADİ'DEN YORUM YOK Farhadi henüz konuyla ilgili bir yorumda bulunmadı. Ancak filmin başrol oyuncularından Taraneh Alidoosti sosyal medya üzerinden yaptığı açıklamada, Trump’ın politikalarını ‘ırkçı’ bulduğunu ifade edip, durum ne olursa olsun Trump’ın göçmen politikalarını protesto etmek için törene katılmayacağını belirtmişti. 27 Ocak’ta Türkiye’de gösterime giren ‘Satıcı’, tiyatrocu bir çiftin yaşadığı şiddet olayının ardından değişen davranışlarına odaklanıyor. Film, geçen yılki Cannes Film Festivali’nden En İyi Senaryo ve En İyi Erkek Oyuncu Ödülleri’ni kazandı.İRAN KÜLTÜRÜ VURGUSU 2012 yılında ‘Bir Ayrılık’la Oscar kazanan Farhadi, yaptığı konuşmada “Dünyanın dört bir yanındaki İranlıların şu anda çok mutlu olduğunu tahmin ediyorum. Önemli bir ödül kazanıldığı için mutlu değiller sadece. Savaş, gözdağı ve saldırgan konuşmalar politikacılar arasında geçerken, İran’ın ismi burada büyüleyici kültürüyle gündeme geldiği için mutlulardır. Bu kültür politikanın tozları altına gizlenmişti” demişti. Pınar Altuğ'dan referandum açıklaması: O paylaşım bana ait değil
'Zeki Müren Hattı' projesi, !f İstanbul'da
Füruzan şimdi de İtalyancada
2017 Orhan Kemal yılı olacak
Bursa Nilüfer Belediyesi tarafından düzenlenen yılın yazarı etkinliklerinin 2017 yılı konuğu Orhan Kemal olacak. 2017 yılının Orhan Kemal’e adandığını açıklayan Bursa Nilüfer Belediyesi Başkanı Mustafa Bozbey “İçinde bulunduğumuz ortamın oluşturduğu tüm ayrışmalara, tüm gerginliklere ve tüm korkulara karşı sanat ilacını öneriyoruz. Yaşama tutunmak için, 2017 Yılın Yazarı Orhan Kemal etkinliklerimize herkesi davet ediyorum” dedi. 2013 yılında Sabahattin Ali ile başladıkları yılın yazarı etkinliklerine Aziz Nesin ve Yaşar Kemal gibi isimlerle devam eden ve 2017 yılını Orhan Kemal’e adayan Nilüfer Belediyesi yıl içinde düzenlenecek etkinlikleri bir basın toplantısıyla duyurdu. Nâzım Hikmet Kültürevi’nde gerçekleştirilen basın toplantısına Nilüfer Belediye Başkanı Mustafa Bozbey, Nilüfer Belediyesi Başkan Yardımcıları Yalçın Işıkyıldız ile Bukle Erman, Orhan Kemal’in oğulları Nâzım Kemal Öğütçü ile Işık Öğütçü, Nilüfer Belediyesi Kütüphane Müdürü Şafak Pala ve proje danışmanı Atilla Birkiye katıldı. Yılın Yazarı etkinlikleriyle Türkiye’nin kültür-sanat dünyasına önemli katkıda bulunduklarına inandıklarını belirten Nilüfer Belediye Başkanı Mustafa Bozbey, “Sabahattin Ali ile başladığımız yolculuğa, Aziz Nesin ve Yaşar Kemal ile devam ettik. Bu yıl da usta yazar Orhan Kemal’i, her yönüyle ele alarak anacağız” dedi. Bursa’nın, kendi yaşamında ayrı bir yeri olduğunu belirten Orhan Kemal’in oğlu Nâzım Kemal Öğütçü de, “Nâzım Hikmet ile babam Orhan Kemal’in aynı cezaevinin bir koğuşunda 3,5 yıl birlikte kalmaları. Bu süre, bir üniversite eğitimi gibi geçti. Nâzım Hikmet, 1944 yılında anneme ve babama yazmış olduğu bir mektupta ‘Başka kimseye söz vermediyesiniz, çocuğunuzun adını Nâzım koyar mısınız?’ diyor. Ben, bugün o ismi taşıyorum” derken Orhan Kemal’in 21 yıllık süreçte 58 eser bıraktığına vurgu yapan oğlu Işık Öğütçü de, babasının adının yaşatılması adına beklentisini dile getirdi. Orhan Kemal isminin, vefatından 44 yıl sonra ilk kez Çukurova Belediyesi tarafından bir kültür merkezine verildiğini ifade eden Işık Öğütçü, “Nilüfer Belediyesi, bir vefa örneği göstererek geleceğe daha mutlu bakmamızı sağlıyor. Kültür Bakanlığı’da 2002 yılında İstanbul Beyazıt’ta bulunan İl Halk Kütüphanesi’ne Orhan Kemal adını vermişti. Gönül, çok daha farklı şeyler olmasını ister. Bir üniversiteye Orhan Kemal adı verilmesi, çok arzu ettiğimiz bir şey. Hepimizin gurur duyacağı bir olay olur. Orhan Kemal, halkın ta kendisi. Gönüllerde ve gelecekte de Orhan Kemal’in adının yer alması için herkesin desteğini bekliyoruz” diye konuştu. 2017 yılını, Türk edebiyatına ölümsüz eserler veren Orhan Kemal’e adayan Nilüfer Belediyesi Kütüphane Müdürlüğü, yıl boyunca düzenleyeceği söyleşiler, okumalar, dinletiler, atölyeler, yarışmalar, sergiler ve sempozyumla büyük ustayı, toplumun tüm kesimleriyle buluşturacak. Ayfer Tunç ve Murat Gülsoy Tersine Dünya‘yı irdeleyen bir söyleşi gerçekleştirirken, “Edebiyattan Sinemaya Orhan Kemal” konulu söyleşide de Orhan Kemal’in senaryo yazarlığı mercek altına alınacak. Hülya Soyşekerci de Türk edebiyatında iz bırakan kadın karakterler yaratan Orhan Kemal’in Bir Filiz Vardı romanını çözümleyerek Nilüfer’de Kadın Hayata Yakın projesine katılan kadınlarla buluşacak. Bir başka söyleşide de Semih Gümüş ve Ömer Türkeş, büyük ustanın Murtaza isimli romanı bağlamında bu ölümsüz karakteri derinlemesine ele alacak. Orhan Kemal Müzesi’ni kuran, Orhan Kemal hakkında birçok araştırma ve derleme yayınlayan oğlu Işık Öğütçü’nün konuşmacı olarak yer alacağı söyleşi de Orhan Kemal’in bilinmeyen yönlerine ışık tutacak. Şevval Sam, Tilbe Saran, Hakan Gerçek ve Bülent Emin Yarar, Nilüfer Belediyesi Kütüphanelerinin samimi atmosferinde öğrencilerle buluşarak Orhan Kemal’in hikâyelerini okuyacaklar. 2017 Yılın Yazarı Orhan Kemal etkinlikleri kapsamında yıl boyunca drama, yazı, karikatür, resim ve okuma atölyeleri gerçekleştirilecek. Ayrıca usta yazar Orhan Kemal’in romanı Cemile Liselerarası Kitap Kapağı Tasarım Yarışması’na konu edilecek. Orhan Kemal’in eşsiz öykücülüğü anısına da yurt çapında “2017 Yılın Yazarı Orhan Kemal Öykü Ödülü” yarışması da düzenlenecek. Eserleriyle toplumsal hayatın gerçeklerini görünür kılan Orhan Kemal anısına, Nilüfer Belediyesi PTT işbirliğiyle kişisel pul ve zarf çıkaracak. 2017 Yılın Yazarı Orhan Kemal etkinlikleri düzenlenecek kapsamlı bir sempozyumla sona erecek. Kaynak: EdebiyatHaber.net Washington’da dilbilim müzesi açılıyor
Hayvanları insanlar cehenneminde yalnız bırakmayın
Bu hafta Türkiye’de vizyona girmesi planlanan A Dog’s Purpose (Can Dostum) filmi geçen hafta yayınlanan, bir Alman çoban köpeğinin zorla suya sokulmaya çalışılması görüntülerinden sonra büyük tepki gördü ve PETA’nın boykot çağrısı ile büyük protestolarla karşı karşıya kaldı. Filmin bu sebeplerle buradaki vizyon tarihi belirsiz bir tarihe çekildi. Seyirci kime güvenecek? Video elbette rahatsız edici. Her türlü tepkiyi de hakkediyor. Ancak görüntülerin kurgulanmış olması ve kayıt yapıldığı tarihten bir buçuk sene sonra film vizyona girmeden hemen önce paylaşılmış olması da biraz mide bulandırıyor. Anlayacağınız gene aynı durumdayız ve saf gerçekten uzaktayız ve güvenimizi tam anlamıyla kazanmış bir denetim mekanizması hala yok. Bu görüntülerden sonra, tek güvenilir gözlemci olarak standartlaştırılan AHA’nın (The American Humane Association ) ne işe yaradığı ve güvenilirliği bir kez daha gündeme gelmiş oldu. Sıfır hayvan politikası Film şirketi tarafından para ile tutulan AHA gözlemcileri bu olay yaşanırken neden müdahale etmedi veya görev tanımlarında müdahale etmek yoksa bile neden bu olayı o an rapora dökmedi? Bana kalırsa tüm bu hikayede en büyük hata onlara ait. Filmin yapımcısının kaleme aldığı detaylı yazısında PETA ile iletişime geçerek ve ortak çalışarak AHA’dan daha bağımsız ve daha iyi gözlemci bulma çabaları nafiledir. Çünkü PETA sadece filmler değil sirkler ve Sea World tarzı organizasyonlar yani tüm eğlence sektöründe her türlü hayvanın kullanımına karşıdır. Yani pozisyonu; eğlence sektöründe sıfır havyan. Vahşi hayvanlar Kaplan, aslan ve ayı gibi vahşi hayvanların çekimlerde canlı olarak kullanılmasının önüne ciddi anlamda geçildi. Örneğin geçen senenin en popüler gişe filmlerinden The Jungle Book filminde ve Darren Aronofsky’nin Noah filminde sadece CGI teknoloji ile üretilen hayvanlar kullanılmıştı. Rise of the Planet of the Apes filmindeki şempanzeler ki film PETA’dan ödül kazanmıştı ve bazı tartışmalı yönleri olsa da Innaritu’nun The Revenant filmindeki ayı (ne yazık ki ayı postu gerçekti!) CGI teknolojisini ile üretilen yüksek bütçeli yapımlardan sadece birkaçı. Evcil hayvanlar Köpekler, kediler ve diğer evcil hayvanlar için ise durum daha ciddi çünkü kolaylıkla ve ucuz bir şekilde yerlerine hemen yenisi konabiliyor. 2007’de Disney’in Snow Buddies filminde kullanılan bebek köpeklerden bir kısmı ölmüş ve yerine yenileri getirilmişti. Veya filmler dolaylı olarak da kötülük yapabiliyor. Belli bir cins köpeğin filmlerde kullanımı o köpeğe gelen satış talebinin arttırması ile o türün fazla üretilmesi sebebiyet veriyor; örneğin Beverly Hills Chihuahua. Anlayacağınız konu çok yönlü. Üstelik evcil hayvanların kullanıldığı filmler daha düşük bütçelerle çekilip yüksek gişe başarısı yakaladıkça evcil hayvanların yerini CGI teknolojisinin almasını ummak biraz hayal gibi duruyor; Marley&Me (2008) filmi Labrador cinsi köpeği ile dünya çapında 240 milyon dolar gişe yapmış, Eight Below filmi ise 100 milyon doları aşmıştı. Ah o güzel atlar! Ama film setlerinde en büyük zulmü gören hayvanlar kesinlikle atlar. Sinema tarihinin ilk yıllarından itibaren filmlerde özellikle savaş sahnelerinde kullanılan atların pazarlamasını yapan şirketler bu kârlı işte rekabet etmek uğruna atlara adeta işkence çektiriyorlar. Bu atların nasıl eğitildiklerini bilseniz bir daha atın şiddetle düştüğü bir savaş sahnesi izlediğinizde ağlardınız. Mesela AHA’nın denetimindeki Flicka (2005) filminde bir at boynuna geçirilen iple boynu kırılarak ölmüş, bir diğeri kırılan bacağı dolayısıyla ötenazi ile uyutulmuştu. TV’de izlediğiniz yerli dönem dizilerinde kullanılan atların nereden geldiğini ve nasıl eğitildiklerini merak ederek bu işe tepki duymaya başlayabilirsiniz. İnsanlar cehennemi Seyirci filmleri izlerken filmlerde kendi rızaları olmadan bulunan hayvanların zarar görmediklerine dair yüzde yüz güveneceği bilgiye ihtiyaç duyuyor. AHA her sene kuşku uyandıran bir haberle gündeme geldikçe, PETA ara çözümlere yanaşmamaya devam ettikçe bu mesele nasıl çözülecek bilemiyorum. Varoluşlarını hayvan severlik ve onların hakları üzerine konumlandıran milyonlarca hayvan severin farkındalık yaratmaya devam etmesinin hala en iyi silah olduğunu düşünüyorum. Hayvanları bu insanlar cehenneminde yalnız bırakmamalıyız. Bunun için izlediklerimizi sorgulamalıyız. Duvarlara yazılı şarkılar
EMI-Universal Müzik’in ofisinde Ender Eroğlu, rap sahnesindeki adıyla Norm Ender’in önümüzdeki hafta çıkacak debut stüdyo albümü Aura’yı dinliyorum. Yanımda Norm Ender var. Her şarkı bitiminde ritimler ve şarkı sözleri üzerine konuşuyoruz. Bana geride kalan şarkıda tam olarak ne yapmak istediğini anlatıyor. Anlıyorum. Sonra bir sonraki şarkı ve sonra yine detaylar… Norm Ender, geçmiş dönemde self-released olarak yayımladığı şarkıları binlerce insan tarafından ezbere bilinen bir müzisyen. Evet, Aura onun ilk albümü ama önceki periyotta da hatırı sayılır bir kitle tarafından oldukça tanınan biri. Uzun süre sessiz kalmış ve Aura’yı bir büyük geri dönüş fırsatı olarak görüyor. Yeni albümü için, yeni şarkıları için çok heyecanlı. “Benim için ‘kral geri dönüyor’ yorumları yapılıyor. Bu ilginin ne kadar önemli olduğunun farkındayım ve albümün her saniyesi için defalarca kafa yordum” diyor. Aura’da toplam dokuz şarkı var. Aşık Veysel’in Kara Toprak’ı için yazılan yeni sözler dahil tüm söz ve müzikler Norm Ender’e ait. Kaydın düzenlemelerini de bizzat üstleniyor. Bir müzisyen için her şeyi kontrol etmek kolay değildir. Bir müzisyen için her şeyi kontrol etmek çoğu zaman risklidir. Bunun farkında Norm Ender. “Kafamdaki seslerin bir başkası tarafından benim doğrularımla yansıtılabileceğine inanmıyorum” sözlerine “Ama bu dışarıdan gelecek objektif bir bakışın önünü kesmek olmuyor mu” sorusunu yöneltiyorum. “Evet, belki öyle” deyip kendi görüşünü yineliyor: “Bu riski kendim almalıydım.” Sonumu Görüyorum, Kaktüs, Benim Stilim, Avare ve albümden çıkan ilk video klip Deli… Aura’daki her şarkının anlattığı, içinde dolaştığı bir dünya var. Bu şarkılar isyan ediyor, sözünü esirgemiyor, yanlışı yüzüne vuruyor, tüm bunları yaparken kendini anlatmaktan da geri durmuyor. Benim için bu albümün en güçlü yanı soundu. Salt rap doğrularından bahsetmiyorum. Gitarın ve yaylı enstrümanların merkezde yer aldığı bölümler çoğunlukla doğru zamanda ses veriyorlar. Son şarkıyı da dinleyip albümü tamamladıktan sonra Norm Ender’e “Aura’daki esas amacın ne?” diye soruyorum. “Sana klişe gelebilir ama beni takip edenlere bir yol açmak” diyor ve iddialı bir cevap ekliyor: “Çünkü yıllar önce benim gibiler için takip edecek bir yol neredeyse hiç yoktu. Bu müzik her zaman bir lidere ihtiyaç duyar. O lider olacağım.” 3/4 Londra'da 'Ağır Roman' rüzgârı
Londra'da 14 senedir Türkçe oyun sahneleyen Türk-Kürt drama grubu Arcola Ala-Turka, bu yıl Metin Kaçan'ın 'Ağır Roman' adlı eserini tiyatro oyununa uyarladı. Yönetmenliğini Aylin Bozok'un yaptığı, senaryosunu Zerrin Akdenizli'nin yazdığı Ağır Roman (Cholera Street) oyunu, 26-28 Ocak'ta Londra izleyicisiyle buluştu. BBC Türkçe'den Rüya Yonak'ın haberine göre, İstanbul'un bir kenar mahallesinde geçen trajik olayları konu alan oyunda özellikle saygın bir berber olan Ali'nin oğlu Salih'in, Tina'ya olan aşkı ve ailesinin karşılaştığı karanlık olaylara odaklanılıyor. 2000 yılında Mehmet Ergen tarafından kurulan Arcola Theatre, farklı kimliklerin ve kültürlerin buluştuğu zengin bir tiyatro platformu. Ayrıca, Londra'nın 'Off West-End' (Londra'nın batı yakası dışında kalan) prodüksiyonlarının sahnelendiği tiyatrolarının arasında önemli bir yere sahip. Arcola Ala-Turka grubu da neredeyse tiyatro kurulduğundan beri faaliyet gösteriyor. Arcola'da Türkçe oynanan oyunlara İngilizce üst yazı eşlik ediyor. Ala-Turka'nın 13 yıldır oyuncusu olan Serpil Delice, "Burada büyüdüm tiyatro konusunda" diyor ve grubun oyunculuk tutkusu olan herkese açık olduğunun altını çiziyor. Tina karakterini canlandıran Ezgi Bakışkan, amatör oyuncuların profesyonellerle bir araya gelmesiyle ilgili, "Çok başka bir enerji oluyor aslında hem profesyonel oyuncuların hem de amatör oyuncuların birlikte bir şey üretmeleri. Aslında birbirimizden çok şey öğrendik. Bazen karşındaki amatör oyuncudan da çok acayip şeyler öğrenebiliyorsun. Güzel bir enerji oluşuyor ve birlikte üretiyorsun. İşin en güzel tarafı da aynı heyecanla yüreğini ortaya koyuyorsun" diyor. Ana karakter Salih'i canlandıran ve bu yıl ilk defa gruba katılan Yılmaz Eser Durmuş, "Ala-Turka'da amatör-profesyonel diye bir kavram var. Amatör ruhu koruyarak işi profesyonel şekilde yapıyorlar. Herkesin oyunculuk dışında yaptığı bir iş var, akşam sadece yedi buçuktan sonra buluşulup oyuna çalışıyorlar" diyor. Delice, Ağır Roman'ı izleyen bazı yabancı arkadaşlarının oyundaki 'acıyı hissettiklerini' söylüyor. Eserin arabesk havasının biraz da Türkiye'ye ait bir parça olduğunu söyleyen Bakışkan, "Bu duyguları çok iyi bilen bir toplumuz. Bana gelen yorumlarda da 'her şey çok gerçekti' diyen kişiler oldu" diyor. Durmuş, yönetmen Aylin Bozok'un seçtiği müzikler ve yarattığı atmosferin de Kolera Sokağı'nın ruhunu seyirciye yansıtmakta rolü olduğunu söylüyor. İstanbul Kırmızısı'nın fragmanı yayınlandı
Ceylan Özçelik’in Kaygı filmi Berlinale’de
Bir varoluş hikayesi: “Mağaradan Marsa”
Sultan Tarlacı’nın “Mağaradan Mars’a” adlı yeni kitabı Destek Yayınları etiketiyle yayımlandı. Tanıtım bülteninden “Schrödinger’in Kedisi Neden Şizofren oldu?” adlı popüler bilim kitabıyla birçok bilimsel tartışmanın da fitilini ateşleyen nöroloji uzmanı Doç. Dr. Sultan Tarlacı’nın “Mağaradan Mars’a” adlı yeni kitabı Destek Yayınları’ndan çıktı. Türk Nöroloji Derneği çatısı altında hizmet veren, Nörolojik Yoğun Bakım ve Kognitif Nörobilim grubu çalışma üyesi olan ve TÜBİTAK Beyin Araştırmaları Derneği Araştırma Teşvik ödülüyle onurlandırılan yazar Doç. Dr. Sultan Tarlacı, zaman ve varoluş olgusu üzerinde derinlikli bir çalışmayla yüzlerce yıllık evrim tartışmasına yepyeni bir bakış açısı getiriyor. “Bu ülkede evrim teorisi çok zaman ciddi bir sorun olarak eğitim sisteminde tartışılıyor. Bu da tamamen insan maymundan gelemez duygusallığından kaynaklanıyor. Zaten evrim teorisi böyle bir şey savunmuyor. Diğer yandan evrimin bilimsel teorisi ile Müslümanlar arasında hiçbir çatışmanın olmaması lazımdır ama var. Evrime inanç konusu bilimin geneline bakıldığında gerçekten en üst sırada yer alır” diyen Tarlacı, “Mağaradan Mars’a” adlı kitabında evrime inananları, reddedenleri ve çekimser kalanları hassas bir denge üzerinde buluşturuyor. Evrim ile varoluşun esaslarını bilimsel olarak anlaşılır bir dille anlatan bu kitap, inançlar ile bilgi arasındaki yıkılmış köprüleri yeniden kurmayı sağlıyor. “Zaman var mıdır yoksa sadece zihnimizde midir?”, “Tanrı zamanın içinde mi, dışında mıdır?”, “Evrime karşı çıkmak neden yanlıştır?”, “Evrim ile ateizm savunusu yapılabilir mi?”, “Evrim tabiata bahşedilmiş ilahi kanun mudur?”sorularının yanıtını arayan “Mağaradan Mars’a” evrim olgusuna yepyeni bir bakış açısı getiriyor. EdebiyatHaber.net Tiyatro oyuncusu Engin Cezzar yaşama veda etti
Ünlü oyuncu Emmanuelle Riva yaşamını yitirdi
ÆVOM’un ikinci etkinliği yarın: Sesi sadece ses olarak duymak ve paylaşmak için
Bu hafta 4 yeni film vizyona giriyor
Türkiye'deki sinema salonlarında bu hafta aksiyon, dram ve animasyon türünde 4 film vizyona girecek. İçeride  Farren Blackburn'un yönettiği ve başrolünde Naomi Watts, Jacob Tremblay, Oliver Platt ile Charlie Heaton'un oynadığı "İçeride" izleyici ile buluşacak. "Satıcı"  Oscar ödüllü İranlı yönetmen Ashgar Farhadi'nin yönetmenliğini ve senaristliğini üstlendiği filmin başrollerinde Shahab Hosseini, Taraneh Alidoosti, Babak Karimi ile Mina Sadati oynuyor. "69. Cannes Film Festivali"nde "En İyi Senaryo" ve "En İyi Erkek Oyuncu" ödüllerini kazanan film, tiyatroda sergileyecekleri yeni oyunlarının arefesinde yeni bir eve taşınmak zorunda kalan genç çiftin, taşınma sonrasında yaşadıkları trajik bir olaya yaklaşımlarını odağına alıyor. "Yeni Nesil Ajan: Xander Cage'in Dönüşü"  Vin Diesel, Nina Dobrev, Samuel L. Jackson ile Ice Cube'un oynadığı filmin yönetmen koltuğunda D. J. Caruso oturuyor.Vin Diesel'in Yeni Nesil Ajan serisine geri dönüş yaptığı film, 'Xander Cage"in sürgünden dönüşünü, ölümcül alfa savaşçısı "Xiang" ve ekibiyle Pandora’nın Kutusu olarak bilinen tehlikeli bir silahı ele geçirme yarışındaki çarpışmalarını konu alıyor. "Cesur Kahraman: Ejderha Büyüsü"  Viktor Andrenko ile Manuk Depoyan'ın yönettiği filmin Türkçe seslendirmelerini Fatih Özkul, Ali Hekimoğlu, Işıl Kılıç ile Mazlum Kiper yaptı.Hem yetişkinlere hem de küçük sinemaseverlere hitap etmeyi hedefleyen animasyon film, maceraperest bir çocuk olan ve kahraman bir ejderha avcısı olmanın hayalini kuran Nicky'nin maceralarını konu alıyor. Ünlü oyuncu John Hurt hayatını kaybetti
Sandıktaki film...
‘Diktatörlükle ilgili anlatılar’ dendiğinde akla o kadar çok film geliyor ki, bir favori listesi yapmak bile yüzlerce film arasında dolaşmak demek: Adım adım faşizme ilerleyen bir dünyanın anlatısı olan Metropolis’ten (1927) tüyler ürpertici 1984’e (1984), kitapların tamamen yasaklandığı Fahrenheit 451’in (1966) akıl durduran dünyasından sevmenin ve sevgiyi ifade etmenin ölümle cezalandırıldığı Alphaville’in (1965), sanatsal üretim ve her türden insani duygunun yasaklandığı Equilibrium’un (2002) karanlık dünyasına uzanan dehşetli bir liste... Türleri ve öyküleri ne kadar farklı olursa olsun bu filmlerin ‘diktatörlük’ konusundaki tanımları hep aynıdır. Çünkü diktatörlük, ‘güzellik anlayışı’ ya da ‘damak zevki’ gibi içeriği kişiden kişiye değişen bir şey değil, dünyanın dört bir yanında halkların hayatını aynı karanlık eğilimlerle biçimlendirmeye yönelik bir ‘tek adam’ sistemidir. Yani ‘Size göre diktatörlük, bana göre değil!’ denebilecek bir şey yok ortada… Bu yüzden, mesela biri mide bulandırıcı bir doğruculukla diğeriyse insani bir zarafetle diktatörlerden bahseden, aralarında 70 yıl bulunan şu iki film aslında aynı şeyi anlatır: “Neden diktatörlere bu kadar karşısınız? Amerika’nın diktatörlükle yönetildiğini düşünsenize! Halkın sadece %1’inin tüm milli servete sahip olmasını sağlayabilirsiniz. Vergilerinde indirime giderek zengin dostlarınızı daha da zengin yapabilir kumarda kaybettiklerinde onları kurtarabilirsiniz. Fakirlerin sağlık ve eğitim hizmeti ihtiyaçlarını görmezden gelebilirsiniz. Medyanız ücretsiz çalışır ama bir kişi ve ailesi tarafından yönetilir. Telefonları dinleyebilirsiniz. Yabancı mahkûmlara işkence edebilirsiniz. Seçimlerde şaibe yapabilirsiniz. Neden savaş açtığınızla ilgili yalan söyleyebilirsiniz. Cezaevlerini tek bir ırktan insanlarla doldurmanıza rağmen şikâyet eden kimse olmaz! Medyayı kullanarak halkı korkutabilir ve çıkarlarına karşı olan politikanızı desteklemelerini sağlayabilirsiniz. Bunu hayal etmenin siz Amerikalılar için zor olduğunu biliyorum. Ama lütfen deneyin. Size demokrasinin ne olduğunu söyleyeyim: Demokrasi beterin beteridir! Her saçma fikri dinlemek ve tartışmak zorunda kalırsınız. Üstelik herkesin oyu geçerli!” (The Dictator-2012) “Özür dilerim. Ben imparator olmak istemiyorum. Bu beni ilgilendirmiyor. Hükmetmek veya işgal etmek istemiyorum. Herkese yardım etmek istiyorum. Yahudi, Katolik, siyah, beyaz... Hepimiz birbirimize yardım etmek istiyoruz. Diğerinin mutluluğu hepimizi mutlu ediyor. Hiç kimseden nefret etmiyoruz, hiç kimseyi aşağılamıyoruz. Bu dünyada herkese yer var. Dünyada herkesi doyuracak kadar zenginlik var. Hayat hür ve güzel olmalı. Biz doğru yoldan çıktık. İktidar hırsı insan ruhunu zehirledi, nefret duvarları ördü. Bizi mutsuzluğa ve insan kıyımına mahkum etti. Hızı keşfettik ama yerimizde sayıyoruz. Makineleşme bolluk yerine yokluk getirdi. Bilgimiz bizi saygısız ve yobaz yaptı. Çok düşünüp az hissediyoruz. Makineden çok insanlığa ihtiyacımız var. Beceriden çok iyiliğe ihtiyaç duyuyoruz. Aksi takdirde şiddet galip gelecek ve hayat yok olacak. Uçak ve radyo bizi birbirimize yaklaştırdı. Bu icatların temelinde iyilik, kardeşlik ve beraberlik var. Şu anda sesimi milyonlarca insan duyuyor. Umutsuz kadın, erkek ve çocuklar. Masum insanlara işkence yapan, hapse atan bir sistemin kurbanları onlar. Beni duyanlara sesleniyorum: Umutsuzluğa kapılmayın. Mutsuzluğumuzun sebebi hırslı kişilerin insanlığın ilerlemesinden korkmasıdır. Nefret geçer, diktatörler ölür. Halktan aldıkları iktidar halka geri döner. İnsanlar ölür, hürriyet ölmez.” (Great Dictator/Büyük Diktatör-1940) ••• Mart 2017’de, RTE’nin hayat hikayesini anlatan Reis adlı bir film gösterime girecek. Bir ay sonra da halk sandık başına gidecek. Oylama sonuçları sadece ülkenin geleceğini değil bu filmin gelecekte nasıl anılacağını da belirleyecek; bir diktatörün önlenemeyen yükselişinin anlatısı mı, yoksa diktatör olmaya heveslenen ama neyse ki ‘demokrasi tramvayı’ndan inmesine halkın izin vermediği neoliberal bir siyasinin alaturka hayat hikayesi mi?.. (Film alıntıları için kaynak: www.turkcealtyazi.org) Köprü Kuran Hikâyeler
HASAN EREN ÇALIŞKAN Türkiye ve Ermenistan’dan toplam 24 gencin National Geographic fotoğrafçısı John Stanmayer’in yönetiminde yapılan fotoğraf atölyesinde ürettikleri çalışmalar 24 Ocak’ta Ermenistan’ın başkenti Erivan’da açıldı. Ağustosun son haftasında Ermenistan’ın Dilijan şehrinde düzenlenen atölyenin amacı fotoğraf dilini kullanarak, hikâye anlatıcılığını geliştirmek, katılımcıların deneyim paylaşımını artırmak ve görsel olarak anlatılacak hikâyelerle iki ülke arasında yeni bir diyalog oluşturmak. Atölye bitiminde yaşadıkları şehirlere dönen genç fotoğrafçılar kendilerine verilen cep telefonlarıyla dört ay boyunca fotoğraf çektiler ve ürettikleri görselleri instagram sayfasında paylaştılar. Sosyal medya uygulamalarında fotoğraf paylaşım yöntemlerinin anlatıldığı atölye boyunca genç fotoğrafçılar cep telefonlarıyla fotoğraf çekimi, kompozisyon, tonlama ve bunun gibi düzenlemeleri uyguladılar. ‘Köprü Kuran Hikâyeler’ bu yıl Ermenistan’da kurulan, John Stanmayer’in de ortaklarından biri olduğu sivil toplum kuruluşu Storyteller’s Cafe ve Yerevan’daki ABD Büyükelçiliği’nin desteğiyle gerçekleşti. John Stanmeyer’e atölye sırasında ve sonraki dört ay boyunca Ermenistan’daki 4Plus Belgesel Fotoğraf Merkezi’nden Anush Babajanyan ve Türkiye’deki fotoğraf kollektifi Nar Photos’tan Serra Akcan yardımcı eğitmen olarak eşlik etti. Fotoğrafçılar: Arpi Khachaturianc, Azniv Tadevosyan, Bekir Emre Ögüt, Christina Suciasova, Ege Batuhan, Ekin Su Birinci, Ekin Taneri, Elif Altuniç, Erhan Ozan Acıdere, Gamze Cidetli, Gayane Ghazaryan, Grigor Poghosyan, Hamlet Gyurjyan, Hasan Eren Çalışkan, Hasmik Asatryan, Haydar Taştan, Levon Mkrtchyan, Marineh Gevorgian, Ruzan Shahnazaryan, Sasun Minasyan, Şeref Artagan, Shushan Sahakyan, Yagmur Karaca, Zafer Yorgancı. Satıcı: Taciz, mahalle baskısı ve intikam
Asghar Farhadi’yi, Berlin’de Altın Ayı ve Oscar’larda Yabancı Dilde En iYi Film ödüllerini kazanan ‘Bir Ayrılık’ adlı filmiyle tanıdık. Bir ayrılık öncesinde yaptığı ‘Eli Hakkında’ da Farhadi’nin en iyi filmleri arasında sayılıyor. Farhadi, daha sonra Fransa’da ‘Geçmiş’i çekti. Yeni filmini İspanya’da çekmesi beklenirken, ülkesi İran’a döndü ve ‘Satıcı’yı yaptı. ‘Satıcı’ son Cannes Festivali’nden en iyi senaryo ve en iyi erkek oyuncu ödülleriyle döndü. Farhadi, her zaman olduğu gibi ‘Satıcı’da da kadın-erkek ilişkilerini ele alıyor. Ama daha spesifik olmak gerekirse ‘Satıcı’nın taciz üzerine bir film olduğunu söyleyebiliriz. Farhadi filminin senaryosunu ince ince örmüş. Filme adını veren satıcılık, sadece bir film kahramanının yaptığı işle sınırlı değil örneğin. Mesleği arabasıyla yol kenarlarında giysi satmak olan bir karakter var filmde ve filmin adındaki satıcı o. Ama onunla çatışan öğretmen/tiyatro oyuncusu da arabasını satmaya çalışıyor. Bir başka oyuncu meslektaşı ona evini kiralıyor. Tiyatroda sergilemeye çalışılan oyun, Arthur Miller’ın ‘Satıcının Ölümü’ adlı oyunu. Belki de satmanın sembolik anlamları da var: Çünkü herkes kendisi hakkında bir imge de satıyor. Gururu kırılınca bir intikamcıya dönüşen adam yardımsever ve hoşgörülü biri, bir kadınla yalnız kaldığında bir tacizciye dönüşen adam mazbut biri imgesini satıyor çevresine. Başka paralellikler ve simetriler de var: Filmin başında, yandaki inşaat nedeniyle evleri fiziki olarak çatırdayan çiftin, filmin finalinde evliliklerinin çatırdadığını görüyoruz. Evin, fiziki çatırdaması sırasında yatalak komşusunu sırtında taşıyan öğretmen, filmin finalinde uyguladığı şiddetle önceki yardımsever insan imgesini tersyüz ediyor ve tepkisini yönelttiği ‘satıcı’yı sırtta taşınacak hale getiriyor. Öğretmen, bir dolmuşta yanındaki kadın yolcu tarafından taciz etmekle haksız yere suçlanıyor, başka bir zamanda ise kendisi öğrencisinin cep telefonunu, çocuğun itirazlarına rağmen karıştırıyor; daha sonra da eski komşusunun telefonuna bırakılan mesajları dinleyerek başkalarının sınırlarını ve mahremiyetini ihlal etmeye devam ediyor. O da tacizci olabileceğini gösteriyor. Bütün bunların arkasında devletin ve mahallenin baskısını da hissettiriyor film. Sahneye konulmaya çalışılan oyunun birkaç paragrafı ahlâka mugayir (ahlâka aykırı) bulunduğu için sansür kurulunca çıkartılmak isteniyor; okula sipariş edilen kitaplar, okul müdürü tarafından uygun bulunmuyor. Ama en korkuncu sanırım çevrenin baskısı. Filmin, görmediğimiz ama olayların kırılma anını oluşturan bir sahnesi var. Bu sahnede kadın, kocasının geldiğini zannederek evin kapısını açık bırakıp duşa giriyor. Oysa gelen evin eski kiracısı olan hayat kadınının eski bir müşterisi. Ve adam kadına saldırıyor. Kadın yaralanıyor. Ama, saldırganı polise şikâyet etmek, yeni saldırılara açık hale gelmek demek! “Neden kapıyı açtın?” tarzında suçlayan sorulara maruz kalmak demek. “Evde çıplak ve yalnızken, adama kapıyı açmış” şeklinde yorumlarla karşı karşıya kalmak demek. Ve tecavüze uğramışlığını dünya alemin bilmesi demek. Kirlenmiş kadın olarak görülmek demek. Bu bakış o kadar acıtıcı ki, mahkemeye gidilmemiş olmasına rağmen, saldırıya uğrayan oyuncu, seyircilerin kendisine ‘saldırganın bakışlarıyla’ baktığını düşünebiliyor. Daha önce bir prova sırasında bir fahişeyi canlandıran başka bir kadın oyuncu, meslektaşlarının kendisini aşağıladığını düşünerek sinir krizi geçiriyor. İran’da bir oyuncu, fahişeyi canlandırsa da, seksi giyinemiyor. Bir meslektaşı tamamen giyinik kadının ‘yarı çıplakmış gibi’ davranmasına gülüyor ama kadın oyuncu, fahişeyi oynadığı ve büyük ihtimalle çocuklu dul bir kadın olarak, gerçek hayatta da potansiyel fahişe olarak görüldüğü için, bu gülüşü bir aşağılama olarak algılıyor. Filmde, yüzünü hiç görmediğimiz bir fahişe var gerçekten ve o da tek çocuklu, dul bir kadın. ‘Satıcı’, Cannes’daki başarısının ardından şimdi Oscar’a da aday. Kaçırmayın Farhadi’nin ‘Eli Hakkında’ adlı filminde de bir kadının kaza sonucu ölümü kadar, belki de ondan da daha çok, kadının bozulabilecek şöhreti kaygı yaratır arkadaşları arasında. Çünkü kadın nişanlısından gizli, bekar erkeklerin de olduğu bir evde bir gece geçirmiştir. Tecavüz ve ölüm, bozulacak şöhretten daha kötüdür sanki. ‘Satıcı’ bizi farklı aşamalarda farklı karakterlerle özdeşleştiriyor. Filmin finalinde, seyircinin özdeşleştirildiği karakter ise tacizci (ya da tecavüzcü) oluyor. Farhadi’nin bize söylediği şu cümlelere elbette katılıyoruz: kimse hayatta mutlak kötü, kimse de mutlak iyi değil. Ve bu roller, sık sık değişebilir. Ve intikam, intikamcıyı, intikam aldığı kişiden daha da aşağı bir yere düşürebilir. Tacize uğrayan kadının, tacizcisine karşı kocasından daha hoşgörülü oluşu, kadını yüceltiyor. Ve fakat, yine de bu finali sorunlu buluyorum. Mesele tacize uğramış kadının meselesi olmaktan çıkıyor, iki erkeğin gurur savaşına dönüyor. Farhadi zaten erkek kahramanının meseleyi kendi meselesine dönüştürmesini eleştiriyor, tamam ama sanki film de aynı şeyi yapıyor. Ve, ‘şeytana uyup’ taciz eden adam o kadar acınacak bir hale düşüyor ki, yaptığı kötülük unutuluyor. Film, bizi bu karakterle o kadar özdeşleştiriyor ki, filmin finalinde serseme dönüyoruz. Farhadi yakın zamanda şöyle bir şey demiş: “Çağımız cevap veren değil soru soran sinemanın zamanı”. İyi de, finalde sinirleriyle aşırı derecede oynanan seyircinin soru soracak hali kalmıyor. Özdeşleşmeye karşı değilim ve soru sormayı engellediğini düşünmüyorum fakat dozu önemli. Filmin finali, seyirciyi aşırı dozdan öldürüyor. Bir de şu muğlaklık meselesi var. Bilindiği gibi sanat sinemasında ima etmek, göstermeye tercih edilir. Ama bazen iş aşırıya kaçıyor. Mesela ‘Tereddüt’teki kaynana ile kocanın sobadan zehirlendiklerini, Ustaoğlu’nun Ayşe Arman’a verdiği röportaj sayesinde öğrenmiştik. Yoksa filmin göstermediği bu anda neler oldup bittiğini anlamamıştık. Benzer bir durum ‘Satıcı’da da var. Filmin kırıldığı ‘saldırı’ anını görmüyoruz. Sanki adam, kadını banyoda çıplak/yarı çıplak (?) görüyor ve saldırıyor gibi anlıyoruz. Ama adamın cep telefonunu, arabasının anahtarlarını, bir miktar para ve prezervatifi ve de hatta çoraplarını da çıkardığını biliyoruz. Ve bütün bunlara anlam vermekte güçlük çekiyoruz. Adam bunları ne zaman yaptı? Olayın ne olduğunu anlamayı değil, olayı anlatıp, ‘yorumlamayı’ seyirciye bırakmak lazım. Aksi, senaryonun bazı kısımlarını seyirciden yazmasını beklemek oluyor. ‘Satıcı’, Cannes’daki başarısının ardından şimdi Oscar’a da aday. Kaçırmayın. Çocuklar Ataşehir'de kitaplarla buluşacak
Ataşehir Belediyesi'nin çocukların kitap okuma sevgisini artırmak için hazırladığı “5. Ataşehir Çocuk Kitap Günleri”, 28 Ocak - 5 Şubat tarihleri arasında Mustafa Saffet Kültür Merkezi’nde düzenleniyor. Kitap okuma alışkanlığını yaygınlaştırmak ve sevilen yazarların çocuklarla bir araya gelmesini sağlamak amacıyla 28 Ocak Cumartesi günü Mustafa Saffet Kültür Merkezi’nde açılışı yapılacak olan 5. Ataşehir Çocuk Kitapları Günleri, 5 Şubat tarihine kadar kitapseverlerin ziyaretine açık olacak. Çocuk Kitap Günleri için gelen ziyaretçiler; hikaye, roman, edebiyat, bilim, sanat ve fikir kitapları olmak üzere her yaş ve eğitim düzeyine hitap eden kitap ve yayına ulaşma fırsatı bulacak. 34 yayınevinin katıldığı Ataşehir Çocuk Kitapları Günleri kapsamında hazırlanan stantlar 10.00-20.00 saatleri arasında ziyaret edilebilecek. Yazarlar çocuklarla buluşacak 9 gün süresince, okurlar imza günlerine katılacak yazarlara kitaplarını imzalatma ve sohbet etme olanağı da bulacak. Göktuğ Canbaba, Dilşad Çelebi, Ömür Kurt, Görkem Yeltan, Sevim Ak, Yiğit Bener, Burcu Aktaş, Aytül Akal, Aslı Özcan, Defne Ongun Müminoğlu, İbrahim Ünsal, Rıfat Batur, Meltem Kanoğlu, Aydın Arif, Cabir Alaçatlı, Erdem Seçmen, Handan Derya, Murat Aksoy, Nurgül Ateş, Alp Gökalp, Nilgün Ilgaz, Aydın Ilgaz, Renan Özdemir, Hafize Çınar Güner, Banu Bozdemir, Erdoğan Oğul Tekin ve Mustafa Balen imza günlerinde okurlarıyla bir araya gelecek. Çocuk yazarların Can Çocuk ‘tan 9 Kitap değerlendirmesi
Yarıyıl tatilinin ilk haftası bitmek üzere. Diliyorum ki tüm çocuklara karne hediyesi olarak kitap alabilmiştir yetişkin okurlarımız. Bu hafta Çocuğa Bak yazarlarımız Can Çocuk ’tan kitaplar okudu. Can Çocuk, kendisini internet sitesinde şöyle tanıtıyor. Erdal Öz’ün 1981 yılında 30 kitapla yola çıkarak kurduğu Can Çocuk dünya çocuk edebiyatının önemli yapıtlarını Türkçeye kazandırırken Türkiye’de çocuk edebiyatının gelişimine öncülük ederek Türk edebiyatının önemli yazarlarını bünyesinde topladı. Can Çocuk, bugüne kadar çocukların okumaktan hiç vazgeçmemesi ümidi ile yerli ve yabancı beş yüzü aşkın kitap yayımladı. Can Çocuk, her yaştan çocuklar için Birlikte Okuyalım, Çağdaş Türk ve Dünya Edebiyatı, Klasik Türk ve Dünya Edebiyatı, Destanlar ve Masallar, Heyecanlı Kitaplar, Meraklı Kitaplar, Biyografi, İlk Okuma Kitapları ve Yaratıcı Okuma Dizisi olmak üzere dokuz ayrı başlıkta kitaplar yayımlıyor. Çocuğa Bak yazarları, yaptıkları tanıtımlardan da anlayacaksınız Can Çocuk ’un kitaplarını çok sevdiler. Umarım tüm okuyucularımız Can Çocuk ‘un mottosundaki gibi okumaktan hiç vazgeçmeyen çocuklar olurlar. Kitapla kalın, hoşçakalın.  Pullar Savaşı | Alp Zengin Merhaba Arkadaşlar Ben bu gün Pullar Savaşı’nı anlatacağım. Cem diye bir çocuk var. Birde Cem ‘ in babası var. Babası pul biriktiriyormuş. Cem de pul biriktiriyormuş. Pul koleksiyonundaki pullar konuşabiliyorlar ve birbirleriyle kavga ediyorlar. Alman pulları Hitleri pul güzeli seçtirmek için diğer pullara savaş açıyorlar. Sonra Türk pulları geliyor herkes seviniyor. Devamını siz okuyun. Kitapta en sevdiğim kişi Cem, çünkü pulları çok seviyor. Ben bu kitabı çok sevdim. Çünkü babamın da pul koleksiyonu var. Ben de koleksiyonu devam ettireceğim. Pullar Savaşı Yazar: Ülkü Tamer Yayınevi: Can Çocuk Sayfa Sayısı: 64  Babam Bir Astronot | Arda Biltekin Merhaba arkadaşlar, Şimdi size ” Babam Bir Astronot” adlı hikâyeyi tanıtacağım. Hikâyede altı karakter yer alıyor. Kahramanlar şunlar: Börülce, Börülce’nin babası , Börülce’nin annesi, mor fil , şımarık dev. Ben bu karakterlerden Börülceyi sevdim. Çünkü Börülce’nin olduğu kısımlar çok ilgi çekiciydi. Hikâyede sevmediğim herhangi bir karakter yok. Yaşanan olay: Börülce’nin bakıcısı gelmiyor. Börülce babasının iş yerine gidiyor. Babasının bir astronot olduğunu öğreniyor. Beraber mor bir gezegene uçuyorlar. Arkadaşlar hikâyenin gerisi çok eğlenceli. Geriye kalanını siz okuyun. Bu kitabı bütün hikâye seven arkadaşlarıma öneriyorum. Yeni kitaplarda buluşmak üzere… Babam Bir Astronot Yazar: Deniz Tarsus Resimleyen: Mert Tugen Yayınevi: Can Çocuk Sayfa Sayısı: 64  Sümbüllü Köşk | Asya Belenkoğulları Herkese merhaba, Size bir kitap tanıtacağım. Adı da Sümbüllü Köşk. Ebru öğretmen sınıfa geldi. Bir haberi vardı. İstanbul Sanayi Odası ilköğretim okulları arasında bir teknoloji tasarım yarışması düzenleniyormuş. 1.ye 10.000 bin TL ve bu yaz Alanya’da 10 gün tatil ödülü varmış. Yarışmaya Erdem, Hakan, Burcu, Münevver ve Ayşe Bilge de katılacakmış. Hepsi de takımmış. Tam 5 kişiler. Katıldıkları yarışmada araştırma yapmaya Akıntı Burnuna giden çocuklar Sümbüllü Köşk ile ilgili bir konuşmaya kulak misafiri olurlar. Bu beş hırsızın konuşmalarıymış. Sümbüllü köşkü soyacaklarmış. Bunu engelleyebilecekler mi ve ayrıca yarışmada 1. olabilecekler mi? Karakterler: Erdem, Hakan, Burcu, Münevver, Ayşe Bilge, Ebru hanım, Nigar teyze ve Kemal amca. En sevdiğim karakter: Yarışmaya katılan çocuklar (Erdem, Hakam , Burcu ,Münevver, Ayşe Bilge) Çünkü harika işler başarmışlar. Bu kitabı tavsiye ederim. Çünkü bu kitapta bir sürü bilgi saklı. Görüşmek üzere arkadaşlar. Hoşçakalın. Sümbüllü Köşk Yazar: Bilgin Adalı Resimleyen: Mustafa Delioğlu Sayfa sayısı: 74 Yayınevi: Can çocuk  Aninna’nın Serüvenleri 2 – Büyük Göç | Dilara Tanrıkulu Merhaba Arkadaşlar, Bu hafta sizlere Alev Kız Aninna‘nın maceralarını yorumlayacağım. Aninna arkadaşı Manat ile birlikte annesinin ve babasının köylerini bulur. Artık onu büyüten Kallu’ya geri dönmek için, on genç avcıyla birlikte yola çıkar. Yolculuk sırasında çapulcuların zarar verdiği zavallı insanları görür. Çapulcular onların kışlık yiyeceklerini alır ve onlara zarar verirler. Aninna onlara yardım eder ve bu insanları çapulculardan korumaya karar verir. Aninna küçük küçük toplulukları bir araya toplar. Herkes farklı dil konuşmaktadır. Ama yine de işaret diliyle anlaşırlar. Kerpiçten evler yaparlar. Aninna bulduğu kızıl taşlardan bıçak, tabak gibi eşyalar yapar. Aslında Aninna bakır çağını başlatmıştı bile. Türk boyları da onlara katılırlar. Hep birlikte güçlenirler, Anadolu’ya göç ederler. Günümüze kadar bir arada yaşamayı başarırlar. Ben bu kitabı zevkle okudum. En sevdiğim karakter Aninna’dır. Manat, Kallu ve Hurru da çok iyi insanlardır. Ama çapulcular çok kötü insanlar çünkü insanların emeğini çalıyorlar. Bu kitabı okuyunca insanların eskiden ne kadar zor şartlarda yaşadığını düşündüm. Bu kitabı maceracılar için öneriyorum. Bir sonraki kitapta görüşmek üzere hoşçakalın. Aninna’nın Serüvenleri2 – Büyük Göç Yazar: Bilgin Adalı Resimleyen: Kutlay Sındırgı Yayınevi: Can Çocuk Sayfa Sayısı: 73  Penceredeki Kuş | Ece Çilingir Selam arkadaşlar ben Ece. Bu hafta size Can Çocuk Yayınlarının, PENCEREDEKİ KUŞ adlı öyküsünü tanıtacağım. Ayça’nın babası taşınacaklarını söyleyince Ayça çok sevinmiş. Tam olarak 2 gün sonra taşınacaklarmış. Sonunda o gün gelmiş çatmış ve artık taşınıyorlarmış. Ayça yeni evini çok beğenmiş. Kocaman bir yazı görmüş. Okuduğunda ise ÇAMLIK SİTESİ yazıyormuş. Odasına girmiş. Odasının camından bakarken ağaçlar çalılara benziyordu. Ayça odasında kitap okurken, birden dışarıdan tsii ta tsii ti gibi sesler duymuş ama aldırış etmemiş. Sonra bakmış ve kuş cama konmaya çalışıyormuş. Pır pır pır pır kanatlarını çırpıyormuş. Annesini çağırmaya karar vermiş ama vaz geçmiş. Sonra annesi gelmiş ama Ayça girmesine izin vermemiş. Sıkıla sıkıla kuşu izlemeye devam etmiş. Kuş birden kaybolmuş. Ayça her yöne bakmış sağa, sola, yukarıya ve aşağıya ama hiç bir yerde yokmuş. Annesini çağırmış ve annesini odasına götürmüş. Ben size bu kadar tanıtacağım. Bu hikâyede beni üzen taraf kuşun kaybolması, mutlu eden taraf ise hikâyenin kuş ile ilgili olması, çünkü kuşları çok seviyorum. Önerim bence kuşu eve almalıydılar. Size tavsiyem bu sürükleyici hikâyeyi mutlaka okumalısınız. Haftaya görüşmek üzere sevgiler. Penceredeki Kuş Yazan: Süleyman Bulut Resimleyen: Canan Barış Sayfa sayısı: 59 Yayınevi: Can Çocuk  Gemici Dedem | Elmas Zehra Yavuz Merhaba Arkadaşlar, Bugün sizlere ‘’Gemici Dedem’’ adlı bir kitap tanıtmak istiyorum. Ben hikâyeyi beğendim ve duygulandım. Bir kentte bir aile vardı. Bu ailenin çocuğu kendi dedesini hiç tanımıyordu çünkü onun öldüğünü biliyordu. Babası ise: ‘’… Al şu torbaları, yok ol karşımdan. Sana iyilik yaramıyor.’’ çocukla böyle konuşurdu. Bir soğuk, karlı kış günü kapı çaldı. Kapıda ekose atkılı yaşlı bir adam duruyordu… Sizce bu yaşlı adam kim? Benim sevdim karakter Gemici Dede: kıvırcık saçlı, koca burunlu ve iyi kalpli bir dede. Balıkçı barınağında yaşıyordu. Eskiden ‘’Çatana’’ adlı bir gemide çalışıyordu. Çocuğu da sevdim, iyi birisiydi. Gemici Dede’yi düşünüyordu, ona iyi davranıyordu ve onu özlüyordu. Gemici Dede’yle yepyeni bilgileri öğreniyordu. Bir fotoğraf sayesinde, Gemici Dede onun öz dedesi olduğunu öğrendi ve çok mutlu oldu. Çocuğunun babasını hiç sevmedim çünkü kaba ve kendi çocuğuna sevgi göstermiyordu. Bence büyükanneleri ve büyükbabaları hiç unutmamalıyız. Onlar yaşlanınca daha fazla sevgi ve ilgiye ihtiyaçları vardır. Özelikle biz, çocuklar, onları çok severiz. Acaba hikâyenin sonunda Gemici Dede ailesiyle beraber yaşayacak mı ya da kentinden gidecek mi? Bu hikâye hem çocuklara, hem büyüklere de okumalarını tavsiye ediyorum. Kitapla ilgili sizin düşündüklerinizi de merak ediyorum. İyi okumalar… Gemici Dedem Yazar: Sevim Ak Resimleyen: Behiç Ak Sayfa Sayısı: 85 Yayınevi: Can Çocuk  Değirmenci ile Baykuş | Emirhan Ünsal Merhaba arkadaşlar sizlere Değirmenci ile Baykuş adlı kitabı yorumlayacağım. Bu hikâye yalnızlığı ve iyiliğin karşılıksız kalmayacağını anlatıyor. Ben hayvanları çok sevdiğim gibi bu hikâyedeki baykuşu da çok sevdim ve benimle olmasını isterdim. Bu kitabı okumanızı tavsiye ederim. Nesli tükenmekte olan hayvanlara destek olmak için hayvan koruma grubu yapalım. Bir dahaki yorumda görüşürüz. Değirmenci ile Baykuş Yazar: Göknil GENÇ Resimleyen: Vaqar Aqaei Yayınevi: Can Çocuk Sayfa sayısı: 33  Üç, İkiii, Birr, Ateş! | İkra Zengin Merhaba arkadaşlar bugün sizlere Üç, İkiii, Birr, Ateş! adlı kitabı anlatacağım. Ateş adında bir çocuk var. Ateş, bebek kardeşi Tomris’ten pek hoşlanmazmış. Leyla Öğretmen hep zor ve fazla ödev verirmiş. Bir gün Leyla Öğretmen 1. sınıflar için Latin Alfabesini bir kartona yapıştırıp altına o harfle başlayan bir yazı ödevli vermiş. Ateş farklı bir yöntemle yapmış ödevi… Bir gün George’nin Harika İlaçlar kitabını okumuştur ve bu kitapta neler yazıyorsa Ateş de aynısını yapmıştır ve bunu Leman Halasına içirmek ister. Ertesi gün öğretmeni koleksiyon ödevi vermişti. Herkesin bir koleksiyonu vardı ama Ateş’in yoktu ve böcek koleksiyonu yapmaya karar verir. Diğer taraflarını sizler okuyun hoşçakalın Ben en çok Ateş karakterini sevdim. Çünkü Ateş hayatını güzel yansıtmış. En sevmediğim karakter ise Leman Hala çünkü bayağı ispiyoncu. Üç, İkiii, Birr, Ateş! Yazar: Aslı Tohumcu Resimleyen: Reha Barış Sayfa Sayısı: 64 Yayınevi: Can Çocuk  Toto’nun Sınıfı | Mehmet Varol Bu kitap Toto ve sınıf arkadaşlarını anlatıyor. Toto çok zeki birisi arkadaşları tarafından çok seviliyor. Kitabın en güzel yeri öğretmenleri Togo ile birlikte huzurevine gittikleri bölüm. Ellerini aldıkları çiçeklerle huzurevindeki yaşlı insanları mutlu ettiler. Ayrıca kitabın Toto’nun saçlarını kestirdiği bölüm çok ilginç. arkadaşları saç modeline çok şaşırmışlar. Toto’nun Sınıfı Yazar: Sevim Ak Sayfa Sayısı: 104 Yayınevi: Can Çocuk  Dünyayı görmeye sizi ikna edecek 5 yolculuk filmi
Gerçeklik olduğu gibi güzel olsa da, hiçbir zaman büyük çerçevede olanlar kadar etkileyici olamıyor. Hayatınızı ilham verici şekilde değiştirecek ve kendi maceranıza heyecan getirecek bir film türü varsa o, içinde yolculuk hikâyesi olanlardır. Bir karakterin içinde olduğu yolculukta kaybolma isteğinin, sizi koltuğunuzda rahatça otururken başka bir dünyaya ışınlanmaya veya en azından yatağınıza uzanıp büyük hayallere dalmaya sürüklemesiyle bir ilgisi var gibi. Başlığın gidişatından önce yapmayı ertelediğiniz ödevinizi ve bu sırada patlamış mısırınızın biraz daha yağlı olabileceğini düşünüyorsunuz. Ders kredileriniz bir şekilde hallolduğundaysa kendinizi ucuz uçuşlar ararken ve hangi arkadaşınızın bu yolculuk için daha uyumlu olabileceğini düşünürken buluyorsunuz. Sizi film kadar macera arayışına sokabilecek başka bir şey yoktur. İçinizdeki yolculuk tutkusunu daha da arttıracak ve modunuzu yükseltecek filmler arıyorsanız; işte karşınızda en iyi 5 yolculuk filmi.  Into the Wild (Özgürlük Yolu) Into the Wild sizi tam hazırlıklı yolculuk planlarınızdan alıp, Alaska’da kaybolmayı düşleyen ve karada geçimini sağlayarak yaşamaya kararlı olan Christopher McCandless’ın gerçek hikâyesine götürecek. McCandless’ın yolculuğu planlandığı gibi geçmese de bu yorucu ama bir o kadar da muhteşem hikâye, yolculukların size tahmin ettiğinizden çok daha fazla şey öğrettiğinin mükemmel bir örneği. Dersliğin getirdiği kısıtlamalar olmadan, genç keşifçi derslerini uçsuz bucaksız diyarlarda öğrenir. Into the Wild kendinizi doğrudan çöle atmayı istemenizi sağlayacak, yalnızca belki tek başınıza olmadan.  Outsourced (Yeni Bir Aşk) Bu, bildiğiniz tipik yolculuk filmlerinden biri değil. Filmdeki karakter bavulunu kendi isteğiyle değil, şirketinin onu yerine geçen kişiyi eğitmek için Hindistan’a göndermesiyle topluyor. Fakat karakter oraya gittikten sonra meydana gelen ilham verici olaylar sizde başka bir kültürü keşfetme isteği doğuracak. Bu film, yeni bir yaşam tarzını anlamak ve ondan zevk almak için alışkanlıklarınızı arkada bırakmanızı sağlayacak türden. Outsourced, sizi dışarı çıkıp gerçekten ne istediğinizi bulmaya meyilli hale getirecek.  Easy Rider (Geniş Adam) Easy Rider, ciddi bir eğlence ve biraz da ahlaksız şeylerin arayışında olan, eyaletler boyu yolculuk yapan iki motorcunun hikâyesini anlatıyor. Tahmin edileceği gibi bu yolculuk beklediklerinden daha karmaşık bir hâl alıyor. Çöl manzaraları ve karşı kültürel mesajlarla dolu, Los Angeles’tan New Orleans’e yapılan bu yolculukta izleyiciler, özgürlüğün tadına bakma uğruna kendilerini yola atmaya can atacaklar.  Tracks (Çöldeki İzler) Gerçekten isterseniz, her şeyin mümkün olduğunu hatırlatacak bir film Tracks. Robyn Davidson’ın gerçek hikâyesinin anlatıldığı filmde, genç bir kadının Alice Springs’ten Hint Okyanusu’na uzanan çöle tek başına, yalnızca köpeği ve birkaç deve eşliğinde yola çıkışı anlatılıyor. Kişinin kendini keşfe çıktığı bu zorlayıcı hikâyede Tracks, yolculukların her zaman gösterişli dergi fotoğraflarındaki gibi görünmesi gerekmediğini hatırlatıyor. Yolculuğunuz yalnızca size ve kendinize ait; işler beklenmedik yönlere sapsa bile korkmayın.  The Darjeeling Limited (Küs Kardeşler Limited Şirketi) Bu filmden çıkarılacak dersleri daha önceden duymuş olmamız filmin gücünden herhangi bir şey kaybettirmiyor. Yolculuk, kendi içimizde yaşadıklarımızı ve çevremizdeki insanlarla olan ilişkimizi kendine has bir şekilde dönüşüme uğratıyor. Eski bir kavga sonrası yolları ayrılan üç kardeş, Hindistan’a doğru bir tren yolculuğunda tekrar birleşiyor. Bu üç adam tren peronlarına kapandıklarında kardeşler arasındaki çekişme, yolculuğu ve ilişkilerini kesin olarak bozma tehlikesine sokuyor. The Darjeeling Limited bir yolculuğun paramparça bağları bile nasıl onaracağını gözler önüne seriyor. The Plaid Zebra internet sitesindeki “5 films that will lift your spirits and convince you to see the world” başlıklı yazıyı Bürde Yılmaz Gaia Dergiiçin çevirmiştir.  Ünlü aktör Bryan Cranston, Londra'da seyirciyle buluşacak
Peter Dinklage: Trump'ı hafızamdan silmek istiyorum
İranlı oyuncudan Oscar Töreni'ne Trump boykotu
Kesişmeyen yazgılar ülkesi
Tüm yazgılar görünmez iplerle bağlıdır. Yeryüzünde ekosistemin ağına takılmadan yaşayamazsınız. Her yaşam başka yaşamlara uç verir, başka yazgılarla kesişir; hep arada, hep ortadasınız; birbirine dolanan yazgıların düğüm noktası. Dolayısıyla her canlı bir noktadır, sayısız ilişki çizgisinin kesiştiği. Geometride nokta tek başına düşünüldüğünde, uzamsal boyuttan yoksun olarak tanımlanır. Nokta, ancak çizgiler kesiştiğinde, bir kesişme yeri olarak boyut kacanacaktır. Yoksa, Kojin Karatani’nin, Öklidçi geometrideki noktayı anarken belirttiği gibi, “ne algıda ne de imgelemde ona ulaşılmaz”; “görünmez bir yapı gibi, yalnızca bir bağıntı ya da bir işlev olarak mevcuttur” (Metafor Olarak Mimari, Metis). İnsan da evrende bir noktadır ve ancak ilişkilerle var edebilir kendini. Michel Serres “ilişkiler varlıktan önce gelir” derken yerden göğe haklıdır. İlişkisiz ve işlevsiz kaldığında ne algıda ne de imgelemde insana ulaşamazsınız. Geometriden biliyoruz, bir noktadan sonsuz sayıda doğrunun geçebileceği; bu haliyle nokta artık, “doğru demeti” adını alacaktır. Ve bir insan boyutunu, kendi üzerinden geçen ilişki çizgileriyle yaratabilir ve çoğaltabilir. O halde insan da bir ‘ilişkiler demeti’dir ve ilişkileri arttıkça boyutu da artacaktır. Ama tek bir merkez etrafında örgütlenen despotik toplumlarda, ‘ilişkiler demeti’ olarak çok boyutlu insan yerini, tek boyutlu varlığa bırakır. Çünkü birey yatay ilişkiler ağından soyutlanmış ve boyutsuz bir noktaya dönüşmüştür. Ne algıda ne de imgelemde ulaşılmazdır artık. İktidar, varlığı kendisine bağlayabilmek için tüm ilişki bağlarını koparmış ve tecrit etmiştir. Ve bu boyutsuz noktanın var olabilmek, boyut kazanabilmek için merkezdeki iktidar noktasına bağlanmaktan başka çaresi kalmamıştır. Yine geometriden biliyoruz, iki noktadan sadece tek bir doğrunun geçebileceğini; ve boyutsuz nokta, boyut kazanmak için iktidar noktasıyla birleşecek ve kendini iktidarın doğrusuna yerleştirecektir. İlişki çizgilerinden oluşan ‘demet-insan’ dağılmış; tek bir çizgiden oluşan, tek boyutlu bir varlık kalmıştır geriye. Ve tek boyutlu varlıklar iktidarın doğrusu üzerinden merkezi noktaya yöneldikçe, tüm yaşam bu merkezi nokta tarafından dolayımlanıp çarpıtılacaktır.  Ve yazgılarımız birbiriyle kesişmesin diye görünmez duvarlar örmüşlerdir aramıza. Ama duvarların yıkıldığı anlar vardır. Böyle anlarda yazgılarımız kesişir, birbirine dolanır, Italo Calvino’nun “Kesişen Yazgılar Şatosu”nda olduğu gibi (Can Yayınları). “Sık bir ormanın ortasında şato, yolculukları sırasında ansızın gece bastırdığı için yollarına devam edemeyen kimselere… barınak sağlıyordu.” Yolları kesişen yolcular öyküler anlatırlar birbirlerine. Öykülerimiz sınırlı olabilir ama bir kere anlatmaya başlayınca birbirimizin öykülerini kaparak, birbiriyle karıştırarak çoğaltabiliriz. Ya da doğal bir felaket tüm tabakalaşmaları, duvarları yıkmıştır, Kleist’ın “Şili’de Deprem” öyküsünde olduğu gibi. “Çeşitli toplumsal sınıflardan insanlar, depremden sonra göz alabildiğine geniş bir alana yayılmıştı. Kontlar, dilenciler, çiftçiler, memurlar, işçiler ve din adamları. Hepsi bir bütün olmuştu. Aralarındaki toplumsal farklılık önemli değildi artık… Bu deprem felaketi hepsini büyük bir aileye dönüştürmüştü sanki” (Locarno Dilencisi, Can). Doğanın ortasına yerleşmiş bu büyük yaşam ailesini iç ya da dış savaşla parçalayabilirsiniz ve Amerikalı yazar Randolph Bourne’in söylediği gibi, “Savaş devletin sağlığıdır.” “Melekler Düşerken”, yönetmen Roman Polanski’nin 1959 tarihli kısa filmi. Filmin son sahnesi; savaş alanında iki düşman askerin yolları ve yazgıları bir yıkıntıda kesişir. Askerlerden biri tüfeğini doğrultur düşmanına önce; sonra indirir ve yüzünde beliren gülümseme, tek boyutlu bir varlığın çok boyutlu bir yaşama dönüşeceğinin göstergesidir. Ama karşısındaki bir şeyler paylaşmak için elini paltosuna soktuğunda kuşkuya kapılır ve bu kez ateşler tüfeğini. Ölü askerin paltosuna sokulu elini dışarı çıkardığında, avucunda iki dal sigara görür. İki dal, iki yazgı tam birbirlerine sarılacaklarken son anda iktidar girmiştir araya ve bağlantı kopmuştur. Nokta. iktidarın metni ölü noktalarla doludur. ‘Babam mücadele insanıydı’
KADİR İNCESU Orhan Kemal… Edebiyatımızın yüz akı isimlerinden biri. Işık Öğütçü de edebiyatımıza kazandırdığı Orhan Kemal kitaplarıyla her türlü övgüyü hak ediyor. 16 yılda babası Orhan Kemal’in dosyalarda, dergi ve gazetelerde kalan pek çok yapıtını edebiyatımıza kazandırdı. Everest Yayınları’ndan çıkan ‘Unutulmuş Öyküler’ yazarın gazete ve dergilerde unutulan öykülerini içeriyor. » 16 yılda neler yaptınız Orhan Kemal için? Öncelikle Orhan Kemal Müzesi’ni açtık. Ayrıca babamın yazı dünyasındaki izlerini takip ederek arşivlerde kalmış metinlerini yayınlatmaya başladım. Bunun ilk çalışması ‘Yazmak Doludizgin’ adı altında derlediğim şiir ve günlükleriydi. Ardından diğerleri sırayla geldi. “Abdülkadir Kemali Bey’in Anıları”, ‘Toksöz 1924’, ‘Önemli Not’, ‘Zamana Karşı Orhan Kemal’, ‘Sessizlerin Sesi’, Ahmet Ümit ile Kültür Bakanlığı için beraber hazırladığımız ‘Orhan Kemal’, ‘Bilinmeyen Senaryolar’, ‘Orhan Kemal Soruyor’ ve ‘Unutulmuş Öyküler’. Bunların dışında üç kayıp romanını yayınlattım: ‘Yüz Karası’, ‘Uçurum’ ve ‘Kenarın Dilberi’. Ayrıca üç eserini tiyatroya uyarladım: “Nâzım Hikmet’le 3,5 Yıl”, ‘Arkadaş Islıkları’ ve ‘Tersine Dünya’. Bunların yanı sıra okullarda ve çeşitli belediyelerin etkinliklerinde üstadı anlatıyorum. Televizyon programlarında babamı konuşuyoruz. Elimden gelen çabayı gösteriyorum. » 16 yılda duygusal anlamda yaşadığınız değişimlerden söz eder misiniz? Babamı 13 yaşımda kaybettim. Ona soracağım çok şey vardı ama soramadım. Ta ki 2000’de müzesini açıncaya kadar. Sadece müze açmadım, bu geçen sürede onun hayatının içinde yaşadım. Mücadelesine ve ailesine olan sevgisine tanıklık ettim. Edebiyat yolculuğundaki üretkenliğine hayran kaldım. En basit okunabilen metinlerinde bile insan sevgisinin daima en yüksek seviyede olduğunu gördüm. Bunların hepsi bende hem Orhan Kemal kavramını hem de insan sevgisini geliştirdi. » ‘Unutulmuş Öyküler’ diyorsunuz çalışmanıza. Bu öykülerin kitaplaşmaması yazarımızın bilinçli bir tercihi olabilir mi? Mücadele insanları yenilik ve bir idealin peşinde ömür tüketirler. Çalışmak, üretmek onların karakteridir. Yaptıkları insanlığa adanmışlıktır. Yazar, yazdığı eserlerindeki sosyal, çağdaş, toplumcu mesajlarla bunun en iyisini yapmak için uğraş verir. Bu çaba öyle bir noktaya gelir ki yazılanlar arşivlerde yer alır ama sanatçı üretmeye daha çok aydınlık saçmaya devam eder. Bu durumda daha önce yazdıklarına dönüp bakmaya vakti yoktur. Toplumu aydınlatmak, sosyal sorunlara çözüm üretmek onun en önemli meselesi olmuştur ve daima yazar. Yazdıklarına dönüp bakmaz. Her gün kendini aşmakta, yeni eserler yeni düşünceler üretmektedir. Üstadın durumu da böyle. Burada araştırmacı olarak bana görev düşüyor. » Geçmişte edebiyat her zaman revaçta, yazarımız da geçinmek için bulabildiği her fırsatta yazmak zorundaydı. Yazarak verilen inanılması güç bir var olma savaşı. Gazeteler ve dergilerde sürekli yazdığına tanıklık ettim. 1941’den başlayan 1970’te sona eren bir serüven. Geçim derdi de var, sosyal, politik, toplumsal bir duruş ve kaygı da var. Bireysel zenginlikten çok toplumsal zenginliği, herkesin mutluluğunu isteyen düşünce ve eylem dünyası var. Hem ailenin geçiminin hem düşünsel eyleminin onun yolunu belirleyerek sürekli yazmasına yol açtığını gördüm. Bu mücadele insanının sessiz sedasız yaptığı eylem bunca eserin ortaya çıkmasına vesile olmuş, halkın bilinçlenmesini ve aydınlanmasını sağlamak için her türlü gerici çabaya ve engellemelere rağmen inatla sürdürmüştür. Ama bugün benim çabalarım bir yere kadar etkili olabiliyor. Ayrıca çeşitli belediyelerin vefasızlığı, günü kurtarmak için popülist yaklaşımlarını gördükçe de açıkçası tebessüm ediyorum. » 54 öykü içerinde dikkatiniz çeken temalar ne oldu? Orhan Kemal’in ilk öykülerini ve onların nasıl romanın bölümlerini oluşturduğunu görmek beni çok heyecanlandırdı. Tabii yine küçük insanların öykülerini üstadın o kıvrak kaleminden okumak çok büyük bir zevkti. » Bu çalışmayla, Orhan Kemal’in yazın yaşamıyla ilgili bazı bilgileri de düzeltmemiz gerekecek. Reşit Kemal imzasıyla Yeni Edebiyat dergisinde yayımlanan ‘Bir Genç Münevver’ adlı öyküsünün yayın tarihi 15 Mayıs 1941 olarak gözüküyor. Bunun öncesinde yazmışsa bu kayıtlar elimde yok. Bu nedenle daha önce yazılan ve ispatı olmayan birtakım kayıtlar havada kalıyor. Şayet başka bir araştırmacı da bu tarihin öncesinde yazdığı öyküleri bana iletebilirse seve seve hem bu öyküyü kitaba alır hem de önsözü değiştiririm. Ama benim bulduğum öykü ilk yazılmış öykü özelliğini taşıyor inancındayım. » Orhan Kemal’in düşünceleri ile yazdıkları arasında kalmaması, düşüncelerinden ödün vermemesi sevilmesinin nedenlerinden biri. Onu değerli kılan özellikleri neler? Samimiyeti ve inandırıcı olması. Anlattıkları insanları ilgilendiren temel konular. İnsanların dertleri bitmeyecek. O da önce yazdığı eserler yerel olarak dikkat çekmiş, sonra hepsi evrensel boyuta taşınarak yabancı ülkelerin kitapseverleri de bunları beğenerek yazarımızı değerli kılmış. Yüreğinde merhamet taşıyan yazarın insanlığa miras bıraktığı bu eserler uzun yıllar okuyucuyla buluşacak, değerine daha fazla değer katacak ve sevilmeye devam edecektir.  Zekasına şapka çıkarılacak 5 Ah Muhsin Ünlü şiiri
Ah Muhsin Ünlü bugüne kadar karşılaşılan en eğlenceli şairlerden biri… Şiirlerinin farklı yapısı bir yandan sizi tepe taklak ederken bir yandan kahkahalara boğulmanıza bir yandan zekâsına şapka çıkarmanıza vesile oluyor. İşte o çok sevilen şiirlerinden 5 tanesi…  KARICIĞIM BANA EROİN KOYA Rabbim şimdi bir polisi tutuklar gibi Değişik bir hayvan tıkanıyor göğüslerimde Menşei cam çocukların haysiyetiyle Pasiflora anlamında tiren koşayım. Koşayım filmlerin ismi bu olsun Şehre laciverd bir ceket gibi yakışsın yağmur Rabbim gör Rabbim duy Rabbim bağışla Rabbim kızın annesi bankada memur. Sol yanlarım cumartesi küle çalışsın Mason teşkilatlara çarpsın bisiklet Titreyeyim muştalara sapayım kopkor Rabbim kız okula geliyor, Yaşasın Cumhuriyet! İşte yeniden gür bir kapsül sürçsün eşikte Al sakallı bir kelebek başlasın bitsin Bu kestiğim son kardeşim surları sökün Hayır Judas düğünüme gelmeyeceksin! Semerkandı denetleyen bir dedektif mor Yar göğsüne salmadığım şu pürüz sicim Sakis dahi peşindedir bir Kur’an’ım vor Eh onu da siyah kotumla giyeyim Rabbim! Rabbim o tarz bir tiyatro gelsin bu şehre Haddinden fazla mermi kuvözden seksin Rabbim Rabbim ben de sordum sarı çiçeğe Ah beni de şu direğe bağlayın gitsin! İşte şimdi kör bir masat yorumluyorum Ham meçlere seyrediyor göz bebeklerim Öğrettiğin tirenlerle baştan çıkayım Lübabeyim Lübabesin Lübabe Rabbim!  LAL, GÜL, DÖL ‘ve damarlarımda akan toprak’ Bir sırrı vaktinden önce saklayıvermişim Cümle coğrafya ve dahi dağları sıkıntı basmış. Ben artık sürekli hançerlenirim İki tiren öpüştü mü kondüktör yanar? Ah sen bana bakma tiyatrolarımı taşra tertibler Benim anlattıklarımla biraz heterodoks kaçabilir sevgilim Yani hükmetsene aksine ki, bir bin yıl sırtımızda paklanmayacak Ve Allah’ın İsa isminde bir sevgilisi yok! Evet bugünlerde biraz siyaset ehli çocuklar olduk Mesela bundan böyle senin adın Petrus olsun sevgilim Ki bir ağaca teşekkür etmek için davranıyorum da bazen Oluk oluk pantolonlar devriliyor kanatlarıma Ve şimdi ben sevgilim Sana beyaz renginde çoraplar temizliyorum ağlayarak. Ve lal ve gül ve döl, ‘ve damarlarımda akan toprak’ Ve sonra eczama saplanan o tersinden lunapark O kült, o hırkalar Ah nasıl da lezzetli asalar birikiyor kirpiklerimde Ve kooperatifler boyu gül koklayan beynelmilel Varakalar! Gidişini başka türlü açıklayamıyorum…  KABLO Gidiyorum bu Bir kaplanın işlek kısımlarını çok yüksek seviyede tahlil de eder. Oksijen körükten ayrı tutulur padişah Yüzüğündeki zehri hatırlar Anne çöker iş gücü Tartışmasız mescid kor. Ah aşk! Bir topluluğun fotoğraf çekildikten sonra Dağıldığı An.  YAŞASIN! NE KADAR DA İDEOLOJİK YAKLAŞIYORUZ BİRBİRİMİZE Bazen çok korkuyorum. Ama bu; aslanlarımı açıklamama engel olmuyor Çünkü fena halde yaraşıyor birbirine gece ve balta Ve anneciğim derdi vardı neyin altına giysen olur bir siyah pantolonum şimdi gibi ay! Tekhnem dolu müfsidle! Bu da caddelerden derviş dervişegelmeme mâni değildir Yolları ay bastı mı lambalara koşuyorum ya, bundan Bunun için kent nesnesi o bıçakla bakunin’di deştiğim Ki ben devletin taş kestiğini en baştan bilirdim İsa’yı polise doğru Lttuğum zaman. Ellerini el olarak tutmak istiyor ellerim De ki bunun kaburgamdaki kiliseyle ilgisi yok değildir Zaten en az on iki kişiden biri haindir Ama gözlerimi öyle yırtma annem ilkokul öğretmeniydi benim! Sokaklara çıkıyorum sonra kedilerden görüyorum gazinolardan İnanmazsın bir taşra kurmuşlar aynı bize bakıyor Bir yanım Asaf Halet söylüyor diğer yanım fabrika Bir şiiri birkaç kalemle yazmak lazımdır geliyor bana Bugün yepyeni bir imparatorluk öğreniyorum Ekmeğin ağırlığından da yeni bir imparatorluk Örneğin gül dönüyor bir beygiri tasfiye ediyor şair Arabca Akdeniz diyor ben Aynadan dönüyorum ayna Benden dönmüyor.  BEN BU ÇAĞDAN BİR KERE DE ŞEREFİMLE GEÇECEĞİM LAZIM GELEN GÜLLERİ GÖĞSÜME GÖMMÜŞTÜM BİRLEŞMEMİZ RADİKAL OLACAK BEN KAN VERECEĞİM BUNU DAHA ÇOK KÜÇÜKKEN BİR FİLMDE GÖRMÜŞTÜM! Ah laikse aşkımız elbet biter bir kışbaharyaz günü Gözlerin uçurumlar kaydeder avuçlarıma Bir çınar gövdesini bir hamle daha yayar Üç içbükey komodin silah çeker vurulur Sen gidersin denklem düşer ben aşk olduğumu ağlarım Bir kelebek konduğu yerde bir mayın olduğunu anlar. Ben dünyaya karşı “durmak” ile meşhurum Olma! Yokluğun dudağıma laciverd lavlar bırakır Nasıl çekip gitmiş bir şaman Çekip gitmiş bir şaman değilse en çok Benim gibi sonsuz bir at Hiç koşmuyorken de attır! Biliyorum lir sızmıyor yanaklarımdan Ve yüzümde şeyh çıldırtan yarıklar da yok Annem beni hep çok sevdi kız gördüm mü ağlıyorum Modern bir alışkanlıktır ölmek, seni doğasıya seviyorum BEN SANA DÜZENLİ OLARAK TELEFON EDİYORUM! Vincit omnia veritas! Belki inanmayacaksın ama ben bu şiiri ellerimle yazıyorum sevgilim Çünkü benim gömdüğüm kızlar ara sıra boğulur Ve laik aşk çarpık toplumlaştırır, doğurma ne olur. Sirk deseler tek hırkam var, çatışmada bıraktım Şimdi gidip Beckett okuyacağım, beni de seyret Tanrım! Öfkemi devletle bir toprağa gömüyorum Aklımsa çamura saplandı saplanacak Şems çeker çıkarır kitabı havuzdan; kuru Ertan, alsana şu tüfeği duvardan benim ellerim ıslak. KitapEki.com Hüsnü Arkan ve Erkan Oğur, Tahir Elçi için söyledi: Tutuşsun
Gaye Su Akyol’dan yeni video serisi: İnleyen Nağmeler
Bavul Dergi Şubat ayına Turgut Uyar'la "merhaba" diyor
Yalnız Sanat dergisinin yeni sayısı “Dert” dosyasıyla yayımlandı
Yalnız Sanat şiir-edebiyat-sanat dergisinin yeni sayısı “Dert” dosyasıyla yayımlandı. Derginin bu sayısının dosya konusu DERT. Türk Edebiyatı içerisinde şairlerce çokça kullanılmış olan Dert kavramı hakkında henüz literatüre geçmiş bir kaynak bulunmamaktaydı. Yalnız Sanat, yeni sayısında ilk defa Dert konusuna parmak basıyor. Dosya içerisinde “Attar’ın Şiirinde Dert Kavramı (Yusuf Nikruz/İsmail Söylemez)”, “Bir Rehber Olarak Dert (Mehmet Yılmaz)”, “Dert ve Melankoli Ayrımı Üzerine (Murat Kuruş)”, “Şairin Derdi (Mehmet Kara)”, “Fuzuli’nin Türkçe Divan’ında Ehl-i Derdin Halleri (Toprak Karat)” gibi yazıların yanı sıra Gaziantep Rifai Dergâhı Şeyhi Mahmud Nedim Aysoy ile “Tasavvuf Istılahında Dert Mevzuu Üzerine” bir mülakat gerçekleştirilmiş. Dergide ayrıca Romano Guardini, Goethe, Mevlana, Sohrab Sipehri gibi isimlerden çeviriler mevcut. Şiirleriyle Mehmet Kara, İsmail Söylemez, Murat Kuruş, Erdal Kaya, Onur Dölek gibi isimlerin yer aldığı dergiye Güler Kalem, Erdal Kaya, Samet Karamansür ve Ayşe Hasen ise öykü ve yazılarıyla katkı sağlamışlar. Dergide ayrıca şair İsmail Söylemez ile gerçekleştirilmiş bir söyleşi de mevcut. İletişim:  yalnizsanat@gmail.com 0505 293 7576 Kaynak: Edebiyathaber.net Mark Twain’in yeni bir öyküsü bulundu
Sabit Fikir’in The Guardian’a dayandırdığı habere göre, Huckleberry Finn’in yaratıcısı Mark Twain‘in daha önce hiçbir yerde yayımlanmamış bir öyküsü ortaya çıkarıldı. Twain’in kendi çocuklarına anlatmak üzere birçok masal ve öykü kaleme aldığı bilinse de yeni keşfedilen The Purloining of Prince Oleomargarine dışındakiler ne yazık ki günümüze ulaşamadı. The Purloining of Prince Oleomargarine Twain’in 1879 yılında, Paris’te kendi kızına anlattığı bir öyküye ilişkin el yazısı notlarına dayanıyor. Hikayede hayvanlarla konuşabilen bir oğlan çocuğunun, hayvanların da yardımıyla kaçırılmış bir prensi kurtarmaya çalışması anlatılıyor. Bugüne dek kayıp olan hikaye yazar Philip Stead tarafından tamamlandı ve illüstratör Eric Stead tarafından resimlendi. Random House’un çocuk kitapları direktörü Frances Gilbert ise bu yeni Mark Twain öyküsüne ilişkin heyecanını şu sözlerle belirtiyor: “Yeni bir Mark Twain öyküsü yayınlamak inanılmaz bir edebiyat olayı. Yayınlanmamış olan öyküyü elime ilk aldığımda onu ellerimin arasında tuttuğuma inanamadım.” The Purloining of Prince Oleomargarine, 28 Eylül 2017’de, Mark Twain’in ilk kitabı olan Jim Smiley ve Zıplayan Kurbağa ve Diğer Öyküler’in 1867’de yapılan ilk baskısının 150. yılında okurlarla buluşacak. ABD'li oyuncu Shia LaBeouf Trump protestosunda gözaltına alındı
İlhan İrem ve Harun Tekin referandum kararlarını açıkladı
Mor ve Ötesi’nin solisti Harun Tekin ve sanatçı İlhan İrem, başkanlık anayasası referandumunda kullanacakları oyun 'hayır' olduğunu sosyal paylaşım sitesi Twitter'dan açıkladı. İlhan İrem Twitter’dan yaptığı açıklamada, “Laik, demokratik, özgür ve bağımsız Atatürk Cumhuriyeti için; Başkanlık Anayasasına hayır” ifadelerini kullandı. Laik, demokratik, özgür ve bağımsız Atatürk Cumhuriyeti için; Başkanlık Anayasasına #HAYIRpic.twitter.com/N7DMMnVHmA Harun Tekin ise Twitter'dan yaptığı açıklamada şu ifadeleri kullandı: "Hakikaten bir soru sorulduysa, cevap hakikaten halktan bekleniyorsa ve çıkacak sonuç herkes için kritikse, özgürce tartışabilmek ilk şarttır. Derdi gerçekten daha adil, daha iyi yönetilen ve daha huzurlu bir ülke olan herkes, bu teklifin özgürce tartışılmasına destek vermelidir. Değişiklik teklifi dikkatlice okunursa, bu teklifin iktidarı, muhalefetiyle herkes için büyük tuzaklar içerdiği açıkça görülür. Özetle: aceleyle getirildi, itirazlar hiç dikkate alınmadı. Kim olduğu hiç fark etmez, bir kişiye bu kadar güç ve yetki verilmemeli. Hayır." hakikaten bir soru sorulduysa,cevap hakikaten halktan bekleniyorsa ve çıkacak sonuç herkes için kritikse, özgürce tartışabilmek ilk şarttır. derdi gerçekten daha adil, daha iyi yönetilen ve daha huzurlu bir ülke olan herkes, bu teklifin özgürce tartışılmasına destek vermelidir. değişiklik teklifi dikkatlice okunursa, bu teklifin iktidarı, muhalefetiyle herkes için büyük tuzaklar içerdiği açıkça görülür. özetle: aceleyle getirildi, itirazlar hiç dikkate alınmadı. kim olduğu hiç fark etmez, bir kişiye bu kadar güç ve yetki verilmemeli. #hayır  Beddreddin’in ölüsü
Yıl 823’tü, çocuklar... Hünkâr’ın iradesi ve İranlı Molla Said’in fetvasıyla Simavne Kadısı Oğlu Şeyh Bedreddin’i ağaca asmıştılar. Gecenin geç ve yıldızsız bir saatiydi. Yavaş sesle, korkarak yapılan bir ihanet konuşması gibi yağmur çiseliyor. Ağacın kalın ve yapraksız bir dalında sallanan 79 yaşındaki Bedreddin’in çırılçıplak ölüsü ıslanıyordu. Dermansız, ince kolunun ucunda bembeyaz bir ışık külçesi gibi yanan sağ eli, bir bakırcı dükkânının kapalı kepenklerine yukardan dokunacak, kepenkleri açıp dükkânın bakır kızıltılarıyla dolu karanlığını aydınlatacak gibiydi. Simavne Kadısı Oğlu Bedreddin’in bu sağ eli, naralar, aç çocuk çığlıkları, at kişnemeleri, zincir ve kırbaç sesleriyle dolu havaların içinde, göz alabildiğine sınırsız, dalgaları köpürmüş serin bir deniz pırıltısıyla dolaşmıştı, çocuklar... O “Varidat”ı bu eliyle yazdıydı. Suların, toprakların ve yemişlerin, din, ırk ayrılığı gözetmeksizin, yeryüzünü işleyenlerin müşterek mülkü olduğunu söyledi. Anadolu ve Karaorman köylüleri yeryüzünün yemişlerini bu elin açtığı kardeş sofrasında yemek için, o güne dek işitilmemiş bir kavga türküsünün sevinciyle ayaklandılar. Devrin sultanı, sırma cepkenli, al atlas külahlı ordularından birinin başına şehzadelerinden birini geçirip onların üstüne gönderdi. Şehzade’yi yendiler... Bedreddin, sultanın özüyle savaşmak için, Rumeli’ye geçti... Karaorman’da ihtilal ordusunun çadırlarını kurdu. Çarpışma olmadı fakat. İhtilal çadırlarının sıcaklığına dost gibi sığınan hünkâr uşakları, bir gecenin karanlığıyla anlaşarak Simavneli’yi kaçırdılar. Edirne’ye getirdiler. O vakit, dünyasının en büyük bilgini, sınırsız toprağın, işleyen kolun, duyan yüreğin şeyhi, ihtilalin dev adamı, dinsiz Bedreddin; kendisinin idamını isteyen Molla Said’in hattı talik ile yazılmış fetvasını, gözlerinde yenilmemiş bir pırıltı, işte bu sağ eliyle imzaladıydı, çocuklar... Gece... Yağmur çiseliyor... Simavne Kadısı Oğlu Bedreddin’in çırılçıplak ölüsü, kepenkleri inik, yüzleri elleriyle kapanmış analar gibi dilsiz Edirne esnaf çarşısında, yapraksız bir ağacın dalından sallanıyordu. Köşeden üç adam belirdi. Birisinin yedeğinde kır bir at vardı. Eğersiz bir at... Bedreddin’in asıldığı ağacın altına geldiler... Soldaki pabuçlarını çıkardı ve Sakızlı bir gemicinin ustalığıyla ağaca tırmandı. Aşağıda kalanlar kollarını açıp beklediler. Ağaca çıkan adam, Bedreddin’in uzun ak sakalı altından ince boynuna bir yılan çevikliğiyle sarılmış olan ıslak, sabunlu ipin düğümünü kesmeye başladı. Bıçağın ucu birdenbire ipten kaydı ve ölünün uzamış boynuna saplandı. kan çıktı. İpi kesmekte olan adam sapsarı oldu. Sonra eğildi, yarayı öptü, doğruldu, bıçağı aşağı attı ve yarısından çoğu kesilen düğümü elleriyle açarak uyuyan oğlunu anasının kollarına bırakan bir baba sevgisiyle Bedreddin’in ölüsünü aşağıda bekleyenlerin kucaklarına teslim etti. Onlar, çığlak ölüyü çıplak atın üstüne koydular. Ağaca çıkan aşağı indi ve bu üç kişiden en genci, çıplak ölüyü taşıyan atı yedeğinde çekerek, çiseleyen yağmurla ıslanmış gecenin içinde kayboldu... (Nâzım Hikmet/Resimli Her şey dergisi, 9 ikinci Teşrin 1935 - Hikâyeler, Adam Yayınları) Nâzım bu satırları yazalı seksen iki yıl, benim de bu satırları okuduğum yılların üstünden çok mevsimler geçti. Ve dünya ve memleket hünkâr uşaklarının karanlığından çıkamadı... Şiirim toplumcu gerçekçi anlayışla uyum içinde
CELAL KARACA »‘Şehirden Bir Nisan’ üzerine konuşmaya geçmeden önce içinde bulunduğumuz süreçte şiirin durumunu değerlendirebilir misiniz? Üretim açısından şiir sanatıyla ilgili bir sorun olduğunu düşünmüyorum. Yazılan şiirin basımı, dağıtımı ve tanıtımıyla ilgili birçok sorunun varlığı ise bir gerçek. Aslında Türkiye’de şu dönemde çok güzel şiirler yazılıyor. Şairler bir taraftan üretimlerinin sanatsal sürecini tamamlamak isterken diğer taraftan da ürettiklerinin yayın alanında karşılaşacağı sorunlarla meşgul durumdalar. »Son kitabınız ‘Şehirden Bir Nisan’a gelene dek şiirinizin geçirdiği aşamalardan söz eder misiniz? Benim serüvenim 1988’de yayımlanan ‘Türküler Kimin İçin’ kitabımla başladı. Ardından ‘Bir Firariyse Umut’(1992) geldi. Bu iki kitabımda da 12 Eylül’e ait toplumsal yaşamın siyasal- politik içerikli bireysel duygularının ön planda olduğunu söyleyebilirim. Sırasıyla, ‘Yurtsuz Sevda’, ‘Öteki Zaman’, ‘Dev Adımları Vardı Gitmenin’ adlı kitaplarımda yeni bir insanlık düzeni, yeni bir ülke, yeni bir dünya sistemi ana ekseninde şiirim tabii ki teknik bakımdan gelişmekle birlikte tematik olarak da zenginleşti. ‘Şehirden Bir Nisan’ ise iç yaşantıların dış dünya ile kesiştiği- ya da çeliştiği demeliyim belki de- alanda boy veren duygu, hayal ve düşünceler üzerine kurulmuş bir kitap. »Adınız toplumcu gerçekçi şairler arasında geçiyor. Şiirinizin bu akıma uygun olduğunu düşünüyor musunuz? Bu akımın en temel özelliği, şiirde sınıfsal çelişkilerin yansıtılmasıdır. Şiirin serbest nazma dayanması ve halk dilini temel alması da bu anlayışın temel belirleyenlerindendir. Tarihini anlatmak uzun sürer. Ama ülkemizde toplumcu gerçekçi edebiyat anlayışının öncüsü tabii ki Nâzım Hikmet’tir. Benim şiirimin bu akımın klasik haline bire bir uyduğunu söyleyemem. »Ben özellikle bu konunun açılması taraftarıyım. Toplumsal kaygıların ön planda tutulması bakımından benim şiirim toplumcu gerçekçi anlayışla uyum içindedir. İmgeye, anlamı açıklayıcı bir işlev yüklemem bakımından da böyledir. Şiir dilinin anlamlı, anlaşılır olması bakımından ve serbest nazma dayanması bakımından da. Fakat sorun bunlarla da hallolmuyor ki… »Peki, ödüller almış bir şair olarak ödüllerin bugünkü durumuyla ilgili neler söylemek istersiniz. Değişik derecelerde ama her biri diğerini tamamlayan üç tane çok değerli ödül aldım. İlk ödülüm ‘Övgüye Değer Ödülü’ oldu. Fakat bu ödülün benim için ne denli büyük bir anlama, nasıl bir moral değere sahip olduğunu inanın anlatamam. Hasan Ali Yücel Şiir Ödülü’nün jürisi tarafından ikincilik ödülüne değer görüldüm. Birincilik ödülünü ise 2009’da aldım. Ruşen Hakkı adına düzenlenen 7. Ulusal Şiir Yarışması Ödülü’ydü bu. O akşam jüri üyelerinden biri bana, yarışmanın objektif şartlarda gerçekleştiğini anlatmak için sanırım, yarışmaya katılan bir arkadaşının değil de benim dosyama oy verdiğini söyledi. Ödüller ne denli itibar yitirmiş olursa olsun gerçek değerlerini koruyan ödüllerin bazı koyaklarda, kıyılarda, kimsenin aklına gelmeyen ücralarda var olduğuna inanıyorum. Ve kirlenmemiş bir ödül kurumunun sanatın her dalı için çok önemli olduğuna inanıyorum. Al gülüm ver gülüm tarzı ödülleri zaten herkes biliyor ve hiç kimse onlara itibar etmiyor. Asıl önemli olan duyarlığın yazıcısı olan şairlerin bu tür ilişkiler içinde yer almamasıdır. »Ve diyorum ki yeni çalışmalarınız? Yeni bir şiir kitabım var, adını bile koydum: Yüzün Yurdumdur. Ayrıca bir yayınevine teslim ettiğim şairlerle ilgili bir tahlil ve analiz çalışmam var. Onun da adı belli: Pelerinsiz Bulutlar/ 46 Şair ve Diğerleri. Müzikte Youtube’un gücünün farkına varın
Müzisyen ve grupların Youtube’daki aktif kanallara sahip olmasının nasıl bir şart olduğunu yazdım. En azından bu isimlerin büyük kitlelere oynamasında önemli rol oynuyor bu kanallar. Çok büyük ve genç bir kitleye yayılma potansiyeline sahip oluyorsunuz. İhtiyacınız olan tek ekipman ise orta halliden daha iyi çekim yapabilen bir telefon. Demo kayıtlarınız, stüdyo günlükleriniz, miks aşamaları ve belki grup muhabbetleri, yorumları cevapladığınız seanslar gayet işinize yarayabilir grubunuz albüm aşamasına geldiğinde. Ya da konserleriniz için kemik bir kitleye sahip olabilirsiniz. Sadece Youtube kanalınız çoğu şey için yeterli değil ama yardımcı olacaktır. Yurtdışında bunun mükemmel örnekleri var. Mesela Ten Second Songs kanalının sahibi Anthony Vincent videoları milyonlar izlenen bir vokalist. Kanalında çok izlendikten sonra videolarında kişisel müzik grubunu Set The Charge’ı paylaşıp dünyaya tanıttı. Rob Scallon da ukuleleyle death metal çalarak, banjoyla Metallica coverladığı çeşitli ilginç gitar videoları çekerek ünlendi. The Scene Is Dead grubuna buradan destek atıyor.. Memleket boş durmuyor Bizde de uyanma vakti geldi diyenler var elbette. Murder King’in gitaristi Fırat Öz, uzun süredir Killing ve Murder King gruplarının konserlerinde çektiği videoları kanalına yüklüyor. Bunun yanında dövme yaptırdığı videolarını da kanalda görmek mümkün. Fırat son haftalarda hiçbir grubunda albümlerde yer almamış şarkılarını yayınlanabilir hale getirip kanalına yükledi. ‘Kambur’, ‘Uzak’ ve ‘Sürgün’ adlı bu parçalar gerçekten çok güzel. Yerli ya da yabancı pek çok sıradan metal grubunun 4 şarkıda kullanacağı riff fikirlerini tek şarkıda yer veren Fırat gerçekten iyi iş yapıyor. Mekanik grubundan tanıdığımız Caner Öner’i de unutmuyoruz. Kendi kanalını açtı ve son haftalarda hem motosiklet hem de müzikle ilgili içerikler üretiyor. Hem bas gitarıyla cover yapıyor hem de kendi şarkılarını yüklüyor. Kanal yeni fakat böyle giderse bas gitaristlerin uğrak noktası halini alır. Kömürün suyunu sıkan roman: Cesurlara Davet
ÜMİT MUTLU Bazen, üstüne saatlerce konuşabileceğiniz bir konuya bile bir türlü giriş yapamazsınız. Bazen en hâkim olduğunuz cümlelere bakınca bile yabancılık çekersiniz. Bazen de bir kitap okursunuz; onu güzelce anlarsınız, kemiklerinizde hissedersiniz; çekiç-örs ve üzenginizde titreştirir, hatta göz perdelerinizin gerisinde geniş-ekranlı bir film gibi izlersiniz. Ama onu bir türlü ifade edemezsiniz. İşte ‘Cesurlara Davet’, tam da o kitaplardan biri. ••• Dorothee Elmiger, İsviçreli genç bir kadın yazar. Siyaset bilimi okumuş, yazarlık dersleri almış ve oturup yazmış. Siyasi eğitimi, yayımlanan iki romanından ilki olan bu kitaba da bir hayli yansımış. Zira nerede, ne zaman ve nasıl olduğunu tam olarak bilemediğimiz bir mecranın içinde bile, siyasetin insan iletişiminin odağında olduğunu vurgulamayı başarmış. Daha ilk sayfadan itibaren. Bu nerede-ne-zaman-ve-nasılsızlık, kitabın temel ögelerinden biri aslında. Meçhul bir arazinin altındaki kömür madeni, yıllardır için için yanmaya devam ediyor. O topraklar üzerinde yaşayan neredeyse kimse kalmamış; yalnızca -uzun zamandır kömür işletmelerine bağlı olarak çalışan- polis teşkilatı, komiser beyin iki kızı -aynı zamanda kitabımızın başkahramanları olan- Margarete ve Fritzi, birkaç kişi, birkaç garip komşu. Geriye kalan her şey nihai bir hiçlik; ölümcül bir sessizlik ve verimsizlik. Fakat bu, neredeyse hiçlik içindeki topraklarda bile, bitmek bilmeyen bir iktidar mücadelesi var. Ve iktidarın, hükmetmeyi sürdürebilmek için yaptığı en önemli şeyi, buradaki ufak çaplı iktidar da yapıyor: Geçmişi yok ediyor. Kız kardeşlerin daktilo başında olanı Margarete de bundan dem vuruyor: “Bazı şeyler bize söylenmedi! Yapayalnız beklemeye bırakıldık. Olaylar bizden gizlendi. Tüm çabalarla dalga geçildi. Annelerimizin ne iş yaptığından bahsedilmedi. Kendi kendimize yetinmemiz emredildi. Sahte bir güven duygusuyla uyuşturulduk. Sonra da onun kaybolması korkusuyla tehdit edildik. Özgürlükle gözümüz boyandı. Kimse bize kıtlığı anlatmadı. Geçen yüzyılların karanlığıyla baş başa bırakıldık. Sakinleşelim diye kulağımıza çalınan tek tük hadiseyle avutulduk. Şiddeti azaltmanın yolları üzerimizde denendi. Üstümüzden polis atlarıyla geçip gidildi.” (45) Çünkü geçmişi yok etmek, buna yarar. Bugün bile sistematik bir biçimde yürütülen tarih yokedimi, her şeyin havada kalmasını sağlayıp karmaşaya yol açar. İnsanların altından tarihi çekip almak, tarih atlası olmadan tarih öğrenmeye benzer. Tıpkı ‘Bin Dokuz Yüz Seksen Dört’ romanındaki, eski gazete haberlerini bile durmaksızın değiştiren bakanlık gibi; her şeyi sürekli karıştırırsanız, her şey eşit seviyeye gelir ve anlamını yitirir. Peki ne yapmak gerek? Neyi, nasıl yapmak gerek? Öğrenilmiş çaresizliğimizin içinde, salt kendi yaşamlarımızı iyi geçirmeye yeltenerek, tüketimin esareti altında etrafımıza katı bir duvar örerek, apolitik bir hayat mı sürmek gerek? Yoksa harekete geçip yollara mı düşmek gerek? Margarete’ye göre, bunun da cevabı net: “Rahatız. Ama yine de, omuzlarımızı boğazımıza doğru çekip çenelerimizi titreten bir his var içimizde. Birazdan sesimizi yükseltmek isteğiyle dolacağız. Bu hissi yasaklamalı mıydık yoksa? Bizi güçten mi düşürür bu? Hayır! Muhtemelen, bir sorumluluk yaratıyor bu!” (31) Evet! Büyük bir sorumluluk yaratıyor bu! Hem de herkes için. Ve bu yüzden kitap da, tüm cesurları davet ediyor, düzeni değiştirmeye, eski olanla barışıp ‘doğru’ bir yeni inşa etmeye; korkmadan, özgürce ve insanca yaşayabilmek için. ••• Elmiger, romanı boyunca bir arayış ve yol hikâyesi de anlatıyor. Kız kardeşler yalnızca geçmişlerini değil, geçmişe ait (olduğunu sandıkları) bir nehri arıyorlar: Buenaventura Nehri. Bu nehrin varlığı, gerçek bir söylence; olup olmadığı bilinmiyor. Ve Elmiger kitap boyunca yalnızca bu rivayetten değil; Goethe’den Hemingway’e kadar birçok yazardan, hatta Butch Cassidy ve Sundance Kid gibi efsanevi suçlulardan bile besleniyor. Genç yazar, romanını zenginleştirecek her türlü cevhere açık; ve belli ki kelimelerini de, yüzyılların baskısına dayanamayarak elmasa dönüşmüş kömür parçalarından seçiyor. Basit olanı yazmanın zorluğunun da farkında. Kitaptaki ayrıksı bölümler ve parçalanmış anlatı yapısı da; yaratılan bu karanlık, çaresiz ama her şeye rağmen ümit dolu atmosferi destekliyor. Metnin çok hacimli olmaması da ayrı bir olgu tabii; sanki Elmiger, gözüne çarpan ve fazla gibi gördüğü her harfi bile atarak yontmuş kitabını. ‘Cesurlara Davet’, edebiyatta yeniliğe ve deneyselliğe açık okurlar için biçilmiş bir kaftan gibi. Üstlerine otursun diye, her türlü dikiş tekniği denenmiş. İlmek ilmek örülürken de, samimiyetinden hiçbir şey kaybetmemiş. Kısacası, okunmak için can atan bir kitap bu. Tarihi ‘Aşağıdan’ okumak
İREM YILDIZ Ne gördüğünüz, nereden baktığınıza bağlıdır çoğu zaman. Eğer hakiki bir resim çizmek istiyorsanız, hele de yalanları ve yanlışları düzeltme hedefiniz varsa açınızı gerçekten dikkatle seçmeniz gerekir. Aşağıdan, 28 Şubat üzerinden yükselen siyasal gücü ve toplumsal gerçeği ele alan tam da böyle bir roman. Hüseyin Edemir, önce nerden ve nasıl bakacağına karar vermiş. Sonra da muhteşem bir yapıt çıkarmış. Bazı eleştirilebilir hususlarla birlikte yazar, dili, üslubu ve anlatımı ile gerçek bir edebi eser yaratmayı başarmış. Konu ve kurgu açısından da Edemir’in hakkını teslim etmek lazım: Modern Türkiye insanın sancısını yaşadığı sorunları ele alıp temelden sorgulamalar yaparak iştahla okunabilir bir romanla sunmuş. 1981 Ardahan doğumlu Hüseyin Edemir, lisans düzeyinde felsefe ve tarih eğitimi görmüş ve ODTÜ’deki yüksek lisans eğitimine devam ederken 2010’da tutuklanıp 2 seneye yakın bir süre hapishanede kalmış. Yazarın 2015’te Notabene Yayınları’ndan C-84 adında bir romanı yayımlandı. Varlık gibi edebiyat dergilerinde öykülerini okumaya başladığımız Edemir’in ikinci romanı ‘Aşağıdan’ Aralık 2016’da da okurla buluştu. Kitabın adının nerden geldiğiyle ilgili olarak yazara kulak verelim. Bir grup üniversite öğrencisinin bir araya geldiği bir tartışma ortamında romanın başkahramanı Mustafa, söz alır ve şunları söyler: “Aşağıdan tarih anlayışı sınıfsal vurgunun ve ezilenlerin gözünden bakılmasını, bu perspektiften bir yazımın oluşturulmasını savunur. Bizse sınıfsal bakışa ek olarak, mazlum kimlikleri ve toplumsal kesimleri ekleyelim.” Roman bağlamında aşağıdan bakış açısı cümle mazlumlar açısından hayatı yorumlayan, onların seslerine kulak veren ve onların gözleriyle dünyaya bakan bir yöntem olarak tarif edilebilir. Ezbere indirgenmiş mazlum ve mağdur söylemi değil, hayatı anlama ve açıklama yöntemi olarak özetlenebilir. Burada romanla ilgili bir eleştiriyi not düşebiliriz. Aşağıdan’da emek sermaye çelişkisi ve işçi sınıfı yok denilebilecek durumda. Daha çok kimlik ve ideoloji açısından gadre uğrayan insanların hikâyesi ele alınıyor. Elbet bu eleştiri konusu edilemez ancak aşağıdan tarih yazımına atıfla bir bakış açısından edebi bir eser üretme iddiasında olan yazar, hiç değilse konuya dair bir kahraman yaratabilir ya da romanda kahramanlarının dilinden konuyu gündeme alabilirdi. Ne yazık ki; Türkiye’de sınıf oluşumu süreci ve mücadelesinin seyri maalesef göz ardı edilmiş. Aşağıdan, başkarakter Mustafa ve çevresindeki insanların Eylül 1998’deki hayatları, Kürt coğrafyasındaki savaşa dair bir arşivin korunması mücadelesi üzerinden anlatılıyor. Sadece Mustafa’ya odaklanmak yerine, onu temel alarak neredeyse tüm karakterlerin hikâyelerinin sunulması romanı farklı ve etkileyici kılıyor. Yazar, kahramanlar hakkındaki bilgileri ve onların geçmişlerini romanın tamamına yayarak okura aktarıyor. Roman daha başından kapısını hızla açıp sizi içine alıyor ve sonuna kadar merakınızı canlı tutuyor. Karakterler o kadar sahici ki; romanda okuduğunuz değil de sanki hayatınız içinden tanıdığınız birileri. Mustafa’nın arkadaşlarından sosyalist devrimci Ali Haydar ve devrimci Müslüman Müfit birer ütopik karakter olarak karşımıza çıkıyor. Toplumsal meselelere dair çözüm olarak kendi ülkülerini gösterirlerken Barış ise insanın kötü bir canlı türü olduğuna kanaat getirmiş bir distopiktir. Ona göre insan iyi olamaz ve yapabilecek en iyi şey herkesi kısırlaştırarak insan soyunun kurumasını sağlamaktır. Çevresi tarafından sevilen ve etkileyici bir yapıya sahip Mustafa ise bir ateisttir ve sosyalist kimliğine rağmen bazen Barış’a yakın durur. Bazı diyaloglar aşırı uzun olsa da Mustafa’nın bu üç farklı çizgideki karakterler ile yürüttüğü tartışmalar gerçekten ufuk açıcı. Diğer bir karakter Gökhan, 10 yaşında bir çocuktur. Mustafa’nın alt katında oturan seks işçisi Şükriye’nin oğlu olan Gökhan,romanın dikkat çeken karakterlerinden biri ve onun hikâyesi toplumsal bağlamda perdelenmiş bazı meselelerin kavranmasında gerçekten etkileyici bir örnek olarak gösterilebilir. Kürt meselesinin değişik boyutlarının detaylı bir şekilde işlendiği romanda Alevilik ise dolaylı bir konu olarak yer almış. Alevilik genelde sanatsal alanda görmezden gelinmiştir. Bu açıdan Alevi meselesi temelli yazılmamış bir roman olmamasına rağmen, Cafer adlı Alevi bir karakterin varlığı ‘Aşağıdan’ için artı puan olarak yazılabilir. Romanın kadın kahramanları da oldukça ilgi çekici. Gazeteci Burcu, işiyle çelişkiler yaşayan bir aydındır aslında. Burcu, gözaltında kayıplara yönelik bir haberle ilgili Mustafa ile buluştuğunda şunları söyler: “Asıl haber, hakkında haber yapamadığımız veya yalan haber yaptığımız konulardan ibarettir. Çok açık konuşacağım; gazetedeki, televizyondaki insanlar oyuncudur. Oynarlar, parasını alırlar. Bir tiyatrocu rolünden ne kadar etkilenirse onlar da o kadar etkilenir yazdıklarından, konuştuklarından... Bakmayın o hüzünlü öykülere, yürek parçalayan cümlelere. Bir çocuğun ölümü, lüks bir daveti kaçırmalarından daha fazla etkilemez. Bir köyün yanması, bir masumun katledilmesi, bir kadının tecavüze uğraması en fazla birkaç dakikalığına keyiflerini kaçırır.” Mustafa’nın komşusu Şükriye ve kızı Nesine ise seks işçisidir. Roman başlarında pek yer verilmeyen bu karakterler sonra Şükriye’nin ilkokul çağındaki oğlu Gökhan üzerinden anlatılır. Kitabın sonlarında ise Nesibe ile Mustafa’nın yolları kesişir. Bir diğer kadın kahraman İkra, tesettürlü bir kadındır ve 28 Şubat yasaklarından dolayı üniversite eğitimini bırakmıştır. Mustafa ile fakülteden tanışan İkra, hayatın zorlukları karşısında pes etmek üzeredir. Ancak tesadüfler sonucunda kendini bambaşka bir mecrada bulur. Muhtemel ki okuyucuyu en çok şaşırtacak karakter İkra olur. Aşağıdan, bir yeraltı edebiyatı türü değil ancak teknik olarak ve konu olarak radikal sayılabilir. Kulaktan kulağa konuşulan İslamcı kadın, devrimci adam aşkı, seks işçileri, devrimci mücadele, sokak satıcıları, anarşist düşünce, İslami ütopya ve sokak çocukları gibi konuların içe içe başarılı bir şekilde işlenmesi Aşağıdan’ı gerçek anlamda farklı kılıyor. Oldukça tempolu, insanı kuşatan ve okumaya kışkırtan kurgu ve dili ile zamanla başucu kitabına dönüşecek bir roman. Pera’nın marjinal hayaleti
Onu, Asmalımescit’te Refik’in meyhanesinde görürdüm çoğu zaman. Şimdiki değil, eski Refik. Günümüzün o ünlü meyhanesi “Yakup” nerede o zamanlar? Yakup, o günlerde amcası Refik’in yanında garson… Kapıdan girildiğinde, tam karşıda, en dipte bir yuvarlak masa vardı. Edip Cansever, genellikle o masada otururdu. Zaman zaman Hayalet Oğuz da yanında… Bazen de karşı masayı heykeltıraş, güzel insan Gürdal Duyar mekân tutar, eline geçirdiği bir peçete ya da kâğıt parçasına, çoğunlukla tükenmez kalemle uzaktan, meyhane müşterilerinin portrelerini çizerdi. Sonra da gecenin bir vaktinde karanlığa yol alırken, usulca masanın kenarına çizdiği desenleri bırakırdı. Sevgili Duyar, benim de nice böyle portremi çizmiştir benden habersiz, ki hâlâ saklarım. (80’li yılların sonlarına kadar, çevresinde yönetmenler Atıf Yılmaz, Tarık Akan, Zeki Ökten, Şeref Gören, Ali Özgentürk, Erol Özkök, ressam Alaattin Aksoy, film yapımcısı Şeref Gür gibi sinemacılarla zaman zaman benim de katıldığım bir yuvarlak masa da ünlü “Papirüs” bar da vardı. Daha sonra bu sinemacılar, masaları olmasa da “Çiçek Bar”ın dip köşesinde toplanacaklardı.) Refik’teki o yuvarlak masanın bir fotografisi de ressam Komet’in (Gürkan Coşkun) anılarında saklıdır. Komet, özellikle 60’yıllarda ABD’nin 6. Filosu İstanbul’a geldiğinde leylek taklidi yaparak ABD askerlerinin keplerini kapar ve soluğu Refik’te alırdı. Yine böyle bir akşam, elinde bir ABD askerinin kepiyle Refik’ten içeri girdi ve tabii ardından da o zamanın “Furuko” tabir edilen toplum polisleri… Mevsim kış, ben de henüz meyhaneye girmişim ve pardesümü asmak üzereyim. Komet’in telaşlı halini görünce, pardesümü asmadım. Komet, hemen o anda arkama saklandı. Yani bir anlamda Komet’i pardesümün kanatları arasına aldım. Polisler, masaların arasında şöyle bir dolaştıktan sonra çıkıp gitmişlerdi. Peki, nasıl bir insandı Hayalet Oğuz? Bir deri, bir kemik bir adem… Üfürsen yıkılacak gibi… Gözlerini hiç görmedim desem, yalan olmaz. Çünkü gündüzleri Krepen Pasajı’nda, geceleri Asmalımescit’te daima gözünde kapkara gözlüklerle dolaşırdı. “Mutti” adını verdiği Tezer Özlü’nün deyişiyle “Herhalde “kelebek gibi” yürüyüşü ve gece yaşamını çok sevişi nedeniyle ‘Hayalet’ adı takılmıştı ona.”  Alnı açık, saçları dağınık… Koltuğunun altında dergiler, kitaplar… Sezer Duru ile Orhan Duru, birlikte kaleme aldıkları “O’Pera’daki Hayalet” (Yapı Kredi Yayınları) kitabında onun fotografisini şöyle çıkarırlar: “Gerçek adı Oğuz Haluk Alplaçin idi. 1929 yılında doğdu, 17 Eylül 1975’te öldü. Diyarbakırlı bir aileden geliyordu. Babası doktor Kâzım Alplaçin’in, Tevfik Rüştü Aras’ın yakın bir akrabasıyla yaptığı evlilikten dünyaya geldi. Ancak annesi kısa süre sonra babasını terk etti. Oğlunu da bir daha görmedi. Ankara’da Atatürk Lisesi’nden mezun oldu. 1950’li yılların başında hava alanları yapan bir İngiliz şirketinde çalışmaya başladı. 1954 yılında İstanbul’a geldi ve Dolmuş, Tef, Taş gibi mizah dergilerinde yazılar ve şiirler yayımladı. Çeşitli yayınevlerine romanlar çevirerek, senaryolar yazarak yaşamını sürdürdü.” Bilinmeyen bir yönü de zamanın modasına uyarak takma adla bir yığın Mayk Hammer romanı yazmasıydı. En belirgin özelliği ise “bi-mekân”, yani yersiz yurtsuz takımından olması… Metin Eloğlu, askere gidecektir. Bir akşam veda yemeği için Hayalet Oğuz’u Üsküdar’da annesinin evine götürür. Eloğlu, disiplinsiz davranışları yüzünden beş askerlik yaptıktan sonra eve dönüşünde, Hayalet’i dün bırakmış gibi annesinin evinde görecektir. Koltuğunda her zaman kitaplar vardı, ama ne kitaplığı, ne başını sokacak bir evi oldu. Kültürlü, bilgiliydi, toplumsal kalıpların her biçimine karşıydı. Evlenmedi. Hiçbir zaman bir evi, bir adresi de olmadı, bir bavulu bile… Resmi dairelere hiç işi düşmedi. Sırtındaki giysi ile yetindi. Eline para geçince yenisini alır, eskisini atardı. “Her şeyi hiçbir şey, hiçbir şeyi her şey olarak” yaşadı. Hayalet Oğuz’un ölümü üzerine Fethi Naci 02 Temmuz 1995’de şunları yazacaktır: “Hayatımda ilk defa bir cenaze kaldırma işinde fiilen çalıştım. Oğuz 1975 güzünde ölünce, cenazeyi kaldırmak için toplantı yapıp para topladık. (Tezer Özlü’ye göre mezarına sahip çıkacak bir akrabası yoktur. Mezarın tapusu da Sinematek Derneği adına çıkacaktır.) Resmi işlemlerle uğraşmak işini biz yüklendik: Demirtaş Ceyhun ve ben. Oğuz gömüldükten sonra 2300 lira kadar para arttı; Demirtaş Ceyhun’la birlikte o parayı, arkadaş yardımıyla tedavi görebilen, hasta bir şaire verdik. Böylece Oğuz, yaşamının en büyük yardımını ölümünden sonra yapmış oldu.”  • Hayalet Oğuz, bir deri bir kemik olmasına rağmen sözünü esirgemez, bulunduğu topluluklarda kavga çıkarır. Bir gece iri yarı, güçlü kuvvetli ressam Behçet Safa ile kavgaya tutuşur. Behçet Safa, ayaklarından yakadığı gibi Hayalet’i havaya kaldırır ve başını kaldırıma çarpar. Hayalet fenalaşmıştır. O kızgınlıkla ressam Ömer Uluç ve Sezer Tansuğ da Behçet Safa’yı döveceklerdir. • Ferit Edgü, Güzel Sanatlar Akademisi’nde öğrencidir. Yağmurlu bir gün Hayalet, Edgü’nün çalıştığı atölyeye gelir. Üstü başı ıslaktır. Ve “Babıâli’ye gidip yeni çevirimi bir yayınevine satacağım” diyerek akşama getirmek üzere Edgü’nün trençkotunu alır. Edgü bekleyedursun, Hayalet bir buçuk ay sonra ortaya çıkacaktır. Çünkü trençkotu Tophane’de satmış ve aldığı parayla Ankara’ya gitmiştir. • Metin Eloğlu’nun sergisine gitmiş, bir resmi beğenmiştir. Fakat cebinde fazla parası yoktur. Olanı da kaparo olarak bırakır, resmin altına da adını yazdırır. O günden sonra sergiye bir daha uğramayacaktır. Eloğlu, dert yanmaktadır. Hayalet hem parasını ödeyip resmi almamakta, hem de satışını engellemektedir. Eloğlu, bir gün Hayalet’i yakalayacak, “Ulan, resmin parasını getir, al” diyecektir. Hayalet Oğuz, oldukça sakin bir tavırla Eloğlu’nu yanıtlayacaktır: “Alacam, yalnız bekle biraz… Hele resmi asabileceğim bir duvar bulayım.” Milas'ta oda mezar bulundu
Tarihe geçen Kadın Yürüyüşü dövizleri arşivlenecek
21 Ocak’ta gerçekleşen Kadınların Yürüyüşü’nde katılımcıların taşıdıkları yaratıcı dövizleri görmeyen yoktur. Şimdi bu dövizler, bazı kurumlar tarafından arşivleniyor. New York Tarih Derneği (New York Historical Society), Londra’daki Bishopsgate Enstitüsü ve Washington’daki Smithsonian Ulusal Amerikan Tarihi Müzesi (Smithsonian’s National Museum of American History), ABD Başkanı Donald Trump’ın görevi devraldığı günün hemen ertesinde düzenlenen yürüyüşte taşınan döviz ve pankartları topluyor.  Bishopsgate Enstitüsü özel koleksiyonlar ve arşivler yürütücüsü Stefan Dickers, pazartesi günü bir açıklama yaparak Londra’da gerçekleşen yürüyüşten 50 ile 100 civarında fotoğraf, döviz ve broşür topladıklarını söyledi. Önümüzdeki birkaç hafta içerisinde sosyal medya üzerinden yaptıkları çağrıya daha fazla cevap almayı beklediklerini ifade etti. Dövizler, başlangıç tarihi 1800’lere uzanan radikal tarih ve eylemcilik arşivlerinin bir parçası olacak. Dickers “Daha gerçekleştiği gün bunun için bir çağrı gerçekleştirmemiz gerektiğine karar verdik” dedi. “Dövizlerde insanların en çok dert ettiği konuları görüyorsunuz.” New York Tarih Derneği, kolektifler tarafından seçim sonuçlarına cevap olarak üretilen protest sanat eserleriyle birlikte, Washington ve New York’daki yürüyüşlerden yaklaşık 20 adet döviz topladı. Smithsonian Ulusal Amerikan Tarihi Müzesi küratörleri ise, tüm 2016 seçim kampanyasına ait malzemeleri toplamaya çalışıyor. Müze sözcüsünün söylediğine göre, kurumun politik tarih küratörleri hem Trump’ın görevi devraldığı tören boyunca hem de Kadınların Yürüyüşü’nde, politik anı en iyi anlayan objeleri bulmak için dolanıyorlardı. Yürüyüşlerden sonra pek çok protestocu taşıdıkları dövizleri Beyaz Saray’ın ya da New York’taki Trump Tower’ın önündeki yığınlarda bıraktı.  Aşağı yukarı 50 bin kişinin katıldığı tahmin edilen Philadelphia’daki yürüyüş ise, yerel bir organizasyon sayesinde en iyi korunan materyallere sahip. Temple Kütüphaneleri Özel Koleksiyonlar Araştırma Merkezi’nden (Temple Libraries’ Special Collections Research Center) Margery Sly “Philadelphia’daki kadın yürüyüşü şehir tarihinde bir öneme sahip olacak gibi göründü” dedi. “Haftalar önce organizasyon komitesiyle iletişime geçtik ve onları arşivleri olmak istediğimizi söyledik.” Merkez, yürüyüşten sosyal medya paylaşımlarını, organizasyon toplantılarından görüntüleri ve protestocuların taşıdığı yüzden fazla dövizi arşivledi. Stefan Dickers “Arşivciler olarak asıl görevimiz bu malzemenin korunması” dedi. “İnsanların bu malzemeyi sadece 100 yıl sonra değil, gelecek ay da görmelerini istiyoruz ki gelecekte bir eylemcilik modeli olarak kullanılabilsin.” Kaynak: Kültür Servisi Daktilo onarımından koleksiyonerliğe uzanan yaşam öyküsü
Eskişehir'de emekli bankacı 70 yaşındaki Hamdi Yücesoy, biri 125 yıllık 30 daktilodan oluşan koleksiyonunu, onarım yaptığı iş yerinde sergiliyor. Eskişehir'de yaşayan emekli Yücesoy, AA muhabirine yaptığı açıklamada, yaklaşık 5 yıl önce bir arkadaşıyla daktilo bakım ve onarımı yaptıkları bir iş yeri açtığını söyledi. Bankada çalıştığı dönemlerde bütün işleri daktilo ve mekanik hesap makinesiyle yaptıklarını anlatan Yücesoy, özellikle daktiloları çok sevdiğini, bu yüzden makinelerle hala yakından ilgilendiğini aktardı. Çalışmaya başladığında ilk daktilosunun F klavye olduğunu dile getiren Yücesoy,"Dükkanı açtıktan sonra onarımlarını yapmaya başladım ancak zamanla daktilolar benim için bir sevdaya dönüştü. Koleksiyonunu yapmaya karar verdim. Koleksiyonumda genelde 40-50 yıllık daktilolar var. 125 yıllık antika daktiloya da sahibim. Daktiloların klavyeleri kullanım yerine göre çeşitlilik gösterir. Elimde F, Q ve Arapça alfabeli daktilolar bulunuyor. Bankada çalıştığım dönemde ülkemizde genelde F klavyeli daktilolar kullanılırdı. Bilgisayarlarda Q klavyenin kullanılmasıyla, daktilolarda da bu klavyeye geçildi. Ayrıca Q klavye daktilolar çok nadir bulunur. El yazması daktilolar da vardır. Bunları doktorlar eskiden reçete yazmak için kullanırdı. El yazması daktiloları bir de yazarlar kullanıyordu."ifadelerini kullandı. "İlk halini görenler 'uğraşmayın, pert bunlar' diyordu" Yücesoy, koleksiyonunda bulunan daktilolarının bazılarını ücretsiz, bazılarını da belirli ücret karşılığında aldığını söyledi. Satın aldığı daktiloların çoğunun paslanmış halde olduğunu anlatan Yücesoy, "Daktiloların ilk halini görenler 'Uğraşmayın, pert bunlar' diyordu. Çalışıp gerekli tamirleri yaparak daktiloları ilk günkü haline dönüştürdük. Şimdiki halini gördüklerinde hayretler içinde bakıyorlar. İş yerimizi genellikle üniversite öğrencileri ziyaret ediyor. Genç neslin daktilolarla ilgilenmesi bizi ayrıca mutlu ediyor." diye konuştu. Yücesoy, daktiloların geçmişte insan hayatında önemli bir yeri olduğuna işaret ederek insanlığa hizmet etmiş çoğu şeyin unutulduğunu aktardı. Daktiloların da tarihe karışmaması için elinden gelen gayreti göstereceğine dikkati çeken Yücesoy, daktilo sayısının 50'ye ulaşması durumunda çeşitli alanlarda kullanılan daktilolarla bir sergi açmayı planladığını kaydetti. Trump'ın 'alternatif gerçekleri', 1984'ü en çok satanlar listesine soktu
George Orwell’in kült romanı Bin Dokuz Yüz Seksen Dört, Donald Trump’ın Beyaz Saray’a çıkmasının ardından yeniden çok satanlar listesine girdi. Orwell’in 1949’da yayımlanan eseri, totaliter bir dünya düzeninde bireyselliğin ezildiği, zihinlerin siyasi irade tarafından kontrol edildiği distopik bir senaryoyu kusursuz ayrıntılarla işliyor. Kitabın basit bir romandan ziyade yazarın öngörülerini ifade ettiğini savunanlar bu günlerde haklı olduklarını düşünebilirler. Zira Trump ve kabinesinin tutumu, sözleri Amerikan basınında Orwell’in romanıyla kıyaslanarak tartışılıyor. Medyada Başkan Trump’ın yemin törenine katılanların sayısıyla ilgili polemik sürerken, tartışmaların merkezine “alternatif gerçekler” kavramı oturdu. Uzmanlar törene katılımın 200 bini geçmediği görüşünde. Diğer yandan Barack Obama’nın 2009’daki yemin törenine ait fotoğraflarla kıyaslandığında Trump için Amerikan Kongresi’nin önünde toplananların bir hayli az olduğu görülüyor. Ancak Trump, törene 1,5 milyon kişinin katıldığını açıkladı. Beyaz Saray Sözcüsü Sean Spicer da “bugüne dek görülen en kalabalık yemin töreninin Trump için düzenlendiğini” savundu ve “her zaman gerçeklerle aynı görüşte olamayabiliriz” ifadelerini kullandı. (Euronews) Sevtap Ünal'dan yeni albüm: Bu Kavga Çok Hüzünlü
2011 yılında "İnsanlar Arabalar ve Rüzgar Geçti Aramızdan" adlı albümüyle karşımıza çıkan Sevtap Ünal, geçtiğimiz günlerde yeni albümü onAir etiketiyle "Bu Kavga Çok Hüzünlü" ile tekrar müzik severlerle buluştu. Müzik ve kreatif yönetmenliğini Kadri Karahan’ın, stil ve kreatif danışmanlığını Ümit Ünal’ın yaptığı albümün müzisyen kadrosunda Evren Arkman, Selim Aydın, Eray Polat, Efe Demiryoğuran, Cihangir Aslan, Can Güngör, Gökhan Tümkaya, Erkal Öztürk, Melih Babalı, Kenan Dalgıç, Saygın Akbudak, Mert Günel, Hüseyin Cebişçi, Kadri Karahan ve Aida Nadeem yer aldı. Öte yandan albümle aynı gün "Zamanın Birinde" adlı şarkısının klibi Volkan Ergen imzasıyla yayımlandı.  Basın bülteninden: İlk albümü “İnsanlar Arabalar ve Rüzgar Geçti Aramızdan”ı 2011 yılında yayınlayan Sevtap Ünal, bu albümünde bir şarkı dışında tamamında aynı zamanda söz yazarıydı, besteciydi. Albümde yer alan ve aynı zamanda ilk klibi çekilen “Bu Yüzden” isimli şarkı bir sene sonra Gülbahar Kültür’ün hazırladığı Lola’s World seçkisi “Made in Turkey 6” isimli compilation albümde de yer aldı. Aynı yıl yayınlanan “Akustik Şiirler” isimli proje kitaba bir şiiri ile dahil oldu. Aynı zamanda bir diğer mesleği olan moda tasarım dünyası ile de erken yaşlarda tanışan müzisyen, Ümit Ünal moda markasının da kurucu ortaklarından. Ve bu ekiple markanın dünya üzerinde birçok ülkede yakaladığı başarılarda hak sahibi. Moda ile müziği de buluşturduğu bir de “White Birds” isimli bir proje gerçekleştirdi ki İstanbul, Berlin, Düsseldorf gibi şehirlerde gerçekleşen performansları ile dikkatleri üzerine çekti. 2013 yılında “O Benim” isimli single / klip çalışmasını yayınladı. Aynı yıl şarkı “Made in Turkey 7” isimli compilation albümde de yerini aldı. Ve üç sene sonra yeni albümün hazırlıkları tamamlandı: Bu Kavga Çok Hüzünlü. 2017 /OCAK On Air Media Reflex Müzik etiketi ile yayınlanan, kendi sözleri ve bestelerinden oluşan ikinci albümünün aranjörlüğünü ise yine ilk albümünün de aranjörlüğünü üstelenen Evren Arkman gerçekleştirdi. Albümün çıkış şarkısı olan ‘Zamanın Birinde’ şarkısına çekilen klip, ilk albümün video çalışmalarında olduğu gibi, yine Volkan Ergen imzasını taşıyor.  İlk albümü içindeki çocuğa verdiği bir sözdü, albümün adı aynı zamanda bir şarkısının adıydı ki onunla karşılaşmamız için bu albümü bekleyecektik. “İnsanlar Arabalar ve Rüzgar Geçti Aramızdan” dizeleri ile buluşacağımız “Yol Boyunca” isimli şarkısı iki farklı düzenleme ile yerini aldı. İlk albümünde bir Cem Karaca şarkısına yer veren müzisyen bu albümde cover olarak sözü ve müziği kendisine ait olan “Ama Bazen” isimli şarkısını seçti. Şarkı daha önce Zerrin Özer tarafından yorumlanmıştı. Müzik ve kreatif yönetmenliğini Kadri Karahan’ın, stil ve kreatif danışmanlığını Ümit Ünal’ın yaptığı albümün müzisyen kadrosunda Evren Arkman, Selim Aydın, Eray Polat, Efe Demiryoğuran, Cihangir Aslan, Can Güngör, Gökhan Tümkaya, Erkal Öztürk, Melih Babalı, Kenan Dalgıç, Saygın Akbudak, Mert Günel, Hüseyin Cebişçi, Kadri Karahan ve Aida Nadeem yer aldı. Nadeem’in vokali ile konuk olduğu albümün final şarkısı “Alayına İsyan” bugüne kadar dinlenilen Sevtap Ünal şarkılarından farklı sözleri, müziği ve düzenlemesi ile de ayrı bir yerde duruyor ve ruh hallerinin isyan noktasına notalarla dokunuyor. Kayıtları Çekirdek ve Harem’s Studio’da tamamlanan albümün mixleri Arzu Alsan, masteringi Emre Kıral, Ümit Ünal imzalı kostümlerin kullanıldığı fotoğraf çekimleri Kadri Karahan, albümün grafik tasarımı ise Mertkan Tekin tarafından gerçekleştirildi. Polanski, feministlerin boykotuna dayanamadı
“Fransa’nın Oscar’ları” olarak bilinen César, bu yılın ödül törenine başkanlık etmesi için yönetmen Roman Polanski’yi davet etti. Ancak Fransa'da kadın grupları 1977'de 13 yaşında bir kız çocuğuna tecavüz ettiği gerekçesiyle ABD tarafından suçlu bulunan Polanski'nin davet edilmesini protesto ederek César Ödülleri'nin boykot edilmesi için çağrı yaptı. Çağrı sonrasında yapılan imza kampanyası, 61 bin imzaya ulaşınca Polanski, César ödülleri törenine başkanlık etmekten vazgeçti. The Guardian'da yer alan habere göre her yıl Paris’te gerçekleşen etkinliği düzenleyen The Académie des Arts et Techniques du Cinéma, 83 yaşındaki yönetmenin bu yıl töreni onurlandıracağını “Sanatçı, sinemacı, yapımcı, senarist, oyuncu, yönetmen; Polanski’yi tanımlayacak çok fazla kelime var. Ancak bizim kendi hayranlığımızı ve büyülenişimizi ifade etmemiz için tek bir kelime var: teşekkürler, Bay Başkan” ifadeleriyle açıkladı. Ancak bu açıklama feminist örgütlerince öfkeyle karşılandı. Osez le Féminisme (Meydan Okuyan Feminizm) grubundan Claire Serre-Combe “Son derece öfkeliyiz” diyerek, kararı “utanç verici” olarak tanımladı. Grup, törenin yapılacağı gün protesto gösterisi gerçekleştirmeyi planlıyordu. Polanski’nin avukatı Agence France-Presse’ye açıklama yaparak, yönetmenin sebep olduğu “haksız” kargaşa nedeniyle başkanlıktan vazgeçtiğini açıkladı. Avukat Temime ise başlatılan kargaşanın “tamamen yanlış bilgiye dayandığını” söyledi ve tecavüz kurbanının Amerika’da davayı düşürmek için başvuru yaptığını ekledi. Yönetmen, 1977'de bir fotoğraf çekiminde 13 yaşında bir kız çocuğuna tecavüz etmesi sebebiyle Los Angeles mahkemesi tarafından suçlu bulunmuş, 42 gün hapis cezası yatmıştı. Hapis cezasının ardından Polanski, yargıcın daha uzun bir süre hapis yatmasını isteyeceğini düşünerek Amerika’yı terk etti, bir daha da geri dönmedi. ABD mahkemesi Polanski’ye yönelik tüm suçlamaları kabul etmişti ve şayet kaçmasaydı, 50 yıl hapis cezasına çarptırılması beklenmekteydi. 2003'te 'Piyanist' filmiyle en iyi yönetmen Oscar ödülünü kazanan Polanski, törene katılamamış, ödülü onun yerine oyuncu Harrison Ford almıştı. Polanski bugün hayatını Fransa’da sürdürüyor. Soğuk gülüş
Kadıköy’de sokaklarda yatıp kalkan genç bir adam… Kadıköylüler mutlaka rastlamıştır ona, çoğu zaman sarhoştur, ama para dilenmez kolay kolay. Sabahleyin vapura yetişmek için koşarken Kilise Meydanı’nın orada duvar dibine yaslanıp şöyle bağırdığını duydum: “İnsanın kendisini kandırmasının yüzlerce yolu vardır! Kandırmaktan kolay ne var!” Böyle arada sırada felsefi sözler ettiği olur. Vapura yetişmekten vazgeçip yanına oturdum. “Bu soğukta sabah sabah içtiğine göre sen kendini nasıl kandırıyorsun?” diye sordum. “Gördüğüm her yerde şiddet var” dedi, “giydiğiniz şu kalın giysilerde bile. Soğuğa şiddet… Hem bu giysileri almak için para vermiyor musunuz? En büyük şiddet para!..” Verdiği cevaba şaşırdığımı görünce, “Ben şiddete karşıyım. Şiddete karşı olmanın şiddetini yaşıyorum” dedi, sonra da kendini zorlayarak güldü, teatral bir gülüş… Söylediği şeyin komik olmadığını düşünüyor olmalıydı. Bariz bir gerçeği, herkesin bilmesi gereken ama bilmezden geldiği bir gerçeği söylemiş olmak, ona o an saçma gelmiş olmalı. Vapura bindiğimde, para verip aldığım sıcak çayı yudumlarken sözleri aklımdaydı. Yıllardır onu sokakta görmeme, arada sırada sohbet etmeme rağmen adını hiç sormamıştım, hikâyesi neydi bilmiyordum. Bazen üstü başı temiz olurdu, yeni giysiler giymiş, bazen de ölüp dirilmiş gibi... Kar soğuğunu taşıyan bulutların Boğaz’ın üzerini kaplayışını izlerken, söylediklerine Zizek’in yazılarında rastladığımı hatırladım. Sadece seyirlik bir şov hâline getirilmiş şiddet gösterilerine öfkelendiğimizi, bu öznel öfkenin dünyanın nesnel şiddetine karşı insanları körleştirdiğini söylüyordu. Simon Critchley, “İmansızların İmanı”nda Zizek’le bu şiddet meselesini derinlemesine tartışır. Zizek’in “sistemik şiddet” dediği şeyi, yani kapitalizmin neden olduğu şiddeti, sokakta yaşayan o genç adam özetlemişti: “Para!” Her gün TV ekranında konuşan o uzmanlar, özellikle terör uzmanları birer şiddet uygulayıcısıydı, korku ve dehşet duygusu yayarak devlet aklına hizmet ediyorlardı. James Bovard’ın dediği gibi, “Herkesi yönetebilmek için yeteri kadar insanı korkutmak gerekir.” Toplutaşıma araçlarındaki tıka basa yolculuk, trafiğin kendisi bile bir şiddetti. Doların yükselmesi, işten atılmalar, nefret söylemi, eğitim sisteminden çalışma hayatına her yerde şiddet… Çoğunluk sadece gündelik hayatı aksatan şiddeti görüyor ve öfke duyuyordu. Critchley, Zizek’i referans göstererek şöyle söyler: “Şiddeti anlamak için liberal bir duygusallığa değil, diyecektir Zizek, şöyle sağlam, eski-moda, hissiz bir Marksist maddeci eleştiriye ihtiyacımız var.” Sokakta yaşayan genç adamın dediği gibi, insanın kendisini kandırmasının, kendisine acıyarak zavallılaşmasının yüzlerce yolundan birine dönüşen duygusallıktan uzaklaşmadan, zaten neyi anlayabiliriz ki? Vapurun güvertesine çıktım. Soğuğun içime işleyen şiddeti… Céline’in “Gecenin Sonuna Yolculuk”taki bir sözünü anımsadım, martıları izlerken: “Olağanüstü bir güven duygusu korkak varlıklarda sevginin yerini tutar.” Julia Kristeva, “Korkunun Güçleri” kitabında, korkuyu politik ve hatta toplumsal konjonktürden bir başka düzeye taşıyan Céline’in bu sözüyle korkuyu bir sevgi çağrısı olarak gördüğünü iddia eder. Bizim “olağanüstü bir güven duygusu”na değil, sevgiye ihtiyacımız var, sevmediğimiz için korkarız. Hannah Arendt’in “dünya sevgisi” dediği şey… Dünyayı kendimizden daha çok sevdiğimiz zaman, korkunun ve şiddetin üzerimizdeki gücü azalır. Ah işte, ne zor şey dünyayı sevmek, karşılıksız sanarak… Bugünün sevgiden yoksun dünyasının bize sunduğu şey, Kristeva’nın deyişiyle bunalım, iğrenme ve kulakları sağır eden bir gülüş… Vapur, iskeleye yanaştı. Kalabalığın içinde yürürken, sokakta yaşayan o genç adamın gülüşü, gözümün önünden bir türlü gitmiyordu. Yaşadığımız dönemin aynası
Ezgi Aktaş Versus Tiyatro bu sezon Fransız yazar ve oyuncu Rayhana’nın ‘Bu Yaşta Hala Saklanarak Sigara İçiyorum’ eserini sahneye koyuyor. Oyun, Cezayir’de geçen bir kadın hikâyesi olmasına karşın tüm kadınların kendileriyle özdeşleştirebilecekleri​ bir olay örgüsüne sahip. ikincikat’ta sahnelenen oyunu, yönetmeni Kayhan Berkin ile konuştuk. » ’Bu Yaşta Hala Saklanarak Sigara İçiyorum’ oyununu sahneye koydunuz. Oyun hakkında bilgi verebilir misiniz? Oyun, hamile kaldığı için ağabeyi tarafından öldürülmek istenen genç kadının hamama sığınmasıyla başlıyor. Oyun boyunca baskı mekanizmalarını içselleştiren kadınların kendilerine uygulanan sistematik şiddeti, farkında olmadan birbirlerine uyguladıklarına tanık oluyoruz. Oyunun erkeklerin kadınlar üzerinde bıraktığı izlerin ve etkilerin eleştirisini yapmak istemesi bizim odak noktamız. Erkek gözetiminin minimumda olduğu ender yerlerden olan hamam arınma, temizlik, cinsel fantezi gibi unsurları içinde barındırıyor. Metnin verdiği olanaklarla sahneyi kadınların içsel ve dışsal olarak arınmaya çalışırken çatışıp kirlendiği bir ortama çevirdik. » Dokuz kadının duygu, hayat tecrübesi ve çatışmalarını yansıtan bir metni sahnelemeyi tercih etmenizin sebebi neydi? Oyundaki sohbetlerde erkek şiddeti, siyasal ve dini baskıyla ilgili bugün yaşadığımız durumlarla çok benzerlik taşıyor. Oyunun sloganist bir tarafı var. Elimizden geldiğince didaktiklikten çıkarıp, 9 kadının hikayesine odaklanmaya çalıştık. Bundan önce oyuncu ve yönetmen olarak, yer aldığım oyunlarda hep erkek hikâyelerini anlatan kişi durumundaydım. Oyunun yazarı Rayhana’nın 9 sahici kadın karakter yaratma başarısını gösterdiğini düşünüyorum. Oyuncuların aktif katılımı ve çalışkanlıklarıyla 9 kadını çeşitli açılardan çeşitli durumlarıyla ele alıp, kendi dertlerini ve bizim dertlerimizi anlatmayı umduk. » Oyunu sahnelemeye karar verme aşamasından sahneye koyana dek geçen süreçte sizi zorlayan, farklı çözümler üretmeye yönelten durumlar oldu mu? Oyunun fazla diyalog içermesi başlı başına sorundu. Tiyatronun Aristo’dan beri söylenegelen ‘’fiziksel bir eylemin taklidi” olduğuna inanan biri olarak oyunun canlanması için olabildiği kadar fiziksel aksiyonun olduğu ve temponun hiç düşmediği bir hamam atmosferi yaratmaya çalıştık. Bu düşüncemize hizmet edemeyen yerleri kırptık. Repliklerin sahne üzerinde denenmeden atılması taraftarı değilim, yazarın malzemesine saygı duyuyorum ama asıl meselem yazarın malzemesinin özüne ulaşıp, kendi tiyatro anlatma biçimime uygun bir şekilde seyirciyle buluşturmak. Oyunun sonu dahil olmak üzere birçok yerde yönetmen olarak yorumum var. Oyunda gerçekçi diyebileceğimiz oyunculuklar olmasının yanında kuru buz ve kan malzemelerini kullanarak soyut bir anlatım tercih ettik. Bu malzemelerinin nasıl kullanıldığı sürpriz olarak kalsın. » Oyunun yönetmeni olarak üzerinde durduğunuz, oyuncusuyla biraz daha fazla çalıştığınız karakterler oldu mu? Oyuncuları rol yapmadan sahici bir biçimde oynamaya motive etmek önemli. Çünkü herkes ilk etapta en iyi bildiği klişelere yöneliyor. Bu klişeler oyuncular kendini güvensiz hissettiğinde de emniyet sübabı gibi ortaya çıkıyor. Biz olabildiğince bunlardan kaçınıp, oyuncuların güvensiz olduğu taraflarda neler yapacağına odaklanmaya çalıştık. İkincisi ise her an oyunun bütününü düşünüp akıllıca buna hizmet etmesi. » Oyun hangi günlerde ve nerede sahneleniyor? En yakın gösterim yarın. Şubat’ta belli olan tarihler ise 21 ve 28’i. Oyun, Karaköy’deki ikincikat’ta sahneleniyor. *** Versus Tiyatro  » Versus Tiyatro ne zaman kuruldu? Başka hangi oyunları sahneliyorsunuz?  2014’te ilk temsilini yapmış sahnesiz bir topluluk. Yaratım sürecimizde prova ve sahne desteği vermesi bakımından Mehmet Ergen ve Talimhane Tiyatrosu’nun bize katkıları çok önemli. Vietnam’a Sevgiler, Woyzeck, Hamlet, Aziz Nesin Kısalar, Bir Yolluk Daha & Striptiz, Kanlı Düğün ve Bu Yaşta Hala Saklanarak Sigara İçiyorum prodüksiyonlarını gerçekleştirdik. Oyunların 4’ü sahnelenmeye devam ediyor. Sayılar
Ahmet Hamdi Tanpınar’ın yayımlanmamış iki kitabı bulundu
Ahmet Hamdi Tanpınar’ın 24 Ocak 1962’deki ölümünden 55 yıl sonra, Paul Valery’den çevirdiği ve son bölümünü 1952’de tamamladığı ‘Mösyö Teste’ ile Nerval’le ilgili bir kitap çalışması bulundu. Bugün, Türk edebiyatının usta kalemlerinden Ahmet Hamdi Tanpınar’ın 55’inci ölüm yıldönümü. Türk edebiyatını başta “Huzur” romanı olmak üzere eserleriyle dünyaya tanıtan Tanpınar’ın 3 kolilik evrakı gün yüzüne çıktı. İstanbul Üniversitesi Türkiyat Enstitüsü’nde bulunan Tanpınar’ın özel evrakı 55 yıldır tasnif edilmeyi ve araştırmacılara açılmayı bekliyordu. Osmangazi Üniversitesi Türk Dili ve Edebiyatı Bölümü öğretim üyesi Prof. Dr. İbrahim Şahin bu tasnifi yaptı, metinleri incelendi. Gazete Habertürk’ten Sami Akbıyık’ın haberine göre, 6 bin 179 sayfanın bulunduğu kolilerden Tanpınar’ın yayımlanmayı bekleyen 2 kitabı, notları ve mektupları çıktı. Kitabın birisi Paul Valery’den 3 bölüm halinde çevirdiği ve son bölümünü 1952 yılında tamamladığı ‘Mösyö Teste’ (Monsieur Teste), diğeri ise Fransız şair Gerard De Nerval’ın şiiri ve edebi mizacı hakkında Osmanlıca yazılmış 100 sayfalık bir kitap. Tanpınar evrakını HABERTÜRK’e anlatan edebiyat tarihçisi İbrahim Şahin, “Evrensel kültürün mimarı olan Tanpınar evrakının 55 yıl sonra gün yüzüne çıkması dünya edebiyatı için yılın olayı ve çok heyecan verici” diyor. ‘Röportajında bahsetmişti’ Evraklar arasında çok önemli bilgiler olduğunu belirten Şahin, ünlü edebiyatçının 1950 yılında Cumhuriyet’e verdiği röportajda, Nerval ve Valery ile ilgili çalışmalar yaptığını söylediğini, ancak bunların şimdiye kadar ortaya çıkmadığını belirtiyor: “Üç kolilik Tanpınar evrakları arasında bulabildiğim ve üzerinde çalıştığım Nerval ve Valery’ye dair hazırlamakta olduğu metnin müsvetteleri var.” 55 yıldır neden gün yüzüne çıkmadı Şahin, Tanpınar’a ait evrakların yarım asır gün yüzüne çıkmama nedenini ise “Tanpınar’dan kalan özel evrakın yıllardır Türkiyat Enstitüsü’nde olduğunu birçok akademisyen biliyordu. Üzerinde çalışanlar da oldu. Fakat yeteri kadar önemsenmedi ve incelenmedi. Tanpınar’ın daktilo ettikleri yayımlandı ama Osmanlıca müsveddeleri okumak zordu ve kimse üzerine düşmedi” diye açıklıyor. Şahin, bulduğu iki eseri kısa sürede kitap halinde yayımlayacağını, mektupları da makale olarak yazacağını belirtiyor. Suat’ın mektubu bulundu ‘Huzur’ romanı tamamlandı Huzur romanının baş karakteri Suat’ın intihar etmeden önce yazdığı ve romanda metni yayımlanmayan mektup da arşivde bulundu. Prof. Dr. İbrahim Şahin, “Tanpınar 1950’deki röportajında bu mektubu ayrıca yayımlayacağını söylüyor. Mektubun hikâyesi bu röportajla başlıyor. Fakat sağlığında ve ölümünden sonra bu mektup yayımlanmamış. Söz konusu mektubun hiç yazılmadığına dair makaleler bile yayımlanmıştı. Ama Tanpınar mektubu, en azından müsveddelerini yazmış, fakat son halini vermemiş. Onları da şubattan itibaren Türk Edebiyatı Dergisi’nde 3 makale halinde yayımlayacağım” diyor. Tanpınar’ın yeniden ele alınması gerektiğini anlatan Şahin, “Tanpınar, bu mektubu ayrıca yayımlayacağını söylediği andan itibaren Huzur eksik bir roman haline gelmiştir. Yeni bulunan Suat’ın Mektubu, Huzur’u tamamlar” diye anlatıyor: “Biz Huzur tamamlandığında, Tanpınar’da ciddi bir zihinsel dönüşümün gerçekleştiğini iddia ediyorduk. Mektup bizi haklı çıkardı.” Pınar Kür roman ve öyküleriyle Can Yayınları’nda
Pınar Kür’ün klasikleşmiş eserleri Yarın Yarın, Küçük Oyuncu, Akışı Olmayan Sular, Bir Deli Ağaç ve Bitmeyen Aşk, Can Yayınları etiketiyle yayımlandı. Tanıtım bülteninden  Yarın Yarın “Herkes kendi yoluna gitti. Herkes kendi yoluna… Herkes. Bir seninle ben kalakaldık orta yerde. Düşünüyorum, düşünüyorum, düşünüyorum… Hâlâ anlamadığım o kadar çok şey var ki… Karamsar değilim, inan. Olmamaya çalışıyorum hep. Yaşamakta direniyorum. Yaşama yapışmak, tutunmak sıkı sıkıya… Zorla, zorlaya zorlaya, inatla, inatla yaşamak… Buydu yapacağım, değil mi? Yapıyorum işte.” Pınar Kür’ün ilk romanı Yarın Yarın, 1976 yılında yayımlandığında yazın dünyasında daha önce görülmemiş bir etki yaratmış ve yazarını bir anda üne kavuşturmuştu.Aradan geçen onlarca yıl romanın değerini azaltmadı.Yayımlandığı dönemde soruşturmalara uğrayıp toplatılan bu kitap, o günden beri okunmayı ve zaman içinde edebiyatımızın ustaları arasına girmiş olan Pınar Kür’ün ilk kitabı olarak ilgi çekmeyi sürdürüyor.  Küçük Oyuncu “Çirkinliği yapay bir güzelliğe dönüştürmeye çalışmadan, küçüklüğü gerçeklere aykırı bir büyüklük gibi görme gereksinmesini duymadan, her şeyi olduğu gibi benimseyerek sevebilseydin eğer, güzel olurdu… Şimdiki durumda durmadan kendi kendinden ödün vermek zorunda kalıyorsun. Oyun ortasında yorum değiştiren ya da farkında olmadan yorum kaydıran, kaçıran küçük oyunculara benziyorsun…” Uzun yıllar tiyatroda çalışan ve bu ortamı çok iyi tanıyan Pınar Kür, ikinci romanı olan Küçük Oyuncu’da “tiyatro insanı”ndan yola çıkarak “insan”ı araştırıyor. Sanat mı hayattan esinlenir hayat mı sanattan, sorusuna değişik bir açıdan yaklaşarak hayatın sanattan kaynaklanabileceğini, sanatın insan ilişkileri üstündeki etkisini gene kendine özgü bir biçimde irdeliyor. İnsan ilişkilerinin karmaşıklığını çözümleme konusundaki ustalığıyla ve özenli anlatımıyla tanınan Pınar Kür’ün bu romanını yeniden yayımlamaktan kıvanç duyuyoruz.  Akışı Olmayan Sular “Eski günlerden ne zaman söz açsa, yalıdaki yaşamı bir masal anlatırcasına anlatmaya koyulsa bana, her şeyden, herkesten çok “Pertev Ağbi” ile ilgili anılar aktarması, kendisiyle ilgil hiçbir “aşk”ı araya katmaması, evlenmemişliği –“Hanımefendiden ayrılamazdım”– kafamda geliştirdiğim umutsuz sevgi imgesini pekiştiren öğelerdi. Ama inancımı doğrulayan, her şeyden çok Enise Abla’nın hep yumuşak bakan ela gözlerinin Pertev Bey’e bakarken daha bir ışıltılı yumuşamalarıydı.” Pınar Kür, öykülerini bir yapı ustasının dikkatiyle kuran yazarlarımızdan. Edebiyatın her şeyden önce bir yapı sorunu olduğunu bilen, dağınık anlık izlenimlerin kolay şiirselliğine kendini kaptırmayan bir kurgu ustası.Pınar Kür’ün öykülerindeki şiirsellik, özellikle öyküler okunup bitirildikten sonra tadına varılan bir kusursuzluktan kaynaklanıyor.Bu öyküleri okuduğunuzda, yalnızca belli öykü kişilerinin aşklarına, acılarına, yaşamlarına değil, iyi edebiyat alanına giren bir yazarlık çabasına da tanık olacaksınız. Onun öykülerinin en belirgin özelliklerinden biri de zamana karşı dayanıklı oluşlarıdır.  Bir Deli Ağaç “Kırkıma gelmeden milyoner oldum, az iş mi bu? Ağbimse fakültenin en genç profesörü. Hocasının kızını almasaydı olamazdı diyeceksin belki ama, yanlış.Taa asistan girdiği yıl evlenmişti Nur’la. Profesör olduğunda çoktan boşanmışlardı. Olsa olsa doçentliğini hızlandırmıştır biraz… Eee, o kadar da olur artık. İlerlemek kolay mı dünyada? Hele bizim gibi arkasız, torpilsiz yola çıkanlar için…” Pınar Kür, öykülerini bir yapı ustasının dikkatiyle kuran yazarlarımızdan. Edebiyatın her şeyden önce bir yapı sorunu olduğunu bilen, dağınık anlık izlenimlerin kolay şiirselliğine kendini kaptırmayan bir kurgu ustası. Bir Deli Ağaç’taki öykülerindeki şiirsellik, özellikle öyküler okunup bitirildikten sonra tadına varılan bir kusursuzluktan kaynaklanıyor. Bu öyküleri okuduğunuzda, yalnızca belli öykü kişilerinin aşklarına, acılarına, yaşamlarına değil, iyi edebiyat alanına giren bir yazarlık çabasına da tanık olacaksınız. Onun öykülerinin en belirgin özelliklerinden biri de zamana karşı dayanıklı oluşlarıdır.  Bitmeyen Aşk “Gelelim bu romanda ‘yazar’ kisvesi altına saklanan ukala yazara… Olayları doğru dürüst, sırasıyla anlatacağına, bir oraya bir buraya atlayan, başkişilerinin gevezeliklerine uzun uzun yer verdikten sonra, tam gevezelikler heyecanlı olmaya başladığında söze dalan bir yazara pek çok okur, belki de haklı olarak “ukala” sıfatını yakıştırmıştır. Buna karşı yazarın tek savunması, burada anlatılanın alışılmış bir öykü olmadığıdır. Burada anlatılan ne bir aşk öyküsüdür ne de Nilgün’ün, Sinan’ın yaşamları… Aşkın öyküsünü anlatmak gibi belki de olasız bir çabanın içine girmiş olan yazar, Nilgün ile Sinan’ın yardımını istemiştir yalnızca.Yani onların aşkı iyi mi sonuçlanacak kötü mü, mutlu mu olacak mutsuz mu, bu kalpsiz ve duygusuz ve cinselliği belirsiz yazarın umurunda bile değil.” Edebiyatımızın ustalarından Pınar Kür, Bitmeyen Aşk’ta “aşk”ı tüm boyutlarıyla ve çok değişik, alışılmadık açılardan irdeliyor. Edebiyatın ve yaşamın en temel öğelerinden biri olan “aşk”ı duygusal değil de akılcı bir yaklaşımla ele alıp taşıdığı tüm olasılıkları bir bir ortaya çıkarmayı denerken, “klasik aşk romanı”nın konusunu olduğu gibi koruyor ama içeriğini ve anlatımını altüst ediyor. Bunu yaparken okur ve öteki kişilerle birlikte “yazar”ı da romanın başkişilerinden biri olarak olayları keşfetme sürecine sokuyor.Bu “yazar”, Nilgün ile Sinan’ın öznel anlatımlarını kendi nesnelliğiyle dengelemek iddiasındaysa da, nesnelliğini her zaman koruyup korumadığı konusundaki son karar okurun olacaktır elbette. PINAR KÜR Bursa’da doğdu ama hiç orada oturmadı. Çocukluğu Anadolu’nun çeşitli kentlerinde ve Londra’da geçti. On üç yaşında gittiği ABD’de beş yıl kaldı. Ortaöğrenimini New York’ta tamamladı, yükseköğrenimine yine orada başladı. İstanbul’da Robert Kolej Yüksek Okulu’nu bitirdikten sonra beş yıl Paris’te yaşadı. Sorbonne Üniversitesi’nde, Karşılaştırmalı Edebiyat Kürsüsü’nde doktora yaptı. Yurda döndükten sonra Devlet Tiyatrosu’nda çalışmaya başladı. Çeşitli gazete ve dergilerde tiyatro eleştirileri yazdı. 1984’te Akışı Olmayan Sular adlı öykü kitabıyla Sait Faik Öykü Ödülü’nü kazandı. İstanbul Bilgi Üniversitesi ve İstanbul Üniversitesi’nde öğretim üyeliği yaptı. Suikastının 24. yılında Uğur Mumcu ve 9 kitap
Uğur Mumcu… “Uğur’u sonsuzluğa uğurladığımız günün ertesinde kar her tarafı kaplamıştı. Beyaz bir sessizlik şehri sarmıştı sanki. Pencerenin önündeki bordo koltuğa oturdum. Şehrin karla kaplı sessizliğine baktım. Hayatımda yeni bir dönem başlıyordu.” diyerek tasvir ediyordu gidişini eşi Güldal Mumcu. Bugün bombalı saldırıya uğrayarak katledilişinin ardından tam 24 yıl geçti. Biz de bu kıymetli yazarı hem kendisinin kaleme aldığı hem de hakkında yazılmış eserlerle anmak istedik. İşte sizin için seçtiğimiz 9 kitap…   Suçlular ve Güçlüler “Yargıcıyla, avukatıyla tüm hukukçular esir alınmıştı Hitler rejimince. Hukuk profesörleri birer papağan, yargıçlar ise oyuncaktı Hitler’in elinde. Bugün Hitler’e uşaklık etmiş yargıçlara hukukçu demek mümkün müdür artık? Bunlar, siyasal cinayetlerin kiralık katilleridir. Bir yüksek kürsüye cübbeyle çıkmak, cellâtlığa meşruiyet kazandıramaz hiçbir zaman.”   Söz Meclisten İçeri “Bu kitabın içinde eleştiri konusu, kurum olarak parlamento değildir. Parlamentoları oluşturan kişilerin aritmetik çoğunluğu da değildir. Bu kitap ile yalnız, parlamento çalışmalarını engelleyen, kürsülerde yurt ve dünya sorunlarının özgürce konuşulmasını engelleyen sorumsuz bir azınlık eleştirilmiş, bu azınlığın sergilediği çirkinlikler eleştiri konusu yapılmıştır.”  Sakıncalı Piyade Uğur Mumcu bu eserini Rutkay Aziz ile birlikte tiyatroya uyarladı. Oyunu Ankara Sanat Tiyatrosu’nda tam 700 kere sahneledi.  Büyüklerimiz “Siyasal içerikli yazılarıyla bir köşe yazarı olarak bildiğimiz Uğur Mumcu bu kitapta, 1980 öncesinde siyasal yaşamda adı duyulan, belli dönemlere damgasını vurmuş birçok ünlünün yaşam öykülerini, siyasal geçmişlerini, bir güldürü yazarının ustalığı ile anlatıyor. Mumcu’nun, o dönemde Politika ve Çivi gazetelerinde Mehmet Ferda takma adıyla yayınladığı bu yaşam öyküleri, zamanın “ünlü Türk büyükleri”(!) için birer kimlik kartı niteliğinde. Genç okuyucular, bu, kerameti kendilerinden menkul ünlü(!)lerin bir kısmını tanımayabilirler. Ama haksızlık etmesinler; böyle ünlülerin günümüzde de birçok örneği yok mu? Kitaptaki adların yerine, bugün tanıdıkları ünlülerin adını yazsalar, çok fazla şey değişmeyeceğini görecekler.”  40’ların Cadı Kazanı “Gazetecinin ve tarihçinin işlevleri ayrıdır. Gazeteciler, tarih yazmazlar; tarihçilerin yararlanacağı kaynakları bulmaya ve sunmaya çalışırlar. Tarihçinin görevi başkadır. Tarihçi, tarih yazarken, anılardan ve belgelerden yararlanır. 40’lı yıllarla ilgili birçok anı yayınlandı. Bu dönemde yaşanan olayların hemen hepsi, ayrı ayrı incelenmeye değer konulardır. Amacım kuşbakışı da olsa 40’lı yılları biraz daha yakından görebilmek ve gösterebilmekti. 40’lı bugünleri de yönlendiriyor. Cadı kazanları bugün de kaynıyor. Kazanlarda yananlar, kazanların altına odun atanlar, bugün başka başka insanlar. Ama sonuç değişiyor mu? Hayır!”  Tüfek İcad Oldu “Yenilmeyen güç odur. Halkın gücüdür, halkın örgütlü gücüdür. Asya’da Afrika’da dirilen ve direnen haklar, bu örgütlü gücün yediveren bağımsızlık gülleridir. İş, bu gücü örgütlemektedir; hüner, bu gücü bilinen bilinçle ayakta tutabilmektedir.”  Çıkmaz Sokak “Sosyalistler için tek yol vardır. O yol, silahla değil, namlu ucuyla değil, mermi çekirdeği ile değil düşünce ile inançla açılır. Bu yol düşüncelerle, inançlarla ışıldar ve kitlelere ulaşır. Sosyalizme inanmak, işçi sınıfına inanmak demektir. Kaynağını işçi sınıfında bulmayan düşünce ve eylemler, ancak ve ancak blankizm ve anarşizmin yol ve yöntemleri olur…”  Kardeşim Uğur Mumcu “Bu kitap, Uğur Mumcu’nun mücadeleci kişiliğinin oluşumuna dair önemli bilgiler veriyor. Cumhuriyet Devrimi’nin kararlı bir savunucusu olan Uğur Mumcu’yu yaratan faktörler nelerdir? Siyasi kültürü, kişiliği nasıl oluştu? Araştırma merakı nereden geliyor? Bu soruların cevabını Mumcu’nun ağabeyi Ceyhan Mumcu’dan öğreniyoruz. Ceyhan Mumcu ayrıca Uğur Mumcu’nun ölümünden sonra, dönemin Genelkurmay Başkanı Orgeneral Doğan Güreş ve dönemin MİT Müsteşarı Sönmez Köksal’la yaptığı ve şimdiye kadar hiçbir yerde yayımlanmamış ilginç görüşmelerini de anlattı.”  İçimden Geçen Zaman “Milyonları sokağa döken olay 24 Ocak 1993 Pazar günü, saat tam 13:25’te yaşandı. Ülkemizde araştırmacı gazeteciliğin öncüsü; Atatürkçü, laik, cumhuriyetçi, demokrat bir Türkiye’nin yılmaz savunucusu Uğur Mumcu, arabasına konan bir bomba ile inandığı değerler uğruna öldürüldü. Eşi Güldal Mumcu, o günü ve o günden sonra yaşadıklarını İçimden Geçen Zaman adlı kitabında anlatıyor. Suikastın karanlıkta kalmış pek çok ayrıntısını gün ışığına çıkarıyor, yalın anlatımıyla sarsıyor.” KİTAP EKİ 2017'nin Oscar adayları açıklandı
89. Oscar Ödülleri için adaylar belli oldu. La La Land, 'En iyi film' dahil 14 dalda Oscar'a aday gösterildi. 2017 Akademi Ödülleri adayları ABD'nin Los Angeles kentinde açıklandı. La La Land, 'En iyi film' dahil 14 dalda Oscar'a aday gösterilerek adaylar içerisinde en çok öne çıkan film oldu. La La Land, 14 adaylıkla 1950 yapımı All About Eve ve 1997 yapımı Titanic'in rekoruna ortak oldu. Damien Chazelle'in yönettiği La La Land'de Ryan Gosling ve Emma Stone başrolleri paylaşmıştı. Oscar Akademisi'nin açıkladığı 89. Oscar adayları şöyle: EN İYİ FİLM Arrival Fences Hacksaw Ridge Hell or High Water Hidden Figures La La Land Lion Manchester by the Sea Moonlight EN İYİ YÖNETMEN Denis Villeneuve, Arrival Mel Gibson, Hacksaw Ridge Damien Chazelle, La La Land Kenneth Lonergan, Manchester by the Sea Barry Jenkins, Moonlight EN İYİ KADIN OYUNCU Emma Stone Isabelle Huppert Ruth Negga Natalie Portman Meryl Streep EN İYİ YARDIMCI KADIN OYUNCU Viola Davis, Fences Naomie Harris, Moonlight Nicole Kidman, Lion Octavia Spencer, Hidden Figures Michelle Williams, Manchester by the Sea EN İYİ ERKEK OYUNCU Casey Affleck, Manchester by the Sea Andrew Garfield, Hacksaw Ridge Ryan Gosling, La La Land Viggo Mortensen, Captain Fantastic Denzel Washingotn, Fences EN İYİ YARDIMCI ERKEK OYUNCU Mahershala Ali, Moonlight Jeff Bridges, Hell or High Water Michael Shannon, Nocturnal Animals Dev Patel, Lion Lucas Hedges ,Manchester by the Sea EN İYİ ANİMASYON Kubo and the Two Strings Moana My Life as a Zucchini The Red Turtle Zootopia EN İYİ SİNEMATOGRAFİ Arrival La La Land Lion Moonlight Silence EN İYİ GÖRSEL EFEKT Deepwater Horizon Doctor Strange The Jungle Book Kubo and the Two Strings Rogue One: A Star Wars Story EN İYİ KOSTÜM TASARIMI Allied Fantastic Beasts and Where to Find Them Florence Foster Jenkins Jackie La La Land EN İYİ SAÇ & MAKYAJ A Man Called Ove Star Trek Beyond Suicide Squad EN İYİ FİLM MÜZİĞİ “Audition (The Fools Who Dream),” La La Land “Can’t Stop the Feeling,” Trolls “City of Stars,” La La Land “The Empty Chair,” Jim: The James Foley Story “How Far I’ll Go,” Moana. Milliyet'ten Haldun Taner Öykü Ödülü için geri adım
Milliyet gazetesi tarafından verilen Haldun Taner Öykü Ödülü, geçen yıl mayıs ayında yapılan jüri toplantısıyla Ömür İlkim Demir’in “Muhtelif Evhamlar Kitabı” adlı eserine değer görülmüş ancak bugüne kadar ödül sahibine sunulmamıştı. Milliyet bu yanlıştan geri döndü. Ödül, 31 Ocak’ta, gazete binasında yapılacak törenle sahibine sunulacak. Milliyet gazetesi, geçen mayıs ayından bu yana, gelenek öyle olmasına karşın Ömür İlkim Demir’i arayarak bilgi vermemiş, olayı duyuran haberimiz aracılığıyla, yazar ödüle değer görüldüğünü öğrenmişti. Gazete, bugün yazarı arayarak törenin yapılacağını iletti. Haldun Taner öykü ödülünün seçici kurulu, Nursel Duruel, Semih Gümüş, Hande Gündüz, Doğan Hızlan, Prof. Dr. Handan İnci, Ayfer Tunç ile onursal üye olarak Taner’in eşi Demet Taner’den oluşuyor. Ödülün sekretaryasını yürüten Filiz Aygündüz, 25 Kasım’da Kültür Servisi'nde yayımlanan “Haldun Taner Öykü Ödülü bu yıl hikâye mi oldu?” başlıklı haberi için “Türkiye’nin zor bir dönemden geçtiği” gerekçesiyle gecikme yaşandığını söylemişti. Öte yandan, yine Milliyet gazetesi tarafından, Abdi İpekçi adına verilen gazetecilik ödülleri de henüz sahiplerine sunulmadı. “Muhtelif Evhamlar Kitabı”, Yapı Kredi Yayınları tarafından yayımlanmıştı. Kaynak: Kültür Servisi ‘Her koşulda devam!’
KHK ile faaliyeti durdurulan Evrensel Basım Yayın, son durumla ilgili bir basın toplantısı düzenledi. Yayınevinin yöneticisi Cavit Nacitarhan, “Yayıncılığımıza her koşulda devam edeceğiz” mesajı verdi. Türkiye Yayıncılar Birliği Başkanı Metin Celâl, Türkiye Yazarlar Sendikası Başkanı Mustafa Köz ve PEN Türkiye ikinci Başkanı Ali İbrahim Özcan’ın da katıldığı basın toplantısında, 29 Ekim 2016 tarihli Kanun Hükmünde Kararname (KHK) ile süreli yayınları kapatılan Evrensel Basım Yayın’ın takip eden süreçte yayın faaliyetinin de durdurulma noktasına gelindiği açıklandı.Kitaplar yasaklanıyor Metin Celâl, söze Evrensel Basım Yayın’ın yaşadığı olayları ‘macera’ olarak tanımlayarak başladı. Tiroj, Özgürlük Dünyası ve Evrensel Kültür dergilerinin KHK ile kapatıldığını hatırlatan Celâl, bu kapatma kararlarının Evrensel Basım Yayın için de uygulandığını aktardı. Sabahattin Önkibar’ın Devlet Bahçeli ve Ülkücüler kitabının toplatılması ve Zülfü Livaneli’nin kitap afişinin metroda bulunan reklam panolarına asılmasına OHAL bahanesiyle izin verilmemesine de değinen Celâl, 131 gazetecinin cezaevinde tutuklu olduğunu, 54 gazetecinin yargılanmadan malvarlığına el konduğunu, 12 olay hakkında yayın yasağı getirildiğini ve 26 medya kuruluşunun kapatıldığını hatırlattı. Celâl, 30 yıldır yayıncılık yapan Evrensel Basım Yayın’ın kapatılması kararının Türkiye açısından düşündürücü olduğunu söyledi. Evrensel Basım Yayın yöneticilerinden Cavit Nacitarhan ise Evrensel Basım Yayın’ın bugüne kadar 700 kitap bastırdığını söyleyerek şunları söyledi: “700. kitabımızı çıkarmaya hazırlanırken devlet tarafından kapılarımıza mühürler vuruldu. İnsanlığın aydınlık birikiminin, emek mücadelesinin neferi olmuş, ülkenin köklü yayınevlerinden biri olan Evrensel Basım Yayın, kitap basamaz-yayınlayamaz hale getirildi. Bandrol alamaz, kitap basamaz hale getirildik. Yayınevimizin tüm emekçileri işsizliğe mahkûm edildi. Depolarımıza el konuldu.”‘Dayanışma gerekli’ Böyle bir süreçte dayanışmanın önemli olduğuna vurgu yapan Nacitarhan; “Dayanışma kampanyamız Avrupa’dan Latin Amerika’ya birçok ülkede geniş yankı uyandırdı. Yurtiçinden ve dışından yazar ve yayıncı örgütleri, yayınevleri, gazeteler, radyolar, sendikalar dayanışma çağrımızı yaygınlaştırdı, protestolarını iletti. Buradan bir kez daha dayanışma gösteren herkese teşekkür ederiz. İşte tam da bu nedenle, tehlikenin büyüklüğüne rağmen, asla umutsuz değiliz. Yayıncılığın toplumcu damarı akışına daha gür, daha güçlü devam edecek” dedi. Kimdi bu adam?
Hani bilirsiniz, çok film ya da TV dizisi izleyen biriyseniz, sık sık yüzü size aşina gelen birinin adını çıkaramazsınız. İnsan bazen yanındakine sorar: “Kim bu adam? (bu kadın?) Biz bunu tanıyoruz,” diye. Miguel Ferrer’de beni başka bir soru rahatsız ediyordu. “Bu adam kime benziyor?” şeklinde. Eski bir oyuncuya çok benziyordu. Soyadından da çıkardım sonunda: Jose Ferrer. Nihayet İnternet’te güzelce araştırıp sorumun cevabını buldum: Miguel Ferrer, aktör Jose Ferrer ile şarkıcı/oyuncu Rosemary Clooney’nin oğluydu. Bu durumda, George Clooney’nin de kuzeni oluyordu. Yani Ferrer ve Clooney aileleri iki daldan Hollywood’a oyuncu yetiştirmişti. Ne yazık ki, 'NCIS: Los Angeles'ın yıldızlarından, NCIS Yardımcı Direktörü Owen Granger’ı oynayan aktör, geçen perşembe, 61 yaşında gırtlak kanserine yenildi. Ancak, 'Twin Peaks'te onu gene FBI patologu Albert Rosenfield olarak izleme fırsatımız olacak. Çünkü film tamamlanmıştı. Yavaş yavaş birlikte çalıştığı ajanlarla anlaşan, Hetty ile belli ki mazide çatışmaları olmuş Owen ise, bir münasip bahane ile ekipten ayrılacak elbette. Aslında benim Ferrer’in kimliğini bir süre tespit edemeyişim tamamen kendi kabahatim. Çünkü aktör, babasına çok benziyor. Gerçi yıllar öncesinde de bu Ferrer soyadı başımıza gene iş açmıştı. Bir ara Audrey Hepburn ile evlenmiş Mel Ferrer ile bir akrabalığı var mı diye merak etmiştik. Her iki Amerikalı aktörde de İspanyol kanı olmakla birlikte, bir akrabalık bağları yoktu. Bunu anlamak da epeyce vakit almıştı. Ne olsa, o sıralarda bilgi kaynaklarımız esas olarak yabancı sinema dergilerinden ibaretti. Rosemary Clooney’e gelince, ilk gençlik dönemimizin en meşhur şarkıcılarından biridir ki, George Clooney sayesinde onu da sık sık anma fırsatı elde etmiştik. Bizim yaş grubumuzda olanlar, 'Come On-a My House', 'Botch-a-Me', 'Mambo Italiano', 'Tenderly' gibi popüler şarkılarla hatırlayabilir onu. Ben, çiftçinin hatırını sorup bütün çiftlik hayvanlarının durumunu da sıralayan 'Shoo Turkey, Shoo'yu çok severdim. Çiftçi deyince de gözümün önüne hep Jose Ferrer’in yüzü gelirdi. Eşi Jose Ferrer’e gelince, Puerto Rikolu aktör, tiyatro ve film yönetmeni José Vicente Ferrer de Otero y Cintrón, Akademi Ödülü alan ilk Puerto Rikolu, hatta Hispanik aktördü. Bu ödüle, 1950’de Cyrano de Bergerac olarak sahip olmuştu. En kıymetli edebi kahramanım ile bu ilişkisi sayesinde de, benim için özel bir yer almıştı, tabii. Gerçi ben, Cyrano’yu sahnede Hüseyin Kemal Gürmen’den oynamaya yaşı elveren biri olarak, perde ve sahnede onun yerini alanlara hep burun kıvırmışımdır ama (Bülent Emin Yarar’ı izleyemedim) o dönem Jose Ferrer’in çok beğenildiğini hatırlıyorum. Sonra da, 'Moulin Rouge'da ressam Henri de Toulouse-Lautrec’i oynadı. Onu da hiç unutamam, çünkü Pierre La Mure’un yazdığı biyografiyi de okumuş biri olarak, Lautrec üzerinde de hak iddia ediyordum. Sonra da sen kalk, babasının hık deyip burnundan düşmüş büyük oğlunu tanıma! Dedim ya, çok fazla film, dizi vs izlemekten oluyor. Öte yandan yedi sezondur Direktör Yardımcısı Owen olarak izlediğimiz Miguel Ferrer, 1981’de televizyondaki ilk rollerinden birinde, babasının Tom Selleck’li popüler polisiye dizi 'Magnum P.I.'de babasının karakterinin gençliğini oynamıştı. Kendisini 'Crossing Jordan,' 'RoboCop' ve 'Iron Man 3,'den de hatırlayabilirsiniz. George Clooney, kuzeni için çok güzel şeyler söyledi. Owen karakteri sizi yanıltmasın, ona can veren kişi çok komik, dünyayı başkaları için aydınlatan türde biriymiş. Tuhaftır, aktör Clooney’nin şarkıcı Rosemary Clooney ile akrabalığını öğrendiğimde nasıl bir aile duygusuna kapıldımsa, şimdi de George ve Miguel’in birlikte resimleri bende eski aile fotoğrafları görmüş hissi uyandırdı. Belki de mesele sadece çok film ve dizi görmekten ibaret değildir. Belki de artık iyice yaşlandık ve eskiyle bağlantısı olan her şeyi sevgiyle anıyoruz. Neşet Ertaş rüzgarı Berlin'de esecek
Sevenlerinin gönlünde "Bozkırın Tezenesi" olarak yer edinen Neşet Ertaş'ın hayatından yola çıkılarak hazırlanan ve sahnelendiği günden beri kapalı gişe oynayan "Neşe, Dert, Aşk", Berlin'de tiyatroseverlerle buluşacak. Şirin Aktemur Toprak'ın yazdığı, Umut Toprak'ın sahneye taşıdığı eser, Theater28’in davetlisi olarak 28-29 Ocak'ta Berlin'de "Theater am Kufürstendamm" sahnesinde perde açacak. Oyunda Neşet Ertaş'ı canlandıran Devlet Tiyatrosu sanatçısı Alpay Ulusoy, AA muhabirine yaptığı değerlendirmede, sahneye konulduğu 27 Mart 2015'ten bu yana oyuna seyircinin ilgisinin yoğun olduğunu söyledi. Bu durumun seyirci sayılarına da yansıdığını belirten Ulusoy, oyunla yerleşik tiyatrolar dışında, ulusal ve uluslararası birçok festivale konuk olduklarını bildirdi. Festivallerde, yabancı sanatçıların kendilerine Neşet Ertaş'ı dinlediklerini ve sevdiklerini söylediğini aktaran Ulusoy, şunları ifade etti: "Daha önce Frankfurt'ta festivale katılmıştık. Şimdi de Berlin'de tiyatroseverlerle bulaşacağız. Berlin'de büyük bir seyirci kitlesi ve memnuniyetle karşılanacağımızı düşünüyorum. Çünkü Neşet Ertaş, Avrupa'nın her toprağında türkülerini dinletebilmiş, sevgisini, aşkını anlatabilmiş, sanatıyla, insanlığıyla, aşklarıyla tanınan bir usta. 7’den 70’e, zengininden fakirine, işçisinden patronuna, halkından vekiline herkesin bildiği, herkesin aynı uzaklıkla ya da yakınlıkla dinleyebildiği bir sanatçı. Ustanın dediği gibi 'gönülden gelen gönülle gider'. İşte Neşet Ertaş gönülden geleni gönülle gönderebilmiş, sazıyla, sözüyle bunu başarabilmiş bir usta." Ulusoy, oyunda ellerinden geldiğince usta sanatçının samimiyetini ve duruşunu sahneye taşımaya, seyirciyle onun kurduğu gibi samimi bir diyalog kurmaya çalıştıklarını vurgulayarak, "Zannediyorum bunda da başarılı olduk. Oyunun başarısı zaten seyirci rakamlarına yansıyor. 2 yılda yaklaşık 500 kişilik bir salonda 162 oyunda, kapalı gişe oynayarak 72 bin seyirciye ulaştık. Bu hem biz hem Devlet Tiyatroları Genel Müdürlüğünü için çok gurur verici." diye konuştu.   Ceylan Ertem, yeni albümünün tanıtım turnesine çıkıyor
Ceylan Ertem, yeni albümü “Yine de Amin” tanıtım turnesi kapsamında 18 Şubat akşamı 22.00’de İzmir Container Hall ve 24 Şubat akşamı 21.00’de KüçükçiftlikPark’ta sevenleriyle buluşacak. 1999 yılında müzikal şarkıcılığı ve müzikoloji eğitimleri için İstanbul’a taşınan Ceylan Ertem, 2000 yılında rock grubu anima’ya katıldı. 2006 yılında Sony Müzik etiketiyle ilk albümleri ‘animasal’ yayınlandı.Phillipp Gropper ile Almanya’da, United Fools ile birlikte Fransa’da, Barana ile birlikte Hollanda’da müzik üretti, albüm kaydetti ve turneler gerçekleştirdi. 2010 yılında ilk solo albümü ‘Soluk’, 2012 yılında ise ‘Ütopyalar Güzeldir’ albümü yayımlandı. Her iki albüm de birçok eleştirmen tarafından olumlu yorumlar aldı ve yılın en iyi albümleri arasına girdi. Barana ile Amsterdam’da kaydettikleri Xenolopolis albümü Baykuş Müzik etiketiyle yayınlandı. Kasım 2014 tarihi itibariyle ise Sony Müzik etiketiyle 3. solo albümü Amansız Gücenik’i paylaşan Ceyl’an Ertem’i, Nisan ayında JazzAhead sahnesinde gördük. 2015 sonunda, içinde 10 adet yeniden yorumun yer aldığı YUH! albümünü dinleyicileri ile paylaştı. Antep’ de kaydettiği son albümü ‘Yine de Amin’i şubat ayında gün yüzüne çıkaran şarkıcı ve şarkı yazarı, yurt içi ve yurt dışı konserlerine durmaksızın devam ediyor. Oscar and the Wolf İstanbul'u salladı
Terminator yeniden!
Netflix 3 ayda 7 milyon 50 bin yeni abone kazandı
Netflix, 2016'nın dördüncü çeyreğinde dünya genelinde yaklaşık 7 milyon 50 bin yeni abone aldı. Böylece şirket tarihinde bir çeyrekte ulaşılan yeni abone sayısında rekor kırdı. Küresel internet televizyon ağı Netflix'in, 2016 yılının dördüncü çeyreğinde net kar ve gelirinin arttığı duyuruldu. Netflix, 2016'nın dördüncü çeyreğinde dünya genelinde yaklaşık 7 milyon 50 bin yeni abone aldı. Böylece şirket tarihinde bir çeyrekte ulaşılan yeni abone sayısında da rekor kırıldı. Söz konusu yeni abonelerin 1 milyon 930 bini ABD'den, 5 milyon 120 bini ABD dışı ülkelerden oluşuyor. Netflix'in toplam üye sayısı ABD'de 49 milyon 431 bine, ABD dışı ülkelerde 44 milyon 365 bine ulaşarak toplamda 94 milyona yaklaştı. Geliri arttı Netflix'ten yapılan açıklamaya göre, geçen yılın dördüncü çeyreğindeki gelirin, 2015'in aynı dönemine göre yüzde 36 artışla 2,48 milyar dolar olduğu bildirildi. Şirketin geliri 2015'in aynı döneminde 1,82 milyar dolar olmuştu. Şirketin geçen yılın dördüncü çeyreğinde net karı da yüzde 54 artarak 66,8 milyon dolar oldu. Netflix, 2015'in ekim-aralık döneminde 43,2 milyon dolar net kar açıklamıştı. Netflix'in, net kar ve gelirindeki artışın ardından New York Borsasının kapanmasını takiben yapılan sınırlı işlemlerde hisse başına değeri yüzde 9,2 artarak 145,52 dolara kadar yükseldi. AA Ünlü keman sanatçısı Markov İzmir'de sahne alacak
Detaylar yaşatır
Bonobo bundan çok yakın süre önce verdiği röportajlardan birinde şöyle demişti: “Elektronik müzik yöntemlerini kullanarak aslında elektronik olmayan bir müzik yapıyorum. Yaptığım şeyin en iyi tanımı bence bu.” Tüm diskografisini bir an için unutun ve sadece önceki hafta Ninja Tune Records’tan çıkan son albümü Migration’ı dinleyin. Bonobo’nun bu sözlerine hak vereceksiniz. İngiliz müzisyenin dört yıl süren sessizlik sonrası yayımladığı yeni uzunçaları Migration altmış iki dakika boyunca devam eden uzun yolculuğa sahip. Temelinde elektronik tavrın bulunduğu herhangi bir kayıt için bu uzunluk şaşırtıcı değil. Ancak sadece elektronik müzik yok burada. Özel bir algoritmanın içinde hayat bulan albümle aynı adlı şarkı Migration’da piyano bizi karşılıyor. Burası albümün açılış noktası ve daha bu ilk saniyelerden itibaren albümün zengin enstrüman kanallarına sirayet edeceğini vurguluyor Bonobo. Elektrik gitar sık sık kendini hatırlatıyor. Uzunçaların beş numarası Second Sun’ın yaylı enstrümanlarla çevrili kapanışı ise bizi kazananı olmayan esaslı bir savaş filmine götürmeye yetiyor. Sound açısından oldukça zengin olan albümün vokal adımlarını da aynı eksende atmasını beklersiniz. Müziğin doğru vokalle tamamlandığı yerde kusursuz bir albümle tanışmışsınız demektir. Bu albümü bir başyapıt olmaktan uzaklaştıran nokta işte tam olarak burası. On iki şarkılık Migration müzikal tavrında yarattığı detaylarla çok güçlü alanlara ulaşmış. Ancak albümdeki konuk vokaller altta akıp giden sesleri takip edemiyorlar. Migration’daki vokal katkılı şarkıları dinlerken kendi kendime “keşke bunlar enstrümantal olarak kalsalardı” dedim. Bir şarkıyı ayrı tutmak gerektiğini belirteyim. Nick Murphy, önceki adıyla Chet Faker’ın ses verdiği No Reason albümün bütünlüğü altında ezilmeyen şarkılardan. Burada Bonobo ve Nick Murphy ikilisinin sıkı ilişkilerinin ve birbirlerini çok iyi tanımalarının payı var bana kalırsa. No Reason single olarak da servis edildi ve bu tercihin bir anlamı olduğu şarkının her saniyesinden belli oluyor. Bonobo’nun kariyerindeki altıncı albüm Migration. Hem hazırlık hem de kayıt aşamalarında detaylı düşünülmüş ve tüm vokal zaaflarına rağmen beton gibi güçlü soundunun her adımda kendini belli ettiği bir çalışma bu. Migration sadece modern elektronik müziği değil, doğru seslerin başarılı birleşimini temsil ediyor. Tarkovski’yi dinliyorum, gözlerim açık!
İnsanlar niçin sinemaya gider? İnsanları karanlık bir odaya götüren nedir? Orada iki saat boyunca bir perde üzerindeki gölgelerin oyununu seyrediyorlar. Eğlenmenin mi peşindeler? Bir tür teskin olma ihtiyacı mı? Dünyanın her tarafında gerçekten de Eğlenci şirketleri var ve bu organizasyonlar sinemayı, televizyonu ve pek çok diğer türdeki seyirlik ürünleri kötüye kullanıyorlar, sinemayı istismar ediyorlar. Bizim başlangıç noktamız, bununla birlikte, orası olamaz, aksine Sinemanın özünde olan ilkelere yönelmelidir, bu sinemanın ilkeleri dünyayı bilmek ve ona egemen olmaya dair insanın ihtiyacı ile özel bir alana yönelmek zorundadır. Bence normal oarak bir insanın sinemaya gitme nedeni Zamandır: çünkü ya kaybedilen zamandır ya da harcanan zamandır ya da henüz sahip olunmayan zamandır. İnsan oraya gider, çünkü yaşayan hakiki deneyime ihtiyaç duyar; çünkü sinema, bütün diğer sanatlardan farklıdır, bir insanın deneyimini genişletir, güçlendirir ve yoğunlaştırır –ve yalnızca güçlendirip iyileştirmez, ayrıca onu daha da uzun zamana yayar, çok önemli derecede deneyimi genişletir. Bu sinemanın gücüdür: ‘Yıldızlar’, hikâyenin akış çizgisi ve eğlence… Bunların sinemaya verebileceği hiçbir şey yoktur. Giderek her zamankinden daha tutarlı biçimde insanlara sinemanın sanatın bir aracı olarak kendi yapabilirlikleri olan ve yapabilecekleri, özellikle de şiire eşit bir sanat dalı olduğuna inandırmaya çalışıyorum. Sinemanın nasıl yaşamı gözlemleyebildiğini göstermek istiyorum, araya girmeksizin, açık bir şekilde ya da gizlice (işgalci biçimde), kendine ait sürekliliği ile. İşte tam da burası benim sinemanın şiirsel özünü gördüğüm yerdir. Duygulanmayı, hisleri şiirsel biçimde birbiriyle bağlantılandırma yoluyla insan yükselir ve izleyiciler daha da aktif hale gelirler. Yaşamı keşfetme süreci içinde bir katılımcı haline gelir, yazarın koyduğu kaçınılmaz sınırlar ile ya da olay örgüsünden yapılan bitmiş-hazır-ürün çıkarımlar ile bunlar desteklenemez. Yazarın önünde temsil edilen karmaşık fenomenlerin daha derin anlamına nüfuz etmeye yardımcı olanlar yalnızca onun kullanıldıktan sonra atılacak ürünleridir. Düşüncenin karmaşık yapısı ve dünyanın şiirsel ufukları, görünümleri açıkça patenti onda olacak şekilde çerçevenin içine zorla sokulmak zorunda değildir. Genel mantık, düz doğrusal bir sekanslar sistemi ile anlatmak bir geometri teoreminin ispatı gibi huzursuz ve rahat olmayan bir şeydir. Bir geometri teoreminin ispat biçimi (tek çizgili, doğrusal anlatı yöntemi sinemada) bir yöntem olarak sanatsal açıdan çağrışımlarla bağlantı kurmanın ya da ilişkilendirmenin açtığı olanaklara göre çok daha üretkendir, çağrışımlarla bağlantılar kurmak onun daha etkileyici olmasını, aynı zamanda daha da akıl yoluyla olumlanmasını olanaklı kılmaktadır. Ve şu ne kadar yanlıştır, sinema ikinci tarzdan şimdiye kadar ne kadar az yararlanmıştır, oysaki o bize çok daha fazlasını sunabilirdi. Onun içsel bir gücü vardır, imgenin içinde yoğunlaşmıştır ve hissetme biçiminde izleyicilerle karşı karşıya gelmiştir, yazarın anlatısal mantığına doğrudan bir tepki olarak gerilimi harekete geçirir. Bir yönetmen herhangi bir diğer sanatçıya benzer: bir ressam, bir şair, bir müzisyen. Ve onun kendi özüne katkıda bulunması için, sanatçıdan (yönetmenden) beklendiği için, yönetmenlerin onlara kadermiş gibi verilen özel bir konum olarak yönetmenlerin kendi işlerini düşünmeleri gariptir, ve en yalın haliyle bunlar kendi mesleklerini istismar eder, kötüye kullanır, sömürürler. Bu şu anlama gelir, belirli bir şekilde yaşarlar, ama bir başka şekilde filmler yaparlar. Ve yönetmenlere, özellikle de genç yönetmenlere şunları söylemek istiyorum, kendi filmlerini yaparken kendi yaptıklarından ahlaki olarak sorumlu olduklarını bilmelidirler. Bunu anlıyor musunuz? Bu hepsinden daha önemlidir. İkinci olarak, sinemanın çok güç ve ciddi bir sanat olduğunu düşüncesi için hazırlanmaları gerekiyor. Kendinizi ona adamanızı gerektiriyor. Ona ait olmalısınız, sinema size ait olamaz. Sinema sizin yaşamınızı kullanır, bunun tersi doğru değildir. Bundan dolayı, sanıyorum en önemlisi budur: Kendinizi sanata adamalısınız. Her bir bireyin nefsinde sonsuz olan ve özünde insani olan ne varsa onun üzerine düşünceler ve yansımalar üretmeyi görevim olarak görmekteyim, ve çok sık olarak insan bunun yanından geçip gider, hatta onun kaderi kendi ellerinde olsa bile. İdollerin önünde diz çökmek ve hayaletlerin ardında kendi yanılsamalarının peşinde koşmakla çok meşguldür. Sonunda her şey basit bir bileşene indirgenebilir, bu basit bileşen kendi varoluşunu üzerine kurabileceği, ona güvenebileceği bir kişidir: sevebilme yeteneği ve kapasitesi. Bu bileşen (sevebilme kapasitesi) bir insanın yaşamının anlamını belirleyen en üst faktör olacak nefsin içinde büyüyebilir. Benim işlevim aşık olmaya ihtiyaç duyan ve kendi aşkını başkasına verebilen insanların farkında olmasını filmlerim aracılığı sağlamaktır, güzelliğin onu davet ettiğinin farkına varmasını sağlamaktır. Kendi konusunu “arayan” bir sanatçı hakkında konuşmak büyük hatadır. Hakikatte, konu bir yemiş gibi onun içinde büyür ve ifade edilmeyi istemeye başlar. Bu bir çocuğun doğumuna benzer. Şairin bundan gurur duyacağı hiçbir şey yoktur: o varolan durumun bir ustası efendisi değildir, aksine onun bir hizmetçisidir. Yaratıcı eser (çalışma) onun yalnızca varoluşunun mümkün bir formuna karşılık gelir, ve onun her eseri yapmadan duramayacağı, bu gücün kendisinde olmadığı bir amel gibidir. Onun için böylesi amellerin, yani sekansın vadesi gelmiştir ve olgundur, bu şeylerin tam da doğasının içinde yatar, fikrine inanmak zorundadır; Çünkü yalnızca iman imgelerin sistemini içinden birbirine bağlar (çünkü o imgeleri okur: Yaşamının içinde bulunduğu sistemi okur). Haftanın komedi filmleri
Bu da nereden çıktı: Usturupsuz komedi Bu da Nereden Çıktı – Why Him? filmi tam anlamıyla histerik bir komedi. Film aldığı reytinginin yani kabaca 17 yaş sınırının tüm avantajlarından faydalanıyor ve esprilerini en acımasız seviyede kullanıyor. Seth Rogen tarzı komedi anlayışını, yani ahmak, şaşkın ve kafası güzel komediyi, siz de seviyorsanız bu film tam size göre. Yok eğer sevmiyorsanız Jonah Hillin kaleminden çıkan ve James Franco’nun oynadığı bu komediyi pek beğenmeyebilirsiniz. Eski yeni çatışması  Ned (Cranston) eşi ve küçük oğlu ile Michigan’da yaşayan, yerel matbaa şirketi olan gayet muhafazakâr bir aile babasıdır. Stanford Üniversitesi’nde okuyan kızı Stephanie (Zoey Deutch) ailesini eksantrik sevgilisi Laird (James Franco)ile tanıştırmak ve Noel’i hep beraber geçirmek üzere Kaliforniya’ya çağırır. Baba ve damat adayı çatışması pek yeni bir hikaye değil. Ancak sosyal filtresi olmayan, aklından geçeni söyleyen, erken yaşta Silikon Vadisi’nde mega zengin olmuş, dövmeli, patavatsız girişimci ile Michiganlı muhafazakâr ve küçük yerli işletmesi iflasın eşiğinde olan baba çatışması işi çok daha modern ve bir anlamda da politik bir çatışma içine sokuyor. Filmde en çok hoşuma giden de zaten filmin verdiği politik mesaj oldu; yeni jenerasyonun eski jenerasyonla aralarında bir köprü kurması ve birbirlerini ötelemeden yardımlaşmaya açık olmaları gerektiği. Hızlı final Dramatik rollerle hatırladığımız Breaking Bad’in yıldızı Bryan Cranston bu filmde bir harika. Unutmamalı ki kendisi kariyerine komedi ile başlamış. Yani bu filmle kendi özüne dönmüş diyebiliriz. Filmde bulunduğu tüm sahnelerde parlıyor. James Franco komedisine ise zaten alışığızdır ama bu filmde kendisi gerçekten çok eğlenmiş gözüküyordu. Filmin sonunda karakterlerin yaşadığı ani değişim ve Laird ile Stephanie’nin neden birlikte olduklarını anlayabileceğimiz sahne eksikliği filmin eksileri diyebilirim. Filmin korkmadan daha karanlıklara sürüklenmesini isterdim ama nedense ani bir dönüşle adeta korkmuşçasına hızlı bir mutlu sona ulaşıyor. Bu mutlu sonu da hakederek kazanılmış bir dönüşüm ile gösteremiyor. Üstüne üstlük bir de kendi kararlarını veren bağımsız kadın sosyal mesajını dayatmaya kalkışıyor. Tüm bu eksikliklerine rağmen Why Him? senenin en sevdiğim komedi filmlerinden ikincisi oldu. İlki ne derseniz, elbette ki bir Seth Rogen filmi... *** Olanlar Oldu: Usturuplu komedi  Ata Demirer komedisi ile BKM komedi anlayışı birbiri ile iyi anlaşıyorlar. Bunun son örneği yeni filmi ‘Olanlar Oldu’da kendisini gösteriyor. Ünlü oyuncu Tyler Perry yöntemini kullanarak çoklu rollerle karşımızda. Kendisini hem kaptan Zafer hem de onun annesi Döndü karakterlerinde izliyoruz. Yani Ata Demirer’siz bir sahne filmde neredeyse yok. Bu aslında iyi bir şey çünkü yerli komedilerde hikâye anlamında bir beklentim hiç kalmadı o yüzden Ata Demirer’in komik bir sahnesini yakalayıp gülme şansım böylece daha yükselmiş oluyor. Şarapçılara saygıyla Açık söylemek gerekirse filmde pek gülmedim, güldüğüm çoğu sahne ise Döndü karakterinin bulunduğu sahnelerdi. Ata Demirer’in kendi gerçek karakterine çok yakın olarak yarattığını düşündüğüm Zafer karakteri ile film sadece komedi filmi olmaktan çıkıp dram tonu ağır basan bir filme de dönüşüyor. Ve bu komedi ve dram arası gelgitler biraz yorucu. Filmin en sevdiğim yanı şarapçı güzellemeleri eşliğinde Ege’de geçiyor olması. Ve her şeyin tatlı bir kucaklaşma ile hallediliyor olması. Saç baş yolduğumuz bu coğrafyada nefes aldırdı. Ata Demirer’in usturuplu, kaliteli, avama kaçmayan, ahlaksızlıktan prim sağlamayan filmlerinin hepsini diğer tüm yerli komedilere tercih ederim. Sömestr kitapları
Sömestr tatili başladı. Ebeveynler çocuklarının verimli bir on beş gün geçirmesin isterken öğrenciler de hem eğlenip hem dinlenebilecekleri bir tatil planı peşinde. Biz de tüm bunları düşünerek, miniklerin tatillerini verimli bir şekilde geçirmelerine yardımcı olacak kitap önerileri hazırladık. Öneriler, hem anne- babaları ‘Çocuğum tatilde hangi kitabı okusun?’ sorusundan kurtaracak hem de çocukların renkli dünyasına bir renk daha katarak hayal güçlerini geliştirecek. İlköğretim ve ortaokul öğrencilerine yönelik hazırladığımız bu derleme, umuyoruz ki hoşunuza gider. İşte çocuklar için seçtiğimiz hem eğlenceli hem de öğretici o kitaplar… Sevdalı Bulut Masalı Yazar: Nazım Hikmet Yayınevi: Yapı Kredi Yayınları Sonunda, hep iyiden yana dönecek dünya... Nâzım Hikmet'ten umut üstüne unutulmaz bir masal... Sevdalı Bulut, Türkiye ve dünya edebiyatının büyük ozanı Nâzım Hikmet'in yazdığı masallardan bir masal. Sevdanın, dostluğun, bağlılığın ve iyiliğin kazandığı bir dünya resmi. Kim asmak istemez ki bu resmi kalbinin duvarına! "Ayşe kızın ela gözleri gün ışığıyla doluydu. Sırma saçları pırıl pırıldı. Bir eliyle, sağındaki tavşanın uzun kulaklarını çekiştiriyor, öbür eliyle sol omuzundaki güvercini okşuyordu. İşte bulut tam bu sırada bahçenin üstünde belirdi. Bahçeye bir gölge düştü, ama çok durmadı, ortalık yine ışıklandı. Derken bahçeye, demin soldan sağa düşen gölge bu sefer sağdan sola düştü. Sizin anlayacağınız, bulut yukarda soldan sağa bahçenin üstünden geçmiş, sonra arkasına bakıp bahçede Ayşe kızı görünce gerisin geri yine bahçenin üstüne gelmişti." Son Ada'nın Çocukları Yazar: Zülfü Livaneii Yayınevi : Doğan ve Egmont Yayıncılık “Dünyanın en güzel adasında, neşeyle ve barış içinde yaşıyorduk bir arada. Ama bir gün adaya esrarengiz bir adam geldi... Ve her şey değişti. Kimse yaklaşan tehlikenin farkında değildi.” Zülfü Livaneli'den genç okurlara evrensel ve zaman ötesi bir başyapıt. Barış ve özgürlük uğruna bir diktatöre karşı verilen mücadelenin hikâyesi. Güney Pasifik Adalarına Yolculuk Yazar: Gülten Dayıoğlu Yayınevi : Altın Kitaplar Gülten Dayıoğlu’nun sözleriyle Güney Pasifik Adalarına Yolculuk: Sevgili okurlarım merhaba! Sizleri, Okyanusya'ya davet ediyorum. Güney Pasifik Adaları ve Polinezya'da, ilkel kavimler, gizemli yaşamlar ve görkemli güzelliklerle buluşacağız. Bu gezinin, ‘Aşk Gemisi’ olarak adlandırılan dünyaca ünlü transatlantiklerden biriyle yapıldığını belirtmek isterim. Bunun dışında her ülke, her liman, ayrı bir sürpriz olacak. Bir Yılbaşı Öyküsü Yazar: Charles Dickens Çevirmen: Çiçek Eriş Yayınevi: İş Bankası Kültür Yayınları Ebenezer cimri, huysuz ve bencil bir adamdı. Kimseyle arkadaşlık etmez, eğlencelere katılmaz, işinden başka bir şey düşünmezdi. Çok parası olduğu halde, kimseye yardım etmezdi. Dünya üzerinde, iyi kalpli yeğeninden başka seveni yoktu ama Ebenezer bunu da dert etmezdi. Hiç kimseye ihtiyacı olmadığını düşünürdü. Ancak Noel öncesi kapısını çalan bir ziyaretçi her şeyi değiştirdi. Aslında ziyaretçi kapıyı çalmamış, doğrudan içinden geçmişti. Bu garip ziyaretçinin eski arkadaşına anlatacak çok önemli şeyleri vardı. Alev Saçlı Çocuk Yazar: Christine Nöstlinger Çevirmen: Suzan Geridönmez Yayınevi: Günışığı Kitaplığı Hiçbir şey göründüğü gibi değildir. Bazen bir kitap tüm yaşantımızı değiştirebilir. Dünya çocuk ve gençlik edebiyatının çok ödüllü yazarlarından Christine Nöstlinger'in yazarlık kariyerini başlatan kitap, yıllar sonra Türkçe'de, Günışığı Kitaplığı'nda. Kâğıt Uçakla Gizli Gizli Macera adlı kitabıyla genç okurları büyüleyen Nöstlinger, masalsı öyküsüyle bu kez küçüklerin karşısında. Bu kitabında, kızıl saçları yüzünden farklı görünen bir çocuğun alay konusu olarak dışlanmasını ve akranlarıyla ilişkilerinde karşılaştığı zorlukları anlatan yazar, onun yaşamının bir kitap sayesinde nasıl umulmadık bir biçimde değiştiğini anlatıyor. Kitap; topluma, kurumlara ve yönetimlere eleştirel yaklaşırken; aile içi dayanışmayı ve nesiller arası iletişimi yüceltiyor. Martıya Uçmayı Öğreten Kedi Yazar: Luis Sepulveda Çevirmen: Saadet Özen Yayınevi: Can Çocuk Yayınları Okyanusu aşmaya çalışırken, dökülen petrolden zehirlenen genç martı Kengah, son kalan gücüyle karaya ulaşmayı ve orada yumurtlamayı başarır. Kengah, ölmeden önce, içinde yavrusunun bulunduğu yumurtayı kedi Zorba'ya emanet eder ve ondan üç konuda söz ister. Zorba, yumurtayı yemeyecektir; yavru doğana kadar yumurtayı sıcak tutacak, ona gözkulak olacaktır; bir de, yavru doğunca ona uçmayı öğretecektir. Zorba, bu martının durumuna pek üzülür, hiç düşünmeden bu üç konuda martıya kesin söz verir. Oysa yavru martı Şanslı, yumurtadan çıktığında, Zorba işlerin pek de kolay yürümeyeceğini anlar. Bebeğe bakmak, onu öteki kedilerin pençesinden korumak bir yana, Zorba'yı annesi sanan küçük Şanslı'ya uçmayı öğretmek de ayrı bir derttir. Martıya Uçmayı Öğreten Kedi, birbirinden çok farklı iki canlının bir arada yaşamasının, birbirini sevip saymasının öyküsüdür. Zürafa, Peli ve Ben Yazar: Roald Dahl Yayınevi: Can Çocuk Yayınları Bir pencere temizleme şirketinin neye ihtiyacı vardır? Bir kovaya, bir merdivene ve bir temizlikçiye mi? Peki bir pelikana, bir zürafaya ve bir maymuna ne dersiniz? Pek alışılmış bir durum değil belki ama bu pencere temizleme şirketi biraz farklı. Üç inanılmaz hayvan ile arkadaş olarak onlarla heyecanlı maceralar yaşamaya başlayan Billy'e siz de katılın... Uçurtmam Bulut Şimdi Yazar: Sevim Ak Yayınevi: Can Çocuk Yayınları Sevim Ak, çocuk okurlarla çok kolay ilişki kurabilen, çocuk edebiyatımızın usta yazarlarından biri. Uçurtmam Bulut Şimdi’de birbirinden güzel öyküler var. Babasının yaptığı ilk uçurtmayı elinden kaçıran çocuk, kitapçılık yapmaya kalkan iki çocuğun başına gelenler, yağmurun gizini bulmaya çalışan küçük kız, elişi kâğıtlarıyla resim yapmaya çalışan kızın şaşkınlığı, deprem korkusu yaşayan iki kardeş, beden eğitimi dersinde neler neler yapmak isteyen cılız çocuk, anneler gününde hediye almaya çalışan sevimli kız… Üç Kedi Bir Dilek Yazar: Sara Şahinkanat Yayınevi: Yapı Kredi Yayınları Bu kitabı okuduktan sonra bir kediniz olsun isteyeceksiniz… Damda üç kedi: Piti, Pati ve Pus, sırtüstü uzanmış gökyüzünü seyrediyorlar… Sara Şahinkanat'ın yazdığı Üç Kedi Bir Dilek'e hayranlık uyandıran resimleriyle varlık kazandıran Ayşe İnan Alican eşlik ediyor. Uçan Sınıf Yazar: Erich Kastner Çevirmen: Şebnem Sunar Yayınevi : Can Çocuk Yayınları Uçan Sınıf adlı eserin kahramanları yatılı bir okulun öğrencileridir. Yılbaşına az bir zaman kalmıştır. Çocuklar, ‘Uçan Sınıf’ adında bir oyun hazırlamaya karar verirler. Ne var ki çalışmaları yarım kalır. Çünkü bir başka okulun öğrencileri, hem oyunda rol alan oyunculardan birini, hem de çocukların alıştırma kitaplarını kaçırmışlardır. Kastner'in 'Yazdığım en iyi kitap' dediği Uçan Sınıf, ince bir hüzün ve bolca mizahla kaleme alınmış bir başyapıt. Bu kitapta yazar, çocuklar arasındaki dayanışmanın, sıkı bir arkadaşlığın gücüyle yaşamın zorluklarını alt etmenin güzel bir örneğini veriyor. Cihat Aşkın ve Cengiz Özkün CRR'de: Türkiye'de müziği yeniden yorumlamak
Ayberk Atilla son yolculuğuna uğurlanıyor
Bir süredir kanser tedavisi gören ve dün hayatını kaybeden oyuncu Ayberk Atilla, son yolculuğuna uğurlanıyor. Atilla için İstanbul Büyükşehir Belediyesi Şehir Tiyatroları Üsküdar Kerem Yılmazer Sahnesi'nde tören düzenlendi. Törende, Atilla'nın eşi Gül Atilla ve kızı Beril Ünal, taziyeleri kabul etti. Ayberk Atilla kimdir? 1946 doğumlu sanatçı, İstanbul Üniversitesi İktisat Fakültesi İşletme Bölümü'nden mezun oldu. Sanat hayatına 1967 yılında Lale Oraloğlu Tiyatrosu'nda başladı. Sırasıyla Münir Özkul Tiyatrosu, Altan Karındaş Tiyatrosu, Devekuşu Kabare, Üç Maymun Kabare, Enis Fosforoğlu Tiyatrosu, Tiyatro İstanbul gibi topluluklarda çalıştı. Sinema ve dizi filmlerde de rol alan Atilla, bir süre aranın ardından yeniden tiyatroya dönerek, BKM Oyuncuları kadrosuna katıldı. Atilla'nın oynadığı çok sayıda film, dizi, tiyatro oyunu bulunuyor. Oynadığı Tiyatro Oyunları - Koca Sinan (2011) - Haraşo Hayatlar (2010) - Bana Bir Seyhler Oluyor (2002) - Yalandan Kim Ölmüş (2000) - Sen Hiç Ateşböceği Gördün mü? (1998) - Fehim Paşa Konağı (1997) - Cahide (1996) - Çetin Ceviz (1996) - Sevdiğim Adam Sevdiğim Kadın (1995) - Saat 9.05 (1995) Rol Aldığı Sinema Filmleri ve Diziler - Seksenler (2012) - Kiralık Aşk (2015) - Hükümet Kadın 2 (2014) - Hükümet Kadın (2013) - İbret-i Ailem (2012) - Leyla ile Mecnun ((2012) - Huzurum Kalmadı (2011) - Babam Sağolsun (2011) - Pulsar (2009) - Neşeli Hayat (2009) - Peri Masalı (2008) - Sevgili Düşmanım (2008) - Gönül Salıncağı (2007) - Kabadayı (2007) - Kötüler Konağı (2007) - Pardon Yani (2006) - Kiralık Oda (2006) - Rüya Gibi (2006) - Bir Demet Tiyatro (2006) - Tadımız Kaçmasın (2005) - Organize İşler (2005) - Hürrem Sultan (2003) - Güneş Yanıkları (2000) - Sen Hiç Ateşböceği Gördün mü? (1999) - Konu Komşu (1999) - 5 Maymun Çetesi (1999) - Dış Kapının Mandalları (1998) - Bir Demet Tiyatro (1997) - Baskül Ailesi (1997) - Hastane (1993) - Evlere Şenlik (1993) - Zeki Metince (1992) BİLKAR’dan Küba ve Nazım etkinliği
Zülfü Livaneli'nin kitap afişine OHAL engeli!
Sezgin Kaymaz'dan yeni roman: Farfara
Oyuncu Ayberk Atilla yaşamını yitirdi
Usta oyuncu Ayberk Atilla bu sabah hayatını kaybetti. Sanatçı bir süredir tedavi görüyordu. Ayberk Atilla kmdir? 1946 doğumlu sanatçı, İstanbul Üniversitesi İktisat Fakültesi İşletme Bölümü'nden mezun oldu. Sanat hayatına 1967 yılında Lale Oraloğlu Tiyatrosu'nda başladı. Sırasıyla Münir Özkul Tiyatrosu, Altan Karındaş Tiyatrosu, Devekuşu Kabare, Üç Maymun Kabare, Enis Fosforoğlu Tiyatrosu, Tiyatro İstanbul gibi topluluklarda çalıştı. Sinema ve dizi filmlerde de rol alan Atilla, bir süre aranın ardından yeniden tiyatroya dönerek, BKM Oyuncuları kadrosuna katıldı. Atilla'nın oynadığı çok sayıda film, dizi, tiyatro oyunu bulunuyor. Oynadığı Tiyatro Oyunları - Koca Sinan (2011) - Haraşo Hayatlar (2010) - Bana Bir Seyhler Oluyor (2002) - Yalandan Kim Ölmüş (2000) - Sen Hiç Ateşböceği Gördün mü? (1998) - Fehim Paşa Konağı (1997) - Cahide (1996) - Çetin Ceviz (1996) - Sevdiğim Adam Sevdiğim Kadın (1995) - Saat 9.05 (1995) Rol Aldığı Sinema Filmleri ve Diziler - Seksenler (2012) - Kiralık Aşk (2015) - Hükümet Kadın 2 (2014) - Hükümet Kadın (2013) - İbret-i Ailem (2012) - Leyla ile Mecnun ((2012) - Huzurum Kalmadı (2011) - Babam Sağolsun (2011) - Pulsar (2009) - Neşeli Hayat (2009) - Peri Masalı (2008) - Sevgili Düşmanım (2008) - Gönül Salıncağı (2007) - Kabadayı (2007) - Kötüler Konağı (2007) - Pardon Yani (2006) - Kiralık Oda (2006) - Rüya Gibi (2006) - Bir Demet Tiyatro (2006) - Tadımız Kaçmasın (2005) - Organize İşler (2005) - Hürrem Sultan (2003) - Güneş Yanıkları (2000) - Sen Hiç Ateşböceği Gördün mü? (1999) - Konu Komşu (1999) - 5 Maymun Çetesi (1999) - Dış Kapının Mandalları (1998) - Bir Demet Tiyatro (1997) - Baskül Ailesi (1997) - Hastane (1993) - Evlere Şenlik (1993) - Zeki Metince (1992) Jackie: Hırs ve yas arasında
Bir zamanlar dünyanın en ünlü insanlarından biri Jackie Kennedy Onasis idi. Başkan JF Kennedy, öldürüldüğünde Jackie üstü açık arabada, kocasının hemen yanındaydı. Pembe kıyafeti ile kocasının başındaki yarayı kapamaya çalıştığı anı gösteren fotoğraflar yirminci yüzyılın en çok bilinen fotoğrafları arasındadır. Jacqueline Kennedy daha sonra dünyanın en zengin adamlarından biri olan Yunanlı armatör (armatör kelimesini de herhalde ilk kez bu vesileyle duymuştum, musluk demek değil miydi armatör?) Aristotle Onassis’le evlendi ve tabii bu da büyük olay oldu. Paparazziler onları her yerde takip etti. Jackie’nin yatta bikinili fotoğrafları çekildi ve gazetelere yeni malzeme çıktı. John F. Kennedy suikasti (1963) sonraları çok sayıda komplo teorisine kaynak oldu. Katil niye bu eylemi gerçekleştirmişti? Katilin de öldürülmesi cinayete dair soruların cevapsız kalmasına neden olmuştu. Kim ya da kimler vardı cinayetin arkasında hiç bir zaman öğrenilemedi. Oliver Stone’un JFK adlı filmini şimdi yeniden seyretmenin tam sırası sanırım. Şilili yönetmen Pablo Larrain’in filmi bu meselelerle ilgilenmiyor. Hattı zatında yönetmenin herhangi bir meseleyle ilgilendiğine dair bir emare görmedim filmde. Larrain, “Tony Manero” (2008) ile büyük heyecan yaratmıştı. İstanbul Film Festivali’nde de Altın Lale kazanmıştı bu film. Larrain, kanımca etkisi giderek düşen ama yine de ilginç filmlerle kariyerini sürdürdü. Şili tarihine, bireyler üzerinden bakmaya devam etti. “Jackie”den önce yaptığı ve bizde de vizyona giren son filmi The Club da beğenildiyse de ben son derece sıkıcı bulmuştum. Filmin üç çerçevesi olduğu söyleyebiliriz “Jackie”, Larrain’in sıkıcılıkta bir seri yakalamış olduğunu gösteriyor olabilir. Umarım yanılırım. Film, daha önce de dediğim gibi tarihsel bağlamla ilgilenmiyor. Larrain’in Şili’ye dair yaptığı filmlerde hep böyle bir bağlam olurdu halbuki. Filmin üç çerçevesi olduğu söylenebilir. Bunlardan birincisi, Jackie’nin kocasının ölümünden bir hafta sonra bir gazeteciye verdiği mülakat, bir diğeri bir rahiple konuşmaları, bir diğeri ise televizyon için yaptığı ve Beyaz Saray’ı tanıttığı bir film. Filmin asıl anlattığı dönemin, JFK’nin öldürülmesiyle cenaze töreni arasındaki süre olduğunu söyleyebiliriz. Bu dönemde Jackie’nin, Kennedy’nin ölümünün ardından yer kapmaya çalışan politikacılarla, hırslı bürokratlarla ve kendi hırsıyla da nasıl mücadele ettiğini görüyoruz. Tabii bu aynı zamanda Jackie’nin büyük bir travmanın etkisi altında olduğu bir dönem. Bu dönemde Jackie’nin en yakını olarak kocasının kardeşi Robert Kennedy’yi görüyoruz. Kocasının ailesi dışında kendi ailesinden ya da arkadaşlarından kimsenin Jackie’nin yakınında olmaması enteresan ama bu yalnızlığın nedenlerini bilmiyoruz. Jackie kocasının anısını yüceltmek için elinden geleni yapıyor. Mezar yerini seçiyor ve Lincoln’e yapılan tören gibi görkemli bir törenle gömülmesini sağlıyor. Kennedy döneminin Camelot efsanesinin bir benzeri olduğu düşüncesini işliyor. Larrain, çok yakın planlarla Jackie’yi canlandıran Natalie Portman’in yüzünü gösteriyor bize sık sık. Ama çok yakın plan otomatik olarak psikolojik derinlik sağlayan bir yöntem değil. Jackie, cinayet öncesinde televizyon için çektiği filmde biraz şaşkın, epey gergin bir karakter olarak karşımıza çıkıyor. Cinayet sonrasında da temelde bir şey değişmiyor. Jackie yine şaşkın ve yine gergin. Natalie Portman çok tuhaf bir aksanla konuşuyor, Jackie’ye benzemek için. Bu aksanı yapmak için kendini zorlayan bir oyuncu izlenimi vererek. Söylediği şeye kendini kaptırmadan, ezberden konuşmaya çalışan biri gibi gözükerek. Fakat Natalie Portman’in oyunculuğunun Oscar’lık olduğunu söyleyen de çok. Kısacası film bende ne herhangi bir duygu ne de herhangi bir düşünce uyandırdı. Seyrederken de çok sıkıldım. Ama haftanın diğer filmlerine baktığımızda fazla seçeneğiniz de yok. Üstelik filmin Oscar kazanma ihtimali var. Her zaman olduğu gibi, en iyisi kendi kararınızı kendinizin vermesi. Hayâldir, hayâl kalsın!
Felsefi olarak idealist bir temel üzerine kurulan öykülerin en materyalisti, ‘rüya gören adam’la ilgili olanıdır sanırım; Borges’ten Enis Batur’a kadar birçok yazarın farklı biçimlerde aktardığı öykünün en bilinen versiyonu, bir rüyanın tabir edilmesi çabasıyla başlayıp hayatın tabiriyle bitenidir: İmparator, gördüğü düşü yorumlayacak bir ‘düş yazıcısı’ bulabilmek için dünyanın dört bir yanına elçiler gönderir. Biri hariç tüm elçiler elleri boş döner; görünen odur ki yeryüzünde imparatorun düşünü bilen, yorumlayabilen hiç kimse yoktur. İmparator umudunu kaybetmez, denizin olduğu yöne gönderdiği elçi henüz gelmemiştir. Haftalar sonra, çatlamak üzere olan atının üstünde kan revan içindeki elçi sarayın kapısına ulaşır. İmparatorun kollarında son nefesini verirken düş yazıcısını bulduğunu söyler. Bulmuştur ama varoluşsal bir paradoksun ortasında: “Aslında ben yokum efendimiz! Sizin düşünüz yok, siz de yoksunuz! Herkes ve her şey o düş yazıcının düşünde var sadece…” Günümüz dünyasının neredeyse bu fantastik öykünün ‘meta-anlatı’sı haline gelmiş olması çok tuhaf; ortak akıl veya ‘toplumsal konsensüs’ gibi kavramsallaştırmalar bugün ‘lider kültü’ denilen akıldışılık tarafından kendi keyfince yeniden kurgulanıyor, nasıl istenirse öyle kullanılıyor. Aydınlanmanın mirasını yiye yiye çoğaltmamız gerekirken yüzüne bile bakmayınca böyle oluyor demek ki! Malum, ülkeyi bugün bulunduğu kaotik duruma tek bir kişinin diktatoryal başkanlık hayâlleri getirdi. Sözün gelişi, bugün RTE ölecek olsa yarın ‘Türk usulü başkanlık’ adlı bu ucube sistem için ısrar eden bir tek kişi bile kalmayacak -düş gören uyanacak, görülen düş bitecek. TBMM’de göstere göstere oy kullanan en şahin AKPliler bile ‘başganlık’ sistemini hemen unutacak çünkü onların derdi zaten ülkeyi Amerikan ya da alaturka başkanlık sistemiyle yönetmek değil, etrafındakileri bu hayâlle var eden birini başkan yapmak… Bu ülkede halkın bir kesimi Aksaray’da (İstanbul’da bir semt) sürekli düş gören bir adamı düşlüyor. Düşlenen adamın düşünde, düşünde sadece bu adamı gören insanların yaşadığı bir ülke var. Bu insanlar, düşlerinde var ettikleri bu adam düşünde ‘başganlık’ hayâlleri kuruyor diye düş içindeki düşün içinde bir hayâlin peşinde koşuyorlar. İçlerinde bazıları bu düş döngüsünün hayal meyal farkına varıyordur belki, ama varlıklarını borçlu oldukları döngüyü kırmaya korkuyorlardır muhtemelen. Her şey düş görenlerin ne kadar uyuyacağına, ne zaman uyanacağına bağlı… Tabii onları uyandırmak da halkın düş görmeyen, başkasının düşüyle var olmak yerine kendini var etmeyi seçen kesimine düşüyor. Kim bilir, bu düş döngüsünün nasıl bir kâbus olduğunu anladıkları an “Hayır! Hayır!” diye haykırarak uyanacaklar belki de; sonra “Gambia’yı ben yönetmezsem ülkeyi mahvederim!” diyenle “400’ü verin, bu iş huzur içinde çözülsün!” diyeni baş başa bırakacaklar, bu ikisi birbirini düşlesinler diye… Ödünç alınan kitap 100 yıl sonra geri geldi
Bu hafta 7 film vizyona girecek
Olanlar Oldu Hakan Algül'ün yönettiği ve Ata Demirer, Tuvana Türkay, Salih Kalyon ile Ülkü Duru'nun başrollerinde oynadığı "Olanlar Oldu" seyirciyle buluşacak. Ata Demirer'in senaryosunu kaleme aldığı filmin konusu özetle şöyle: "Zafer ve annesi Döndü Hanım, Ege'nin bir kıyı kasabasında birlikte yaşamaktadır. Yaşı geçmekte olan oğlunun kasabanın güzeli Mehtap'tan ayrılmış olmasına ve hala evlenmemiş olmasına üzülen Döndü, bu gidişata son vermek için harekete geçer. Bu esnada mütevazı teknesinin sorunlarıyla boğuşan Zafer, yaptığı mavi turda başka biriyle tanışır ve olayların gidişatı değişir." "Kötü Çocuk" Tolga Sarıtaş, Afra Saraçoğlu, Sarp Akkaya, Tülin Özen, Can Sipahi, Aytaç Şaşmaz, Buçe Buse Kahraman, Işık Naz Özedgü, İpek Soral, Yiğitcan Ergin ile Demir Parscan'ın oynadığı filmin yönetmenliğini Yağız Alp Akaydın yaptı. Büşra Küçük'ün "Kötü Çocuk" adlı hikayesinden aynı isimle uyarlanan gençlik filmi, kendisini doğduğu gün sebepsiz terk eden babasının ortaya çıkmasıyla hayatı tamamen değişen Kayla adındaki genç kızın "kötü çocuk" Meriç ile tanıştığı gün başlayan macera ve aşk dolu hikayesini anlatıyor. "Jackie" Ramin Bahrani'nin yönetmen koltuğunda oturduğu filmin başrollerinde Natalie Portman, Peter Sarsgaard, Greta Gerwin ile Billy Crudup oynuyor. Natalie Portman'ın ABD'nin First Lady'si Jacqueline Kennedy'i canlandırdığı film, John F. Kennedy suikastının sonrasına odaklanıyor. Senaryoya göre, Başkan Kennedy, Dallas'ta konvoyunun geçişi sırasında öldürülür. Kennedy'nin yanı başında olan eşi Jackie bir yandan tüm ulusun gözleri üzerindeyken bu travmayı atlatmaya çalışacak, bir yandan da kocasının mirasını yaşatıp çocukları için vakur bir duruş sergilemek zorunda kalacaktır. "Bu da Nereden Çıktı?" John Hamburg'un yönettiği filmin başrollerinde Zoey Deutch, Bryan Cranston, James Franco ile Tangie Ambrose yer alıyor. Kızının uçarı sevgilisinin evlenme teklifinde bulunacağını duyunca bunu durdurmaya çalışan bir babanın hikayesini odağına alan film özetle şöyle: "Sevecen bir baba olan Ned, tatil günlerinde ailesi ile Stanford'da yaşayan kızını ziyaret eder. Ancak burada en büyük kabuslarından biri olacak, sosyal ilişkilerinde gariplikleri olan Silikon Vadisi milyarderlerinden Laird ile tanışır. Ned, kendisini teknoloji dünyasında kaybolmuş hissederken Laird'in kızına evlenme teklif edeceğini öğrenmesi paniğe yol açar." "Moana" Walt Disney Stüdyolarının hazırladığı animasyon macera filmi "Moana", kendini usta bir kaşif olarak ispatlamak ve atalarının yarım kalan arayışını tamamlamak için cüretkar bir göreve yelken açan cesur bir gencin hikayesini anlatıyor. Ron Clements ile John Musker'in yönettiği filmin seslendirmelerini Dwayne Johnson, Alan Tudyk, Auli'i Cravalho ve Phillipa Soo yaptı. "Minik Kahramanlar Macera Peşinde" Eduardo Schuldt'ın yönetmenliğini yaptığı animasyon türündeki filmde, özel güçlere sahip bir grup çocuk ve onların güvenilir köpeğinin, devlet tarafından tarihin en büyük sanatçılarından Leonardo Da Vinci ile ilgili bir görev için zamanın gerisine yollanması sonrasında yaşanan maceralar anlatılıyor. "Pepee: Birlik Zamanı" Hüseyin Emre Konyalı'nın yönettiği animasyon türündeki filmin seslendirmeleri Yağız Alp Şimşek, Iraz Elif Kıraç, Çağrı Manas Kıraç ile Meryem Atmaca'ya ait. Televizyon ekranlarında tanınan ünlü çizgi film karakteri, yeni macerasında sinemaseverlerin ilgisini çekmeyi amaçlıyor. Emin Alper: Gurur duydum ama hakkıyla sevinemiyorum
Berlin Güzel Sanatlar Akademisi tarafından 1971 yılından bu yana verilen ‘Sanat Büyük Ödülü’ne Tepenin Ardı, Abluka filmlerinin yönetmeni senarist Emin Alper layık görüldü. Filmleriyle de distopyaya karşı çıkışın önemli temsilcilerinden olan yönetmen Alper 18 Mart günü Almanya Berlin’de ödülünü alacak. Yeni Türkiye sinemasına politik filmleriyle katkı sunan yönetmen Alper ödüle ilişkin duygularını BirGün’le paylaştı. Alper “Çok gurur verici bir ödül ama hakkıyla sevinemiyorum. Umarım Türkiye barışın hâkim olduğu özgür bir ülke olur ve hep birlikte seviniriz” dedi. Berlin Güzel Sanatlar Akademisi 42 yaşındaki Emin Alper’e olağanüstü olarak nitelediği filmleri ‘Beyond the Hill/Tepenin Ardı’ ve ‘Frenzy/Abluka’ dolayısıyla Büyük Sanat Ödülü'nü verdiği duyurdu. Jüri ödül gerekçesini Emin Alper'in her iki filmini olağanüstü bir sinema diliyle perdeye yansıttığını ve kahramanlarının iç dünyalarından yola çıkarak, görüş ayrılıklarının hakim olduğu Türkiye toplumunda yaşanan günlük şiddet ortamında Alper’in derin anlamı olan bir tablo oluşturmayı başardığını belirtti. Emin Alper'in ilk uzun metrajlı filmi 'Tepenin Ardı', 62. Uluslararası Berlin Film Festivali'nde de ödül almıştı. Yönetmen, Berlinale'de genç sinemacılara ve yenilikçi yapıtlara ayrılan Forum bölümünün en prestijli ödülü sayılan Caligari Ödülü'ne layık bulunmuştu. Alper'in senaryosunu da yazdığı bu film festivalda ayrıca En İyi İlk Film Özel Mansiyon Ödülü'nü de kazanmıştı.. Berlin Güzel Sanatlar Akademesi Berlin Eyaleti’nin dönüşümlü himayesi altında her yıl büyük sanat ödülü veriyor. Ayrıca her biri 5 bin euro tutarında 6 sanat ödülü veriliyor Lambada şarkısıyla tanınan grubun solisti ölü bulundu
Fazladan bir olay gerçekleşir ve hayat…
Hayatı bir kurmaca olarak alımlarız, başka türlü baş edemeyiz çünkü. Fakat hayat kurmacadan daha fazladır ve kurmaca hayatı bir kalıba sokmaksa, hayat bu kalıptan taşandır. Witold Gombrowics ‘Kosmos’ adlı romanına dair güncesine düştüğü notlarda kurmacayı tanımlıyor önce: “Nedir polisiye roman? Kaos halinde olanı düzene sokma, düzenli hale getirme denemesi.” Bir yıl sonra şu notları düşmüş güncesine: “Fazladan gerçekleşen bir olay yüzünden gerçekliğin bir anda kabından taşıvermesi. Her yana uzanan duyargalar… karanlık oyuklar… sapmalar… anaforlar… bütün bunların yaratılması” (Kosmos, çev. Aykut Derman, Can). Gombrowics’in edebiyatı hayat gibidir, kalıbından taşar ve Deleuze’ün de belirttiği gibi “Daha ziyade biçimsizden ya da tamamlanmamışlıktan yanadır.” Kurmaca sadece edebiyatın ya da sanatların işi değil, gündelik hayattaki sıradan insan da hayatın her yöne dağılmasına tahammül edemediğinden, hayatını derleyip toparlamak, kurgulamak zorunda. Çünkü “kurmacanın birliği var, biçimi var”diyor Aldous Huxley. Yatay ilişkiler ağı olarak düşünüldüğünde toplum, bireysel kurmacalarımızın birbirine dokunarak durmadan yapılıp bozulduğu, konturları bulanık, devasa bir kurmacadır. Bizler kendi hayatlarımızı kurgulayarak anlamlı hale getirsek de en berbat zamanlar, başkalarının kurmacalarına katlanmak zorunda kaldığımız zamanlar. Ve başkalarının kurmacaları üzerinden hayatı olumsuzlamak ve başkalarının kurmacalarında hayatımızın bir hiçe dönüşmesi. Ve düşünsenize, bu başkalarının iktidar olduklarını ve kendi kurmacalarını bize dayattıklarını. Hayatlarımıza el koydular Evet, korkulan hep oluyor ve başkalarının kurmacası iktidar oluyor ve hayatı kendi kurmacalarımız üzerinden alımlamak yerine başkalarının kurmacası üzerinden olumsuzlamak zorunda kalıyoruz. Bir kitabın kurmacasını beğenmediğinizde elinizden bırakabilirsiniz; ama dayatılan bu kurmacayı elinizden bırakmak ne mümkün? Hayatlarımıza el koydular çünkü ve hayatlarımız kurmacalarının malzemesine dönüşüyor. Kâbus gibi. Ve bu kurmaca yasalarıyla, medyasıyla bizi bağlıyor, elimizi kolumuzu değil sadece, zihnimizi de. Çok sıkıntılı bir durum. Biz en iyisi yine Gombrowics’e dönelim: “Fazladan gerçekleşen bir olay yüzünden gerçekliğin bir anda kabından taşıvermesi.” İktidar bu “fazladan olay”ın farkında, nasıl kurgularsa kurgulasın, hayat taşacak ve kurmacayı dağıtacaktır. Kafamıza kurmacanın çuvalını geçirenler, hayatın taşkınlığından, olay olmasından korkuyorlar en çok. Korkmakta haklılar, hayat hiç çuvala sığar mı? Her an her yöne dağılarak yeni olaylar hazırlıyor. Doğa hiç anlatılan gibi değil Hayatı kalıba sokmak için önce doğayı kalıba sokmak gerekecek, biliyorlar. O yüzden varlıklara sabit doğalar yüklüyorlar. Her canlının kendine özgü doğası vardır, kadının doğası erkeğinkinden farklıdır ya da insan, doğası gereği kötü veya iyidir. Ve sabitlenen bu doğalar üzerinden iktidar kendi despotik kurmacasını dayatacaktır topluma. Ama hayat, dayatılan bu doğalara sığmaz. Despotizmin estetikçileri ve tetikçileri, doğanın merkeze yöneldiğinde ideal formlar yarattığını ve iktidarın da kendini merkeze yerleştirerek ideal ve mükemmel bir form olarak zuhur ettiğini savunucaklar. Ama doğa hiç de anlattıkları gibi değil; ne sabit doğalar vardır ne de merkezde ideal bir form. Aksine doğa sürekli taşarak her yöne yayılacak ve farklılıklar üretecektir. Doğa: En büyük yaratıcı; durmaksızın farklar ve bireysel nüanslar yaratır, ideal formlar değil. Darwin de hiyerarşik bir ilerlemeyi, yükselmeyi vurgulayan “evrim” sözcüğünü kullanmamıştı, onun yerine “değişikliklerle türeyiş” deyimini yeğlemişti, farklılaşmayı vurgulamak için. Ve Darwin bu farklılaşmanın hiyerarşik bir üst ya da alt yaratmadığını, aksine her organizmanın yatay bir düzlemde farklı bir örgütlenme biçimi, bir bireyleşme olduğunu söylüyor (bkz. S. J. Gould, Darwin ve Sonrası, TÜBİTAK). Her canlı kalıbından taştıkça farklılaşır ve hayat bizim kurmacalarımıza sığmaz, taşar ve farklılaşır. İktidar hayatı kendi imgesine göre topyekûn kurgulamaya kalkışır ama kurguladığını sandığı an, çoktan taşmıştır. Ve hayat topyekûn direniştir artık. Oscar adaylıklarında gerçekleşebilecek sürprizler
Merakla beklenen Oscar adaylıkları salı günü açıklanacak. Son iki ayını ödül toplamakla geçiren filmlerin pek çok dalda adaylık kazanarak varlığını güçlü bir şekilde hissettireceği kesin ama Akademi’den her türlü sürprizin beklenebileceği de başka bir gerçek. 4 yıl önce ‘Argo’ En İyi Film Oscar’ını kazanmaya doğru giderken Ben Affleck’in ve yılın en fazla ödül toplayan yönetmeni Kathyrn Bigelow’un adaylık bile kazanamayacağını kim düşünürdü ki? Bir de onların yerine Michael Haneke ve Benh Zeit’lin aday olacağını. Ya da iki yıl önceyi düşünelim; animasyon dalının açık ara favorisi ‘Lego Filmi’nin (The Lego Movie) aday olamayacağı ve ‘Song of the Sea’nin aday olacağı, adaylıklar açıklanmadan önce sadece çılgın bir fikir olarak görülebilirdi. Daha geçen sene, ‘Steve Jobs’ ile En İyi Senaryo dalında Altın Küre kazanan Aaron Sorkin’in Uyarlama Senaryo dalında Oscar’a aday bile olamayacağını kim düşünebilirdi? Bu açıdan bakınca favoriler o kadar da favori görünmemeye başlıyor. Oscar tarihi her sene bunlara benzeyen çılgıncasına sürprizlerle dolu. Akademi’nin bazı dallardaki tercihleri pek çok uzmanı her sene yanıltıyor. Her ne kadar uzak ihtimaller olsa da aşağıdaki sürprizlere hazırlıklı olmakta fayda var. En İyi Film dalında ‘Aşıklar Şehri’nin (La La Land) önde götürdüğü yarışta onu ‘Ay Işığı’ (Moonlight) ve ‘Yaşamın Kıyısında’ (Manchester by the Sea) izliyor. ‘Lion’, ‘Fences’, ‘Geliş’ (Arrival) ve ‘Hell or High Water’ adaylık almasına kesin gözüyle bakılan diğer filmler. Ancak bir Mel Gibson sürprizine de hazırlıklı olmak lazım, ‘Savaş Vadisi’nin (Hacksaw Ridge) adaylık kazanması hiç de uzak bir ihtimal değil. Son dönemde çıkış yapan ‘Gizli Sayılar’ (Hidden Figures) da öyle. ‘Deadpool’un sürpriz yapmasına ise kaçımız hazırlıklıyız? En İyi Yönetmen dalında Damien Chazelle, Barry Jenkins, Kenneth Lonergan, Dennis Villeneuve ve Garth Davis adaylık kazanması beklenen isimler. Değişik bir adayın çıkma ihtimalinin zayıf olarak değerlendirildiği bu dalda, pek çoğu ilk kez Oscar adayı olacak bu isimlere ihtiyar kurtlar sürpriz yaşatabilir. Martin Scorsese, Mel Gibson veya Denzel Washington üçlüsünden biri adaylar arasında olabilir. Daha çılgın ve güzel bir sürpriz için ise 80 yaşındaki usta yönetmen Ken Loach’un ilk Oscar adaylığını kazanmasına hazırlıklı olun. En İyi Erkek Oyuncu dalında, ‘Lion’daki tatlılığıyla herkesi büyüleyen Sunny Pawar ve ‘Gece Hayvanları’ (Nocturnal Animals) ile Jake Gyllenhaal’un kapabilecekleri adaylıklar şok etkisi yaratabilir. En İyi Kadın Oyuncu dalında, SAG adaylığında olduğu gibi Emily Blunt (Trendeki Kız) bir kez daha sürpriz yapıp herkesi şaşırtabilir. Bir diğer sürpriz ise ‘Gizli Sayılar’ ile Taraji P. Henson olabilir. Yabancı Dilde En İyi Film dalının favorisi ‘Toni Erdmann’ı, ‘Satıcı’ (Forushande) ve ‘Mayın Ülkesi’ (Under Sandet) izliyor. Pek çok Oscar tahmincisine göre ABD’de çok sevilen ‘Hayata Röveşata Çeken Adam’ (En man som heter Ove) ve ‘Tanna’ da diğer adaylıkları kazanacak. Animasyon dalında da yarıştığı için şansı daha küçük görülen ‘Kabakçığın Hayatı’ (My Life as a Courgette) ise böyle düşünenleri yanıltacaktır (ve belki de her iki dalda birden aday olacak). Altın Küre’de çeşitli dallarda yaşamaya alıştığımız seviyede bir sürpriz isterseniz de Xavier Dolan’ı ihtimal dışı bırakmayın! En İyi Belgesel dalı sürprizlerin en fazla yaşandığı dallardan biri olmuştur hep. Bu sene ‘OJ: Made in America’, ‘13th’, ‘Life, Animated’, ‘I am not Your Negro’ ve ‘Cameraperson’ adaylık kazanma ihtimali en yüksek beş film olarak düşünülüyor. Ama ‘The Eagle Huntress’, ‘Gleason’ ‘Denizdeki Ateş’ (Fuocoammare), ‘The Ivory Game’ ve ‘Weiner’ bu beşinden pek çoğunu yerinden edebilir. Pek çok sürprize hazırlıklı olun. Paul McCartney Sony'ye dava açtı
The Beatles grubunun üyelerinden Paul McCartney, grubun şarkılarının telif hakları için Sony Müzik’e dava açtı. NTV'nin haberine göre; New York Federal Mahkemesi’nde görülen dava dosyasında, yayıncı kuruluşun, Paul McCartney ve John Lennon’ın 1962 ve 1971 yılları arasında bestelenen şarkılarının telif haklarına bağlı kalmadığı iddiası yer alıyor. Davaya konu olan şarkılar arasında “Yesterday,” “Hey Jude,” “Let It Be,” “Love Me Do,” “P.S. I Love You,” “Thank You Girl,” “Bad to Me,” “I Want to Hold Your Hand” ve “All You Need Is Love” gibi Beatles’ın en ünlü eserleri var. McCartney, John Lennon'la birlikte yazdığı şarkıların haklarını 1960'larda çeşitli yayıncılara devretmişti. 1980'lerde Michael Jackson, şarkıların hakkını satın almıştı. Daha sonra Sony/ATV'nin hisselerinin bir bölümünü de satın alan Jackson’ın ölümünün ardından hisseleri 750 milyon dolara şirkete geri satılmıştı. Şarkıların haklarının 2018'de yeniden McCartney'e geçmesi beklense de McCartney, şirketle pek çok kez temas kurmaya çalışmasına rağmen bunun gerçekleşeceğine dair bir doğrulama alamadığını belirtti. Geçtiğimiz yıl Duran Duran grubu da Sony/ATV'ye karşı benzer bir hukuk mücadelesi yürütmüş ancak davayı kaybetmişti. ‘Rezalet. Kış uykusuna yatmak istiyorum. Baharda yine gelirim’
MERVE AÇIKGÖZ Giray Kemer, ‘Olaylar Boksörün Pazı Sarması Yemesiyle Başladı’ kitabının ardından, ‘Ses Veriyorum’ ismini verdiği ilk romanıyla geçen aylarda raflarda yerini aldı. Giray Kemer ile yazma serüvenini, edebiyatı ve yaşadığımız ülkeyi konuştuk. »Alejandro Zambra, “Sen roman mı yazıyorsun, hani şu kısa bölümleri olan, kırk sayfalık, şimdilerin modası romanlardan?” diye soruyor Bonzai’de. Senin romana yönelişinde bu kısa bölümleri olan popüler anlatımın etkisi var mı? Zambra bir sürü şey söyledi. Tamamı da oldukça ilham vericiydi. Son zamanlarda beni en çok heyecanlandıran yazar. Hatta Carver ve Mehmet Günsür’ün başyapıtı ‘İçeriye Bakan Kim’i saymazsak o kadar ilham veren bir tarz görmemiştim uzunca süredir. Ses Veriyorum’da sırf Zambra okurken heyecanlanıp eklediğim bir bölüm bile var. Sıkılan bir adam anlatırken İnter-Reggina maçı örneği verişi, House izlettirdiği başkarakteri vs. Mesele atmosfer yaratmaksa ki bence öyle bunun ustalarından biri Zambra ve kullandığı araçlar devrim niteliğinde bence. Yine de sorun özelinde ayrılıyoruz. Ben romana yönelmedim. Metin kendiliğinden bu şekilde gelişti. Belki daha belirgin bir kronolojiye, bir finale ihtiyaç duydu. Özellikle yöneleceğim, eğileceğim bir alan olacaksa bu hep öykü olacak. »İlk kitabından bu yana, büyük cümlelerin çatısından kendini sakınan, ekonomik bir anlatım benimsiyorsun. Son zamanlarda yoğun ilgi gören dergilerle birlikte yükselişe geçen aforizma edebiyatına, kendi kıyından nasıl bakıyorsun? Bazı şeyler hakkında o mevzuda sınanmadan ahkâm kesmek samimi gelmiyor. Ben ilk kitabım çıkmışken o dergilerden birinde sadece bir yazılık bulundum. Devam etmek isteseler, paramı verseler, ilgi ihtimam gösterseler, samimi olsalar, popülarite kazandırsalar başka türlü davranır mıydım bilmiyorum. Ama şu an olduğum yerde çoğu noktasında iyi ki içerisinde değilim diyebiliyorum. Yanlış anlaşılmasın popüler dergilerin bu denli eleştirilmesi, kalitesinin sorgulanması noktasında da o kadar katı değilim, zira “o dergiler olmasa Proust okuyacaklardı” gibi bir durum yok. »Ses Veriyorum’daki mekânlar, anlatılan olay unutulsa bile insanın aklından çıkmayacak gerçeklikle inşaa edilmiş. Mekânı seçmek senin için hikâyeyi belirlemenin neresinde duruyor? Metni öykü matematiğiyle yazınca temel birkaç sacayağı üzerine kurmak durumunda kalıyorsunuz. Fiziksel zaman, psikolojik zaman, bunların süreleri, sağlam girizgâh, sağlam final, kişiler, sesler ve mekân tabii ki. Ama ben mekânı sadece olayın geçtiği yer değil karakterlerden biri gibi görüyorum. Ankaralılık deformasyonu diyelim. »Burak ve Avukat’ın dostluğu, aynı çatı altında paylaştıkları, dertleri, neşeleri iki erkeğin özel hayatının ötesinde bir şeyle okuru yakalıyor. Bu şey, hikâye devam ederken ve şarkılar değişirken, okurun aynı yıldızlı gök altında kendi hafızasını önüne sermesi olabilir mi? Diyalog üzerine metnin içerisinde de bir şeyler söylemeye çalıştım. Anlatılan ne kadar iyi olursa olsun inandırıcılık katan, okuyucuyu asıl yakalayan hikâyenin melodisi oluyor. O sesi de ancak diyalogla verebiliyorsun. Bu kitap iki adam konuşsun diye yazıldı. Başka bir hikâye yazıyordum. Baktım ana karakter Burak gibi konuşuyor “madem o konuşsun” dedim. Onun konuşmasındaki samimiyettir belki de bahsettiğin. Karakterlerin diyaloglarına önce kendim inanmalıyım ki yazabileyim. »İlk kitabında bir boksörün hikâyesi, ikinci kitabında bir avukat ve edebiyatla haşır neşir yakın arkadaşı, Ankara… Hatırlamak ve yaşadıklarından faydalanmak edebiyatında büyük bir yer tutuyor diyebilir miyiz? Birinci tekil şahısla yazınca “o gerçekten sen misin”ler başlıyor ister istemez. Hele bir de yazdıkların hayatınla da paralellik gösterince “o sen misin?”ler “kesin o canım”a dönüşüyor. Benim içinse olan biten biraz önce söylediklerimden farklı değil aslında. Temel kriterim samimiyet ve inandırıcılık. İyi bildiğim birkaç şehir var, en iyi bildiğimse Ankara. İyi bildiğim birkaç spor var. Biri boks, biri futbol. Mesleğim avukatlık. E onu da biraz bilirim. Müzikle haşır neşirim. Üç beş şarkı bilirim. Bilmediğini yazmanın yapıntı duracağını, samimiyetsizliğini hemen hissettireceğini düşünürüm hep. Oturur, araştırır yazarsın pekala ama o bile kendini ele verir. Knock downla knock outun karıştırıldığı, boks menajerine boks ajanı dendiği çok yazı okudum. O hale düşmek istemem açıkçası. »Biraz da ülkenin durumundan söz edecek olursak… Şehirlerinde sürekli bombalar patlayan, insanların katledildiği bir ülkede, kitap yazan bir hukukçu olmak nasıl bir şey? Rezalet bir şey. Kış uykusuna yatmak istiyorum. Geçenlerde planet earth’te izledim. Vücut ağırlıklarının dörtte biri gidiyormuş. İçini döküyorsun resmen. Baharda yine gelirim. Çünkü sürecin kokuşmuşluğunun en keskin noktasıyla sürekli muhatap olmak zorunda kalıyoruz. Bazen dayanılacak gibi olmuyor. Artık açıkça bizdensen her şey serbest, onlara her şey yasak gibi bir fiili durum oluştu. Standart bir yandaş aleni katliam çağrısı yapılabiliyor, milletvekilleri ölümle tehdit edilebiliyor, cinayet, hırsızlık, tecavüz, linç vs bu cenaha serbest iken muhalif biri laikliği savunmak, yazmak, barış istemek, cumhurbaşkanına çay vermemek gibi sebeplerle dahi tutsak edilebiliyor. Bu noktada ne söylenebilir ki? »Son dönemlerde neler okuyorsun, çağdaş yazarlar içinde seni etkileyen yazarları ve kitaplarını okurla paylaşmak ister misin? Çok fazla iyi metin okudum, okuyorum yakın zamanda. Sezgin Kaymaz’ın ‘Yanlış anlama Ömer Faruk’ hikâyesinde kahkahadan karnıma ağrı girdiğini hatırlıyorum mesela. Aynı şekilde ‘Bakele’ öyküsünde de ağlamamak için kendimi zor tutuşum ilk aklıma gelenlerden. İlyas Barut’un ‘Bil ki hayat virane’ kitabı içine bir yumru oturtur insanın döner döner okurum. Sinan Sülün’ün ‘mavi pelikan’ının Carver’ın kanada kazlarıyla kardeş olduğunu düşünürüm hep. Valeria Luiselli ‘Kalabalıkta Yüzler’ diye harikulade bir kitap yazdı geçen yıl. Meltem Gürle’nin ‘Kırmızı Kazağı’ sürekli sırtımızda, başucumuzda zaten. Mehmet Eroğlu romancılığının çok büyük ve dünya çapında olduğunu düşünüyorum. Külliyatında eksiklerim var onları tamamlamaya çalışıyorum. Murat Uyurkulak, Emrah Serbes, Murat Özyaşar, Sema Kaygusuz, Banu Özyürek, Şule Gürbüz, Meriç Demiray, aklıma gelen gelmeyen çok iyi yazarlar ve çok iyi metinler var. Hepsi iyi ki varlar. ‘Acı çeken, direnen vicdanlı insanların sesi olmak istedim’
DENİZ CEM ERDEM Şebnem İşigüzel’in yeni romanı Ağaçtaki Kız, Can Yayınları tarafından yayımlandı. Ağaçtaki Kız içinden geçen yakın zamanları anlatan bir roman. Belki biraz da kaybedenlerin romanı. Biz de Şebnem İşigüzel ile biraraya geldik ve kendisiyle yeni romanını, ağaçları ve gençleri konuştuk. »Romanınız yakın tarihte yaşadığımız olayları kendi merkezinde şekillendirmiş bir roman. Son dönemlerde yaşanan trajediler romanın ana noktalarını tutuyor. Bu romanı sizin yakın tarihe bakışınız, onu yorumlayışınız olarak görebilir miyiz? Yakın tarihi yorumlamaktan çok acı çeken, direnen, vicdanlıların sesi olmak istedim. Gaddarların sesi yüksek perdeden çıkıyor çünkü. Bu dönemin bütün iyi kalpli insanları adına kahramanım bedelini ödediği bir hikâyeyi anlattı. Edebiyat, tarihten önce yazar. Çok güçlü bir savruluş yaşadık. Yaşadığımız günler elbet tarih olacak. Birilerine nerede çuvalladığımızı, nerede battığımızı gösterecek. Edebiyat bu tanıklığı çok daha önce yapıyor. Ben bu sessiz, görünmez tanığa ses verdim. »Romanın kahramanı Ağaçtaki Kız’ın hikâyesi, aslında Türkiye’deki genç kuşağın hikâyesi. Genç kuşağın yaşadıkları hakkında ne düşünüyorsunuz? Sizce yakın tarihimizde yaşananlar gençliği nasıl etkiledi? Dövülerek öldürüldüler, başlarına nişan alınarak öldürüldüler, bombalandılar, yakıldılar, anneleri cenazelerini buzlukta sakladı, gömülemediler. Bunların hepsi birer travma. İtaat edenler için bile travma. Çünkü toplumsal travmalar duman gibidir. Her köşeye siner, herkese bulaşır. Hiç anlamazsınız. İtaat edeni bile gün gelir düşündürür, utandırır. Vicdanı olan için her travma bir direnişi, erdemli bir duruşu, insanca tavrı doğurur. Gençler ve kadınlar hep umut oldu bu ülkede. Hâlâ öyle. Bu onlarının romanı. Bir gün demokrasi bu topraklara gelecekse, bedelini gençler ödedi, kadınlar ödedi, ve hatta çocuklar ödedi. »Genç kuşağı anlatırken özellikle konuşma dillerini yaratmak zor oldu mu sizin için? Sadece konuşma dili değil elbette yaşamlarının içine de çok gerçekçi bir şekilde girebilmişsiniz. Okur romanın içine çekilsin, sürüklensin arzusuyla yazdım. Çok canlı, inandırıcı bir dil kurmak istedim. O kız bütün kalbiyle içtenlikle konuşsun anlatsın istedim. Hatta diğer kahramanları tıpkı eline geçirdiği kuklalar gibi o konuştursun, onlar adına konuşsun. Çok inanırsanız oluyor sanırım. Hatta buna inatçılığım eklenince oldu gibi. İki romandır bir başkası yazmış gibi yazmayı deniyorum. Bir okurum romandaki sessizlik anlarını bile hissettiğini yazmış. Doğru çünkü sessizliğin bile bir sesi vardır. Her romanda olduğu gibi eğer kahraman gerçekten dillenirse her şeyi derinden hissedersiniz. »Romanın ana mekânı ağaçlar. Dolayısıyla romanın bir kahramanı gibiler. Kahramanımızın da bir kaçış bir sığınma noktası. Sizin için de öyle mi? Valla “doğayı sevmeyen ölsün” gibi kaba saba şeyler söylemek geliyor içimden arabesk şarkıdaki gibi. Ağaçları kesmek, doğayı talan etmek açgözlülük, vandallık. Yüzyıllık zeytin ağaçlarının birer ölü gibi yere serildiği görüntüyü hatırlayın. Yerine yapılanlar hepimizi kanser edecek. Bu gidişle devletin sosyal güvenlik kurumları kanser tedavilerinin altından kalkamayacak. Günü o ağaçlara kıyarak kurtaranlar bile ödeyecek bunun bedelini. Gülhane Parkı sultanların bahçesiydi. O ağaçlar asırlık. Ne siyasetçiler bitti, onlar bitmedi, ayakta. Ağaçlar umut verici şeyler. Her şeyin geçici olduğunu söylüyor bize. »Gezi direnişi romandaki ana eksenlerden birisi. Gezi ve sonrası genç kuşağı nasıl etkiledi sizce? Direnebildiklerini gördüler. Nasıl omuz omuza verebileceklerini gördüler. Bize de gösterdiler açıkçası. Acı çektiler ama umut oldular. Boyun eğmeyeceğiz dediler ötesi var mı? Bunu haykıracak kadar inançlı ve güçlüler bence. »Romanda Yunus’u bir kenara koyarsak, ana karakterlerin hepsi kadın. Yakın tarihin farklı şekillendirdiği kadınlar. Genç kızlar, babaanneler… Hepsi de kaybedenler… Öyle mi sizce… Kadınlar daha mı çok acı çekti bu süreçte? Bu toplumun kazananı hep kötüler oldu. Çünkü eşitliksiz. Çünkü kadını yok sayıyor. Ama kazananların hikâyesi olmaz bu da bir gerçek. Kadınların kanlı canlı bir hikâyesi var bu memlekette çünkü halen direnen ve umut olan onlar. Kaybedenin hep bir umudu vardır. Bütün felaketlerin bedelini kadınlar ödedi. Her şey yıkılırken devlet ve toplum erkeğe kör bir cesaret veriyor. Nihayetinde bir toplu taşıma aracında cinsel saldırıya uğrayan kadın oluyor. Ağaçtaki Kız’da her şeyi ayakta tutmaya çalışan kadınlar. Hayat veren, yaşamı devam ettiren, sevdiklerini kollayan. Her şeye rağmen ayakta kalmak hüzün verici bir şey. Onları ete kemiğe büründürürken çok heyecanlandım. Çünkü insanı içlerine çeken bir güzellikleri, enerjileri vardı. Okurlarımın kadın kahramanlarımı sevmeleri mutluluk verici. Görmenin etiği
Şiddet ve iktidar sorunu içiçe geçmiş iki kavram. Fotoğrafta şiddeti belgelemek hakikati tespit ve delil niteliği için önemli. Fakat şiddetin estetize edilmesi sorun -şiddetin pornografikleştirilmesi-. Öyle ki şiddete, örneğin kadına yönelik erkek şiddetine vurgu yapmak isteyen ve kozmetik kurgularla üretilen şiddet simülasyonları ile fotoğrafta anlam kurmak modaya dönüşmüş durumda. Viktor Burgin bu şekilde çalışan fotoğrafçıları anlam kuranlar olarak tanımlıyor. ‘İsimsiz Film Kareleri’ adlı serisiyle tanınan fotoğrafçı Cindy Sherman, toplumsal cinsiyette kadın kavramı etrafında ürettiği fotoğraf serilerinde, kendini model alarak kadın imgelerini canlandırmış. Bu seriler içerisinde şiddet konusunu da ele almış, fakat bunu yaparken dayak yemiş bir kadın kimliğini değil, maruz kalınan şiddet olgusunun çeşitli görünümlerini sunmuş. Fotoğrafçı Nan Goldin’de ise doksanlarda şehir bohemyası, yeraltı mekanları, gay barları, drag queen’ler, transvestizmin türlü hali, şehir marjinaliteleri, kaba bir cinsellik, pornografiye yakın bir erotizm ekspresyonizmi, otobiyografik fotoğraflar olarak vuku buluyor. Fotoğrafın objesi bazen dağınık bir yatakta sigara içen androjen kadın, bazen kendisini gerçekten döven kocası Brian’ın erekte olmuş penisi olabiliyor. Yediği dayaklardan sonra kendini fotoğraflıyor. Bu farklı fotoğrafik söylemler farklı gerçeklikler yaratmaktadır. Birinde göndermelerle gerçekliğin kozmetik kurgulanarak yeniden oluşturulması ve sorgulanması var, diğerinde fotoğrafçı tarafından yaşamda var olan bir gerçekliğin belgesi. Sanat yapıtı olarak fotoğraf, içinden çıktığı toplumun bütün çelişkilerini taşır/taşımalıdır. Bu çelişkileri fotoğraflarla ortaya koyma çabası; meşrulaştırılarak görmezden gelmeye çalışılan şiddeti ve şiddetin travmatik etkilerini gösterme çabasıdır da. Ancak sorunun sürekli aynı biçimde ‘dayak yemiş kadın’ bedenleri ile sunulması -özellikle kurgularken- amacın da içini boşaltmaktadır. Yılmadan anlatacağız, göstereceğiz, ama şiddetin iktidarla olan ilişkisini de anlatmamız gerekiyor. Bize ait olan bedenlerimiz üstünde sahip olduğumuz bir iktidarın varlığını ve bu nedenle bedenin baştan beri iktidarların temel müdahale alanlarından birisi olduğunu unutmuyacağız. Şiddetin iktidarla olan ilişkisi unutuluyor/unutturuluyor. İktidar gücünü sınıflı toplumdan alırken, bir yandan da bu sınıflı toplumu kendi yasalarıyla disipline ediyor, yetmedi şiddetin/baskının dozunu yükselterek özel hayata müdahil olma ayrıcalığını kullanıyor ve bunu biyo-iktidarıyla perçinliyor. Ekonomik, fizyolojik, psikolojik her türlü işkence yoğun bir şekilde devam ederken, bedenlerin itinalı idaresiyle ve bedenleri emirler ve yasaklar sistemine sokarak denetim altına alıyor. İnsanları harekete geçireceği düşünülen acı fotoğrafları 19. yüzyıldan itibaren halka öyle sık gösteriliyor ki tam tersi bir etki yaparak şiddet imgelerine çok fazla maruz kalan kişiyi büyük acılara karşı duyarsızlaştırıyor. Kan ve vahşet içeren fotoğrafların nasıl gösterileceği bile iktidarın tekelinde: Geçmişte Vietnamlıların ölü bedenlerinin tüm ayrıntıları, günümüzde Ortadoğu’da IŞID’in dehşet katliamları ya da Ebu Garib fotoğrafları basında yer buluyor. Çünkü onlar zayıftır, eziktir ve çirkin bir şekilde ölürler. Ancak Amerikalılar, acının kaynağı kendileri olduğunda bunu fotoğraflayıp sergilemek konusunda hevesli değillerdir. 11 Eylül sonrası Dünya Ticaret Merkezi’nde çekilen fotoğraflardan bakış nesnesi olarak onaylanan ve gerek sergilerde gerekse haberlerde karşımıza çıkan fotoğrafların büyük çoğunluğunda ölü bedenler, kopmuş uzuvlar ya da acı içinde kıvranan Amerikalılar görmemiz olanaksız gibidir. Benzer şekilde şehit denilince ilk akla gelen, şehitlerin fotoğrafları eşliğinde bayrağa sarılmış tabutlardır. Şehit bedenleri asla ceset şeklinde gösterilmezler. Rambo filmlerinin kahramanı Stallone, Amerikan politikalarının kültürel ayağını oluşturan bir metafordan çok daha fazlasıydı; Rambo nesli türemekteydi. Şiddetin fotoğraf ve sinema sanatıyla ilişkisine yakından baktığımızda bu aygıtların kapitalizm için önemli bir hizmet aracı olduğunu görürüz. Gösterinin bir etiği olmalıysa, görmenin de bir etiği olmalı. O da; manüple edilen görüntü biçimlerini mücadele alanı olarak görmek. Bu köstebek başka türlü köstebek
Anaakım medya ve müziğin iletişiminin sorunlu olduğu bir gerçek. Burada müzik yapan kişi ve gazetecinin ilişkisi biraz gönül işine dayalıdır. Hatır gönül işinden bahsetmiyorum. Müzisyen kendini samimi bir biçimde kendini anlatan işi icra eder. Pozitif enerjisi müziğe yansır. Dinlediğin iş tam sana göre değilse bile samimiyet alırsan desteklersin naçizane. Desteklemezsen bir şey olmaz diye bir kaide yok ve fakat iyi destek alan sanatçı biraz daha ön plana çıkar, kendini birkaç fazla kişiye daha gösterme şansı yakalar ama sonrası yine kendine kalmış. Geçen haftalarda yeni bazı gruplardan bahsedeceğimi söylemiştim. O kadar çok yeni ve güzel grup var ki nereden başlayıp nasıl devam edeceğimi bilemedim. O yüzden son dönemlerde sıklıkla dinlediğim iki gruptan başlamaya karar verdim. Bundan sonraki haftalarda da arka arkaya olmamak koşuluyla elimden geldiğince güzel bulduğum isimleri paylaşacağım. Tür ayırt etmeksizin. El Topo Güzel bir 3’lü var karşımızda. El Topo, İspanyolca’da köstebek anlamına geliyor. Hatta El Topo adında Alejandro Jodorowsky’nin 1970 yapımı filmi vardır. Beklenenin çok üstünde bir math-rock/deneysel deneyimi sunuyor El Topo. Kali adlı şarkıları gerçekten de vokal girdiği anda sizi içine alıyor. Yağız (ex Chopstick Suicide), Birkan ve Durukan’ın yeni albümü Ye’cüc Me’cüc konsept olarak İskandinav, Hint ve Chibcha yerlileri’Nin mitolojilerindeki 3 kötü tanrıçayı ele alıyor. Bu gürültücü albümün vokallerinde de Soner Avcu var. Vokaller gayet iyi, enstrüman hakimiyetleri de başarılı duyuluyor. Ama grubu canlı dinlemeden kesin bir yargıya varamam. Özellikle davullar gayet zor paternlerden oluşuyor. Performansları da albüm kadar iyiyse elimizde şahane bir grup var demek oluyor bu. 3 Şubat Cuma Peyote’de lansmanları olacak.Emergency Broadcast Karşımızda gayet sert ve kamyon gibi bir grup var. İster kendi pisliğiyle kavga etsin, protest iş yapan isimlere karşı her daim bir sempatim vardır. Sanmayın ki tırt iş yapıyorsan ve protestsen seviyorum. O kadar da değil. Emergency Broadcast memleketin son yıllarda gördüğü en güzel gruplardan biri. Bir kez o sevdiğim 90’lar punk ve hardcore sound’unu gayet net duyuyorsunuz. Soundları her yeni kayıtlarında gelişiyor. Genç bir grup olmalarına rağmen Biohazar, Sick Of It All gruplarını ilk duyduğum ergenlik yıllarımdaki gibi duvarları yumruklama isteği uyandırıyorlar. Real Tale albümlerindeki Tyrants and Clowns’un Gezi Parklı klibi ve şarkı sonundaki George Carlin’in tiradı müthiş detaylar. Hardcore ve punk seviyorsanız doğru yerdesiniz. Ateş gibi grup. Üç kurşun sıktılar onura, vicdana, Hrant’a
BURAK ABATAY @abatayburak Hrant Dink… Barışın ve umudun en güzel rengi. Hrant’ın ardında bıraktığı beyaz güvercinler dayanışmanın da sembolü oldu. Ocak 2007’den bugüne kırmızıdan ve mordan renkler grinin yerini aldı. Ardından çok söz söylendi, çok ‘ah’ çekildi. Her şeye rağmen barışın ve umudun resmi oldu ve hep güzel şeyler fısıldadı bizlere: “Evet kendimi bir güvercinin ruh tedirginliği içinde görebilirim, ama biliyorum ki bu ülkede insanlar güvercinlere dokunmaz. Güvercinler kentin ta içlerinde, insan kalabalıklarında dahi yaşamlarını sürdürürler. Evet, biraz ürkekçe ama bir o kadar da özgürce.” Onsuz geçen 10 yılın ardından onu hatırlatan her şey hâlâ çok taze. Onun için şiirler yazıldı, ağıtlar yakıldı, şarkılar söylendi. Onun için söylenen şarkıları bir kez daha paylaşmak istedik; umudu büyütsün, barışı bizlerle kılsın diye… »Sezen Aksu – Güvercin “Kağıdı da kan tutar, ağaç değil mi soyu?” Sezen Aksu’nun 2008’de çıkardığı ‘Denizyıldızı’ albümünde yer alan Güvercin şarkısı Hrant’ın ölümüne ilk ses olan şarkılardan. Söz ve müziği Aksu’ya ait şarkı “Ağla, doyasıya ağla!/ Aynı denizde çoğalır yüreğin özsuyu” diyerek Hrant’tan bize kalan en güzel şeyi, umudu elimizde tutuşturuveriyor.  »Bandista – İnkârın Şarkısı 2011’de yayımlanan Daima adlı albümüyle Bandista, Hrant için, soykırım için tarihe bir ‘ah’ döktü. “Bir hikâye anlatmamız gerekiyorsa eğer 1915’ten başlamamız gerekir” diyerek başlayan şarkı, şu sözlerle bitiyor: “Nice cesur, nice korkak, nice yoldaş/ Faşistler elinde ölmedi, hiç olmadı!”  »Replikas – Vakt-i Kerahat Rock grubu Replikas’ın 2008’de yayımladığı ‘Zerre’ albümünde yer alan şarkı ‘Vakt-i Kerahat” Hrant için yazılan bir ağıt gibidir: “Uzandım tutup çektim tam arkamdan vuruldum/ Ne yaptım ne ettim sen beni neden öldürdün” sözlerinin yer aldığı şarkı kin ve nefretin bir kez daha sorgulandığı bir çalışma.  »Şebnem Ferah – Uçurtma  Şebnem Ferah’ın ‘ Benim Adım Orman’ adlı albümünde sözü ve müziği Ferah’a ait olan ‘Uçurtma’ adlı şarkı da Hrant’ın katledilişine tanıklık eden başka bir eser. Ferah tek cümleyle her şeyi çok iyi özetliyor: “Kaldırımda bir güvercin birden yüzüstü yere uzandı / Kundağında kundaklanan bir ruh vicdanlardan göğe taştı”  »Metin Kemal Kahraman – Göçmeyen Kuşlar Metin Kemal Kahraman’ın “Hrant’a Ağıt” olarak sunduğu ve Maviş Güneşer ile beraber seslendirdiği ‘Göçmeyen Kuşlar’ şarkısına Sayat Nova Korosu, Erkan Oğur, Okay Temiz, Ertan Tekin ve Serdar Keskin de katkı sunuyor. Ekşi Sözlük’te şarkı için yazılan “insanın içine oturan şarkı…” cümlesine katılmamak mümkün değil!  »Yaşar Kurt & Arto Tunçboyacıyan – Nefrete Kine Karşı Yaşar Kurt ve Arto’nun Hrant için yaptığı ortak çalışması: ‘Nefrete Kine Karşı’. Ne mutlu ki Hrant’ın ellerinde büyüttüğü umut artık elden ele… “Bizler Hrant’larız/ bizler insanlarız/ bizler yaşatanız/ nefrete kinlere karşı olanlarız”  »maNga – Ben Bir Palyaçoyum maNga’nın ‘e-akustik’ albümünde yer alan bir şarkı: Ben Bir Palyaçoyum. . “bir ocak ayında sokakta vurulurum/ ya da 19’unda bir kahraman olurum” sözlerinin yer aldığı şarkı sistemin ikiyüzlülüğüne de vurgu yaparken Hrant için bestelenen önemli eserlerden biri.  »Işığın Yansıması – Hrant Dink’e Işığın Yansıması’nın “Şimdi Yeni Şeyler Söylemek Lazım” adlı albümünden, Hrant Dink anısına söylenmiş bir ağıt. Erguvanlar İstanbul’a en çok yakışan çiçeklerken, Hrant’ın hem erguvanlar hem de bu şehir olduğunu hatırlatıyor şarkı.  »Vardiya – Kül Hrant’ın katledilmesiyle beraber yükselmiş ırkçı propagandaya karşı halkların kardeş olduğu mesajı için söylendi Kül şarkısı. Şarkının bestesi Grup Vardiya tarafından yapılırken, sözlerini ise Sedat Şenoğlu yazdı. “Üç kurşun sıktılar, onura, vicdana, Hrant’a”  »Nadir Göktürk – Güvercin Nadir Göktürk, Güvercin şarkısını Rakel ve Hrant için kaleme aldı. Sözü ve müziği Nadir Göktürk’e ait olan şarkı Hrant’a atfen yazılmış en naif sözleri de içerisinde barındırıyor: “Bir güvercin gibi tedirgin/ Ama bir güvercin kadar hür...”  Bülent Ersoy'dan köpeğe yapılan işkenceye tepki: Gerekirse Ankara'ya yürüyeceğim
İmkânsız ruh
“İç kalkınma” diyor bir yerde Ricoeur, her şeyden engellenmiş ve her şeyden koparılmışken yapılması gereken. Bütün bu yaşanan olumsuzluklara karşı direnç, ancak bir iç kalkınmayla, düşünce yaşamındaki canlanmayla mümkün olur. Nasıl şiir yazılması gerektiğini, yemeden, içmeden, uyumadan arkadaşlarla tartıştığım günleri hatırlıyorum da… Şiir tartışırken meselenin sadece şiir olmadığını bilirdik, poetika ideolojiden farklı bir şey değildi. Her şeyi, hayattaki en küçük detayı bile yoğun bir arzuyla anlamlandırmaya çalışmamız, imkânsızı isteyen bir ruha sahip olmamızdan kaynaklanıyordu. O imkânsız ruha, bir çocuğun bakışlarında ya da bir kitabın sayfalarında rastlamak, yenileyici bir güç. Ben buna kendini hatırlamak diyorum. Sadece baskı ve katliamlarla kuşatılmışlığa, yükselen faşist eğilimli muhafazakârlığa değil, yıllar yığını biriktikçe insanın özbilincini yitirdiği bütün bu tuzaklarla dolu çalışma, eğlence, dinlence hayatına, kendini hatırlamaksızın başka nasıl direnilebilir ki?.. Külüstür otomobilimize atlayıp şehirden kaçmayı bu yüzden istemiştik, kendimizi hatırlamak, imkânsız ruhumuzu serbest bırakmaktı isteğimiz. Tony Gatlif’in “Transylvania” filmindeki otomobille yolculuğa çıkan âşıklar gibi hissediyorduk kendimizi, bir yandan filmin müziklerini dinliyorduk. Nereye gittiğimize dair hiçbir fikrimiz yoktu, ama deniz kenarında ilerlerken karşımıza çıkan o patikaya sapmamız gerektiğini biliyorduk. O patika bizi, terk edilmiş, kapısı penceresi kırık deniz kenarındaki bir eve çıkarmıştı. Yağmuru ve denizi izlerken, eski günlerdeki imkânsız ruhumu düşünüyordum. O günlerden aklımda kalan Sartre’ın “erdemlerimiz mutlak güçsüzlüğümüzden doğmuştur” sözünü yazdım defterime. Güçsüzlüğü umutsuzluk olarak yaşamamak gerektiğini anlatan bu sözü, bugünlerde sık sık hatırlamak gerek. Evin içinde masa ve sandalyeler bulduk, bir de gaz lambası... Belli ki bizim dışımızda da burayı keşfedip gelenler olmuştu. Kırık camdan içeriye soğuk giriyordu. Sonra şömineyi keşfettik. Ateşin karşısında ısınma hayaliyle evin içinde bulduğumuz odunları şömineye yerleştirip yaktık. Her şeyi bir düşteymiş gibi yaşıyorduk. Bırakıp geldiğimiz hayat, çok ama çok uzaktı o an ve gerçekte bize ne olduğunu daha iyi anlıyorduk. Yabancılaşmıştık, her ânımızı başka bir varoluşun içinde yaşamak zorunda bırakılmıştık. Burada, yanı başımızda bizimle yanan ateşe bakan, küçük bir çocuğun bakışlarında ya da bir kitabın sayfaları arasında rastladığımız o imkânsız ruhu istiyorduk, ilelebet… Bunun için kendimize bir “iç kalkınma” planı hazırladık, içimizdeki isyana sıkı sıkıya sarılmadan o ruhu canlı tutamazdık. Paul Nizan’ın insanı esir alan küçük şeylere dair tespitlerini konuştuk sonra. Büyük şeyler değildi mesele, gündelik hayattaki o gerçekte hiçbir önemi olmayan küçük şeyler, engeller, kuşkular, yanlış anlamalar, alışkanlıklar, nesneler… “Gerçek esaret, küçük düşmanları yenmekten geçer” demişti Nizan “Aden, Arabistan” kitabında: “Yapmamız gereken, bizi bir terbiye sürecine maruz bırakmayan, ağırlık ve uzunluk standartları bürosunda hesaplanmış eylemlere mecbur etmeyen nesneler keşfetmek. İnsanın içindeki hiç kullanılmamış yetileri uyandıracak nesnelerin icadıyla birlikte, Platon’un ütopyalarından çok daha heyecan verici bir dünyanın oluşacağını hayal edebiliriz. İnsanın, bedeninin, içgüdülerinin, güzel sanatların bütün güçleri bu sayede harekete geçirilmiş olurdu, insanlığın varoluşu kendini hissettirirdi. O günler gelinceye dek, yoksulluğumuzla, nesnelerin gelenekleriyle, kardeşlerimizin saplantılarıyla yaşayacağız, ama kimse mutlu olmayacak.” Ateşe bakarak hayaller kurarken, Melih Cevdet Anday’ın “Bir Misafirliğe Gitsem” şiirindeki gibi bir uyku, adımızı bile unutturacak kadar derin bir uyku, sarıp sarmalamıştı imkânsız ruhumuzu… Ateş
‘Babamın müziği aşkın genetik transferidir’
ONUR BÜTÜN Serin bir ekim günü Kadıköy’de ağaçların altında kahvemizi içtik ve sohbet ettik. Müzisyen arkadaşlarımdan oluşan Erdal Güney ve Forantası bir yıldır, ikili-üçlü biçimlerde ise uzun süredir birlikte çalışıyorlar. Bu müzikal deneyim ve üretim üzerine düşündüğümde ilk aklıma gelen Erdal Güney’in anne ve babası üzerine söyledikleriydi: “Babam anneme aşkla besteler yapmasa, Mustafa da ben de beste yapmazdık. Babamın müziği aşkın genetik transferi olarak bize geçmiştir.” » Müzikal üretiminizi nasıl gerçekleştiriyorsunuz ve müzik piyasasına bakışınız üzerine konuşarak başlayalım mı? Kardeşim Mustafa Güney’le birlikte çalışıyoruz. O Anamur’da ben İstanbul’da yaşadığım için yazları bir araya geliyoruz. Birbirimizden ayrı da çalışıyoruz. En küçük kardeşim Tolga da bestelerimizi dinler, tartışır, konuşuruz, evimiz bir müzik atölyesine dönüşür. Sizin yukarıda altını çizdiğiniz gibi; babamın halk müziği ve kültürü ile yakınlığı hepimizi etkilemiştir. Kültürün ve müziğin aktarım/üretim süreçlerinde popüler olmaya değil, hakkını teslim etmeye ve nitelikli olmaya gayret etmemiz babamın yaklaşımıdır aslında. Müzik piyasasının şaşaası, popülerliği ve maddi olanaklarını eleştirel bir yaklaşımla karşılamanın alternatifi olan müzik üretimi için yaşamımı düzenlemeye çalışıyorum ve bu anlayışla üretim yapıyorum. Bir dönem dizi müzikleri üzerine çalıştım. ‘Hatırla Sevgili’ ve ‘Elvada Rumeli’ gibi… Belgesel, kısa film müzikleri üretimlerim devam ediyor. Örneğin geçen nisan ayında “Çoban Ateşlerinin Yandığı Yerde, Kavel’de” belgesel filminin müziğini yaptım. » Ürettiğiniz besteleri yoğun provalarla, kayıtlarla düzenleyip, geliştiren, eşitlikçi bir anlayışla sahneyi paylaşan nadir müzik grupları arasındasınız. ‘Erdal Güney ve Forantası’nın çalışma tarzı ve üslubundan söz eder misiniz? Kadıköy Livane Pub’da ayda iki kez sahne alıyoruz. İl dışı ve yurtdışı konserlere ekibimizle katılıyoruz. Sahne disiplinimiz, soloların rengi, sahnede kullandığımız enstrümanların çeşitliliği, kendimizi geliştirmeye ve özsaygımıza verdiğimiz önemden kaynaklanıyor. Hüseyin Sarısaltıkoğlu, klasik gitarı ve vakur duruşuyla grubun ağırlığını, müzikal niteliğini yansıtır. Ercan Yalazan, klarnet ve vokaliyle soloların ve insanın içine işleyen türkülerin temsiliyeti gibidir. Levent Canen, Emrah Karataş ve Tamer Tarık Taşkaya zaman zaman basgitarları ile müzikal yapının ana omurgasını yürütüyorlar. Görkem Tekin’in perküsyonu incelikli ve özenlidir. Özge Metin, akordeon, keman ve vokaliyle kayıt/sahne çalışmalarının cıvıl cıvıl rengidir. Çellist Deniz Erdoğan, Perküsyonist Ata Gürer ve klasik gitarıyla katkı sunan Erdem Doğan grubu zenginleştiren müzisyen arkadaşlar arasındadır. » ‘Erdal Güney ve Forantası’ sahne ve provaları izleyenler için son derece keyifli ve nitelikli bir deneyim oluşturuyor. Bunu nasıl sağlıyorsunuz ve ‘Foranta’ ne anlama geliyor? ‘Foranta’, Anamur ve civarında ‘aynı çatı altında olmak, aile işlevi görmek’ anlamında kullanılıyor. Annem ‘Horanta’ olarak da kullanır, Anamur yöresine ait bir kullanım olduğunu söyleyebilirim. Sahnede kendi bestelerimi söylemeye özen gösterdiğim gibi, ‘Ortak Şarkı Hafızası’ adını koyduğumuz bir bölümümüz oluyor. Dolayısıyla bireysel üretimim dışında izleyicilerle bağ kurduğumuz özel bir bölümümüzün olması, bizden önce ve hâlâ müzikal üretimlerini önemsediğimiz sanatçılarla da ilişki kurmamızı sağlıyor. » Müzikal üretiminiz ve sahne deneyimleriniz dışında Marmara Üniversitesi Güzel Sanatlar Fakültesi Film Tasarımı Bölümü’nde ders veriyorsunuz. Evet, lisans öğrencileriyle yaptığımız ‘Film Müziği’ dersimiz var, yüksek lisans tezim de bu dersin bağlamından yola çıkarak çalıştığım bir tema üzerine şekillendi. Film Müziği tarihi, örnekleri, incelemeleri vb gibi konularda okuma-araştırma çalışmalarım da devam ediyor. Tezimi aynı zamanda fakültelerin ilgili bölümlerinde okutulabilecek ders içeriğine göre de düzenlemeyi düşünüyorum. ***** Hüseyin Sarısaltıkoğlu: Sevgi ve saygıyla kolektif bir üretim » Sevgili Hüseyin Sarısaltıkoğlu grubunuzun klasik gitarcısı, Hüseyin bizim dışarıdan çok rahat gözlemlediğimiz bu nitelikli ve keyifli çalışma için neler söylersin? Provalarımız kolektif olur, bizim fikirlerimiz her zaman anlamlıdır ve Erdal Güney buna açıktır demek haksızlık olur, bu duruma özel olarak dikkat eder. Bu sürece kendi besteleri de dâhildir, üzerine konuşur, tartışır, değişiklikler yaparız. İnce ve kibar bir adamdır, müzik piyasasında çok az rastlayacağınız şeylere tanık olursunuz onunla çalışırken; bunlar birer övgü değil, bizatihi bizim yaşadığımız gerçekliktir. Konser sonrası size paranızı teslim ederken mutlaka zarfa koyar, zarf yoksa koşarak almaya gider ve içtenlikle teşekkür eder, tebrik eder. Sadece sahne, prova ve kayıt süreçlerinde değil, genel olarak yaşama ve insanlara karşı çok özenlidir. Biz de bu incelikler yüzünden onunla birlikte olmayı seçiyoruz her zaman! Sevgi ve saygıyla kolektif bir üretim yapabilmek bu zamanda bulunmaz nimet! Mehmet Akatay 'Sazlı Sözlü Project' ile Kadıköy'de sahne alacak
Müzik Dünyasının Usta İsmi Mehmet Akatay, müzik severlerin beğenisine sunduğu yeni albümü ‘By Mehmet Akatay Sazlı Sözlü Project’' ile Kadıköy Sahne'de sevenleriyle buluşacak. 18 Ocak Çarşamba akşamı saat 22.00'de başlayacak konseri biletleri Biletix'ten temin edilebilecek. Basın bülteninden: Müzik dünyasının usta ismi Mehmet Akatay’ın yeni albümü ‘By Mehmet Akatay Sazlı Sözlü Project’ Çimen’s Yapım’dan yayınlandı. Bugüne dek pek çok önemli sanatçıya eşlik eden perküsyon sanatçısı Mehmet Akatay kendi projesi ile müzikseverlerin karşısına çıktı. Zara ve İsmail Altunsaray’da albümde Zara ve İsmail Altunsaray, kendi müzik çalışmalarında her dem büyük emeği olan Mehmet Akatay’ın bu albümünde ‘olmazsak olmaz’ duygusuyla misafir oldular. Ayrıca, Akatay önderliğinde oluşan projede sazlarında ustalaşmış yetkin müzisyenler; Serhan Yastıman, Şevket Aşıkuzun, Murat Süngü, Mehmet Özen, Ali Tüfekçi ve Memduh Akatay bir araya geldiler. Sazlarının sesine, seslerini de katarak harika bir çalışmaya imza attılar. Yapımcı Mazlum Çimen Çimen’s Yapım etiketi ile çıkacak olan bu projeye, elektro bağlamasıyla İsmail Tunçbilek, kemanıyla Sendur Güzelel, udu ile Yıldıran Güz ve bağlama, buzuki ve tarı ile Mustafa İpekçioğlu (ŞARBON) destek oldular. Mazlum Çimen, müzik dünyasına böyle bir albümü hediye etmekten büyük mutluluk duyduğunu ifade etti. Didem Madak belgeseli gösterimi 30 Ocak'ta
Şuradan buradan
Her yıl kar yağınca (yağarsa eğer) bir kar yazısı yazıyorum nedense. Herhalde İstanbul’da epeyce karsız kış geçirdiğimiz için, kar bana çocukluktan kalma bir mucize olarak görünüyor da ondan. Ama karla birlikte bir ikilem içinde de kalıyorum: O nefis kartpostal manzarasına karşı, donan küçük kuşlar, evsizler, yoksul çocuklar vs. Kimi çocuk kitapları ile terbiyevi okuma kitabı yazılarının etkisi olsa gerek. Bu yıl da gene lapa lapa kar, minicik kuşlar (bu kuş meselesi aslında Recaizade Ekrem Bey’in bana kazığıdır), bizim kuşağımızın “Beowulf”u sayılacak “Elhan-i Şita” gibi normal kış olaylarını ortaya döktük. Yalnız Elhan-ı Şita’nın şairi Cenap Şahabeddin Bey’in hakkını yemeyeyim. Her ne kadar kelimelerinin yarısından çoğunun anlamını bilemesek de, üç ayrı kalıpta, karın çeşitli ritmlerini yaşatan aruz vezni bize yol gösteriyordu. O yıllarda aruz vezni öğrenirdik de... Korkmayın, bu yılın kar-kış yazısı aradan çıktığına göre mevsim konusunu geride bıraktık demektir. Öyleyse, filmler mi? Evet, ama lütfen ödül sezonunun başrolündeki filmler olmasın. “La la Land”in adını duymak istemez hale gelmem yakındır. Aslında hep olduğu gibi erken başarı, fazlasıyla favori olma gibi görünürdeki avantajlar, korkarım Chazelle’in filminin şansını arttıracağına azaltacak. Bu haftanın filmlerinin içinde “La La Land” de var. Bir de, henüz görmediğim bir Mira Nair filmi var: Queen of Katwe. FilmEkimi’nde kaçırdığım, Kabakçığın Hayatı’nı da unutmayayım. İnsanlara grip bulaştıracağımdan korkmasam, kalkıp sinemaya giderim. Hoş, pek halim de yok ya. Ama siz gidin, isterseniz. Belki Star Wars seviyorsunuzdur, Belki Rogue One: A Star Wars Story’yi görmemişsinizdir, görmeye değer bulmadınız belki. Ama serinin bir parçası olmasa da, Star Wars hayranlarına eminim ki aşina gelecek. Chewbacca’nın hakkını yemek gibi olmasın, nefis yaratıkları var. Rogue One, Lucasfilm'in yeni ara dönem filmlerinden ilki. Bir grup bilinmedik, beklenmedik kahramanın, Ölüm Yıldızı planlarını çalma görevi için bir araya gelişinin hikâyesi... Elbette imkânsız bir görev. Hayal gücüne eşlik eden baştan çıkarıcı görüntüler, müthiş aksiyon sahneleri ve yönetmen Gareth Edwards’ın coşkusu bir yana, Rogue One’ı sevmemin en büyük nedeni oyuncuları. Daha doğrusu filmde, çok sevdiğim birkaç oyuncunun olması. Bir numarada, Riz Ahmed yer alıyor. Mini dizi The Night Of’ın Naz’ı Ahmed’le bir kere de, hayretler içinde, Shakespeare tiradları okuyan aktörler seçkisinde karşılaşmıştım. Burada Bodhi Rook olarak karşımızda. Daha çok festivallerde gösterilen türden filmlerde oynarken tanıdığımız Mads Mikkelsen ise (Lars’ın kardeşi), Galen Erso’yu oynuyor. Ama onu bir uzay filminde gördüğümüze şaşmıyoruz. Ne de olsa, daha önce Doctor Strange’de oynamış, ondan önce de onun karakteriyle aynı adı taşıyan dizi Hannibal’de rol almıştı. Laf uzaydan açılmışken, bunca yılın Oscar’lı oyuncusu Forest Whittaker’ın ağzına da “Arrival” ile bir tadımlık uzay balı çalınmışa benziyor. Yıldız Savaşları evreninde yer alan ilk Çinli oyuncuya, Chirrut Îmwe’yi oynayan 53 yaşındaki Donnie Yen’e selamlarımızı yolluyoruz. Onu önümüzdeki yılda da xXx: Return of Xander Cage’de izleyeceğiz. Felicity Jones’a gelince, bütün önyargılarımı yıkıp haddimi bildirdiği için kendisine teşekkürlerimi sunarım. İşte böyle. On gündür griple muhatap olursan, kardan başlayıp Rogue’dan çıkıyorsun. Eğer gösterimden kalkmazsa, haftaya size bir “I, Daniel Blake” yazısı borcum olsun. Nâzım’ı dikiş makinesinin iğne ve ipliğinde hatırlamak
SADREDDİN APAYDIN sadreddinapaydin@yahoo.com Anjel Açıkgöz 1950’lerden beri, zorunlu olarak yurtdışında yaşamaya tabi olmuş bir yurttaşımız. Halen Leibzig’de yaşıyor. Politik ve sosyo-kültürel olarak, kocası Hayk’la birlikte çok kereler yolları Nâzım Hikmet’le kesişmiş bir Türkiyeli. 1952'de Polonya’nın başşehri Varşova’da yaşarlarken; Nâzım da Moskova’da yaşamaktadır. Ve o dönemde üst üste kalp rahatsızlığı geçiren şaire, doktorlar uçak seyahatini yasaklamıştır. Nâzım da seyahatini hep trenle yapar. Yine o dönemler, Varşova kavşak noktasında olduğundan; Avrupa’ya yapılan yolculuklarda mutlaka Varşova üzerinden geçilir. İşte, Nâzım’ın bu zahmetli yolculuklarının iyi yönü; hemen her gelişinde Açıkgöz ailesiyle buluşmasıdır. Her buluşma bir bayram sevincine ve seremonisine dönüşür, beraberce yemekler yenir ve sohbetler edilir. Bu buluşmaların birinde Nâzım, ağırcana bir paketi Anjel’e hediye verir. Bu yazının içeriği de, bu paket üzerinedir.  Anjel komşusu Nâzım'ı anlatıyor Anjel’in ağzından kısaltarak sizlere aktarmak istedim: “Biz 1952’de yılında Polonya’nın başkenti Varşova’da yaşıyorduk. Nâzım Ağabey de Moskova’da. O, Avrupa seyahatlerini yaparken, 3 defa kalp krizi geçirdiği için, yolculuklarını trenle yapardı. Doktorlar ona uçmayı yasak etmişlerdi. Nâzım Ağabey de, trende iki kişilik bir kompartıman tutar, ufacık portatif daktilosu ile yol boyu çalışırdı. Moskova’dan Avrupa’ya Varşova üzerinden geçtiği için her seferinde önceden telefon edip bize uğrardı. Biz bir otelde yaşıyorduk, zira İkinci Dünya Savaşı’nda Varşova hemen hemen tümüyle bombalanmış olduğundan oturulacak ev çok azdı. Nâzım Ağabey son rahatsızlığında, Galina Grigoryevna Kolesnikova (Galya) adlı bir Rus uzman doktor tarafından tedavi edilmişti. Taburcu olurken, Galya’ya şu teklifte bulunmuş: “Eğer kabul ederseniz, sizin yeme, içme ve diğer tüm masraflarınızı, ödemek isterim. Benim doktorum olarak evimde kalır mısınız?” Galya’nın ise canına minnet, Nâzım Ağabey’e zaten âşık. Teklifi hemen kabul etmiş ve eve taşınmıştı. O zamanlar, diğer sosyalist memleketlerden de, Sovyetler Birliği’nden de dışarı çıkmak hemen hemen imkânsızdı. Ama Nâzım Hikmet, Dünya Barış Komitesi’nin ödüllü üyesi olarak, davetli olduğu her yere gitmek için vize alabiliyordu. Avrupa’ya, Asya’ya, Ortadoğu’ya, Uzak Doğu’ya, Afrika’ya, Küba’ya kadar. Yine böyle bir gezintisinde Galya için de vize çıkararak, onu da beraberinde getirmişti. Her seferinde olduğu gibi yine bize uğramıştı. Yaşadığımız otelde, tam bizim dairenin karşısındaki odayı kiraladık kendisine. Nâzım Ağabeyi ve Galya’yı karşıladık. Birkaç gün istirahat ettiler. Bol bol sohbet ettik. Sonra ayrıldılar. Dönüşte yine bize, Varşova’ya uğradılar ancak bir gece kalıp Moskova’ya döneceklerdi. O gece yemekler hazırladık, sohbetler ettik. Onlar gittikleri ülkelerdeki gördüklerinden bahsettiler. Doğu Almanya’da, Çekoslavakya, Macaristan, Fransa ve Avusturya’da kalmışlardı.  Ağabey, Yazarlar Birliği üyesi olarak kongrelere katılmış, bu arada her ülkeden Galya’ya çok güzel elbiseler, bluzlar, etekler hediye edilmişti. Yemekten sonra Galya, bunları giyinip bize bir de moda gösterisi yaptı. Hepsi de gayet güzel ve zevkli şeylerdi. Ama kendisi çok ufak tefek bire olduğu için ölçüleri pek tutmamıştı; birinin kolu uzun, diğerinin beli bol, yakası geniş... Ben de Galya’ya; “Elimden biraz dikiş gelir, bunların hepsini sana göre düzeltirim” dedim. Ve ölçülerini aldım. Ertesi gün yolcular diye o gece hiç uyumadan, sabaha kadar hepsini elle dikerek biçime soktum. Sabah kendisine teslim edince, Galya havalara uçtu. O zamanlar Moskova’da özel bir terzi bulmak çok zordu. Her şey devletin elindeydi. Gittiler. Aradan epey bir zaman geçti. Yine bir seferinde ağabey bize uğradı, ama yalnızdı. Varşova garına, leylaklarla karşılamaya gitmiştik. O bilhassa beyaz leylağı çok severdi.  Nâzım Ağabey leylakları çok severdi Ne tuhaf, buz gibi soğuk Varşova’da her mevsimde leylak bulunurdu. Ağabey trenden inmeden, daha trenin penceresinden bana seslendi: “Kızım yaklaş hele, sana bir sürprizim var” dedi. Ve ağırca bir paket uzattı. “Aman ağabey bu paket çok ağır, nasıl taşıdınız? Size yasak” dedim. O da, “hele al” diye acele ediyordu. Hep beraber taksiyle otele döndük. O dinlenmek için, odasına çekildi. Bense paketten ne çıkacak diye meraktan çatlıyordum.  Anjel’e, Nâzım’dan incelikli bir hediye Bu merakla odasına giden Anjel, paketi açınca çok şaşırıyor; elektrikli bir dikiş makinesi. Anjel’in, Galya için sabaha kadar elde dikiş dikmesi, Nâzım’a dert olmuş ki böyle bir sürpriz yapar. Nâzım, Doğu Berlin’de yürürken tesadüfen bir mağazanın vitrininde bu makineyi görür. İçeri giren Nâzım’a dikiş makinesinin teşhir amaçlı vitrinde olduğunu ve satılık olmadığını söylerler. Ancak Nâzım kararlıdır makineyi almadan çıkmak istemez. Şairin ısrarına dayanamayan mağaza sorumluları, makineyi paketleyip verirler.  Anjel Abla, bu armağanı gözü gibi korur ve 60 yıl kadar da kullanır. Hatta evine gelen dostlarına gösterip caka satar. Zamana yenik düşen gözleri nedeniyle artık dikiş dikemez olan Anjel Abla, manevi evlatları Murat ve Türkan Alp çiftine makineyi hediye eder. Türkan Abla makineyi alıp evine, Berlin’e götürür. Fakat böyle bir makinenin sadece kendi evlerinde kalması içlerine sinmez. Bu güzel hatırayı insanlarla paylaşmak isteyen çift ‘Rahmi Koç Müzesi’yle iletişime geçer. Ancak müze yetkilileri “Biz bir sanayi müzesi olduğumuz için, bu anlamlı objeyi sergileyebileceğimiz uygun bir yerimiz maalesef yoktur” ifadelerinin yer aldığı bir bir mektupla cevap verdi.  Dikiş makinesi Nâzım Vakfı’nda sergileniyor Anjel Abla’yla tanışma fırsatı bulan ve makineden haberdar olan Melih Güneş, makinenin ‘Nâzım Hikmet Kültür ve Sanat Vakfı’na verilmesini önerir. Murat ve Türkan Alp çiftiyle haberleşen Güneş önerisini paylaşır ve Nâzım Hikmet’in kucağından Anjel Açıkgöz’e gelen dikiş makinesi 20 Ekim 2016’da vakfın bünyesine alınır. Bunun üzerine Vakıf Başkanı Rutkay Aziz, Anjel Açıkgöz’e bir mektup yazarak teşekkür eder. Artık bu hatıra makine, bir kapalı odada değil; halka açık sergi salonunda yerini almış oldu.  Masum'un yayın tarihi belli oldu
Norveçli folk-pop müzisyeni Moddi, ocak ayında Salon İKSV'de!
Norveçli folk-pop müzisyeni Moddi, ocak ayında Salon İKSV'de! Moddi, 18-19 Ocak'ta Salon İKSV'de sevenleriyle buluşacak. Biletler Biletix'ten temin edilebilecek. "Valgeir Sigurdsson prodüktörlüğünde kaydettiği ilk albümü Q dergisi tarafından "geri dönülemez biçimde içinizi ısıtan ve mükemmel inşa edilmiş melankolik folk pop" olarak tanımlandı. 2010'da Angus & Julia Stone ile Avrupa'yı turladı. Avrupa'nın önemli festivallerinde boy gösterdi. Oslo'da gerçekleştirilen Øyafestivalen'deki performansıyla Pitchfork'ta kendisinden "mutlaka izlenmesi gerekenlerden" diye bahsettirdi. Topraklarından çıkan her müzisyene başka bir mod yakıştırması yapılan Nordik coğrafyanın hüzünlü ve varoluşsal kolunu temsil etti. Konserlerinde sahnede, ve sonrasında konser mekânında da sosyal medyada da hayranlarıyla kurduğu sıcak ve sınırsız ilişki ile dikkat çekti. Yaş sınırını doldurmayan hayranlarına otel lobisinde küçücük bir konser vererek sempatikliğini hat safhalara taşıdı. Politik duruşu ve aktivistliğinden asla taviz vermedi, Pussy Riot ve Vashti Bunyan gibi muhalif kadın müzisyenlerin işlerine yaptığı yorumlarla beğeni topladı. Dördüncü albümü 'Unsongs'un turnesi kapsamında, en sevdiği şehrin en sevdiği mekanında, iki birbirinden güzel konserle, izleyicisiyle kavuşmaya hazırlanıyor. " Tim Burton’ın 'Dumbo'sundan ilk isimler
Geçtiğimiz yıl şubat ayında Disney’in meşhur filmi 'Dumbo' nun canlı çekim uyarlamasının Tim Burton tarafından yapılacağı haberi, gerek orijinal filmin gerek yönetmenin hayranları tarafından şüpheyle karşılanmıştı. Pek çok kişi için, filmin başarısı Disney’in kadrosuna katabileceği oyunculara bağlı. Yeni paylaşılan bilgilere göre ise, iki oldukça önemli oyuncu, filmdeki ana karakterler için değerlendiriliyor. Kültürservisi'nin Independent'tan referans verdiği habere göre, halihazırda pazarlık halinde olan oyunculardan biri Will Smith. Oyuncunun başrolünde yer aldığı 1995 tarihli 'Çılgın İkili' filminin devam filmi 'Bad Boys for Life'ın “Dumbo” ile aynı tarihlere denk geliyor olması nedeniyle, Smith şayet teklifi kabul ederse 'Bad Boys for Life'ın tarihleri öne atılabilir. İkinci isim ise Tom Hanks. Variety’de yer alan habere göre, Disnet Hanks’i filmin kötü karakteri için düşünüyor. Habere göre Hanks 'Dumbo' ile 2. Dünya Savaşı draması 'The Grey Hound' arasında bir seçim yapacak. Dalga geçilen bebek bir sirk fili ile beraber çalıştığı farenin öyküsünü anlatan 'Dumbo', canlı çekimler ile animasyonun birleşimi olacak. Disney tarafından canlı çekimle uyarlanacak filmler arasında 'Sindirella', “Güzel ve Çirkin” ve “Orman Kitabı” var.  Burhan Sönmez Uluslararası PEN Yönetim Kurulunda
BBC'den 'Sherlock' araştırması: Kim sızdırdı?
Tight Agressive sunar: Byzantion Fest #7
Altkültür müzik festivali Byzantion Fest #7, 26-29 Ocak tarihleri arasında 5 farklı mekanda gerçekleşiyor. Organizasyon, 26 Ocak tarihinde Tight Aggressive’in Yeldeğirmeni mekanında başlayarak ikinci gününde Bant Mag. Havuz’da açılışı gerçekleşecek “Karışık Kaset” sergisi ve akabinde Karga Bar’da çeşitli altkültür müzik gruplarının yer alacağı etkinlik ile devam edecek. Üçüncü gün Peyote Nevizade’de gerçekleşecek konser ile sürecek olan festival, 29 Ocak’ta Arkaoda’da tasarım pazarı ve akustik performanslar ile son bulacak. Program şöyle: 19.30 Onat Önol 20.30 Fanikedi Tüm gün takas pazarı Vegan Yemek, Kaset, CD, PLAK, Kitap, Çizgi Roman, Fanzin ve benzeri ürünlerinizi takas edebileceğiniz gün içersinde Onat Önol ve Fanikedi, Tight Aggressive’de akustik performans sergileyecek. Standlar sınırlı sayıdadır. Takas Pazarına katılmak için info@tightaggressive.com’dan bize ulaşabilirsiniz. 19.00 Sergi Açılışı: Karışık Kaset İstanbul’da ki bir çok altkültür müzik grubunun çalışmaları farklı teknik ile çalışan 37 çizer tarafından görsel birer tasvire dönüşüyor. Festival süresince Bant Mag. Havuz’da görebileceğiniz sergide, Byzantion Records tarafından hazırlanan, sahnedeki 65 aktif müzik grubu/sanatçının yer aldığı karışık kaseti de dinleyebilirsiniz. * Sergiyi festival süresince ücretsiz olarak Bant Mag. Havuz’da görebilirsiniz. * Serginin etkinlik sayfası : – 21.00 İrtifakaybediyoruz! 22.00 Skysketch 23.00 Available Tensions 00.00 Ponza Giriş: 15 TL 21.00 Secondhand Underpants 22.00 Paz 23.00 Reptilians From Andromeda 00.00 Housing Crash 01.00 Skata Giriş: 15 TL Tantana Records, Dead Generation Records, Ala Skateboards gibi yerel üreticilerin markalarından oluşan tasarım pazarında, Tight Aggressive bünyesinde yer alan Loom Handcrafts ve Vegapetite ürünleri de bulunacak. Standlar sınırlı sayıdadır. Pazara katılmak için info@tightaggressive.com’dan bize ulaşabilirsiniz. 20.00 Eray Gedik (Flower Room) 21.00 In Hoodies 22.00 Özgün Semerci Giriş: 10 TL  John Berger, Görme Biçimleri ve 'Hollyweed'
Geçen hafta hayatını kaybeden sanat eleştirmeni John Berger ile ünlü Hollywood levhası üzerinde oynayan vandallar arasında ortak nokta var mı? Hayatta olduğu gibi sanatta da bazen ayrıntılar yüzünden büyük resmi göremeyiz. Yılbaşı günü vandallar da güney California'da yaşayanların Santa Monica dağlarına baktığında farklı bir şeyle karşılaşmasına neden oldu. Güvenlik tedbirlerini aşan vandallar sadece beyaz ve siyah kağıt kullanarak Los Angeles'ın ünlü HOLLYWOOD levhasını 'Hollyweed' şeklinde değiştirerek marihuananın eğlence amacıyla kullanımını yasallaştıran yeni yasayı kutladı (normalde 'ot' anlamına gelen 'weed' halk arasında 'esrar' için de kullanılıyor. Bu geçici değişiklik insana herhangi bir kültürel sembolü ele geçirip ona yeni anlamlar yüklemenin ne kadar kolay olduğunu hatırlatıyor. Bu olaydan bir gün sonra, 2 Ocak'ta ünlü İngiliz sanat eleştirmeni ve ödüllü romancı John Berger'in 90 yaşında Paris'te öldüğü haberi geldi. Berger de kültürel ikonların maniple edilmeye ne kadar açık olduğunu anlatmıştı okurlarına. Berger 1972'de BBC için yaptığı Batı sanatı ile ilgili Görme Biçimleri adlı belgesel serisi ile herkesin tanıdığı bir isim haline gelmişti. Serinin ilk bölümünde yaptığı hareketle izleyiciyi şaşkına çevirmişti Berger. Zamanın modası gömleği ve disko tarzı saçlaryla Berger, İtalyan Rönesans ressamı Sandro Botticelli'nin bir eseri önünde durmuş, bir bıçakla resimdeki Venüs'ün kafasını kesip çıkarmıştı. Berger'in şiddetle saldırdığı şeyin resmin aslı değil de kopyası olması gerçeği izleyicinin şaşkınlığını azaltmamıştı. Zira o güne dek sadece zarif tarihçilerin sanat eserlerini kutsal emanet gibi ele almasına tanık olmuşlardı. Berger ise bu saldırıyla kitaplarda, dergilerde, filmlerde ve reklamlarda görmeye alıştığımız imgeleri kontrol edenlerin bu eserlerin anlamını kendi siyasi ve ekonomik çıkarları için nasıl çarpıttığını anlatmaya çalışıyordu. Bu fikri Alman filozof Walter Benjamin'in 1935'te yazdığı 'Mekanik Yeniden Üretim Çağında Sanat Eseri' adlı makalesinden uyarlamıştı Berger. Sanat eserlerinin onları yeniden üretme gücüne sahip olanlar tarafından kullanımına halk kitlelerinin bakışını değiştirmek suretiyle Berger görme biçimimizi değiştirmiş oldu. Bunu, gözlerimizin Hollywood levhasındaki O'lar kadar açılmasına neden olacak şekilde yaptı. * BBC Culture'da Kelly Grovier imzasıyla yayımlanan bu yazı BBC Türkçe'den alınmıştır Uzay Yolcuları: Uyuyan güzel Aurora
Uzay Yolcuları, önemli etik bir soru sorup buna yanlış cevap veren bir film. Gezegen kolonizasyonu hakkında düşündürterek başlayan, varoluşsal kriz ile nihilizme evirilen filmin hikâyesindeki karanlık olay sonrasında romantizm ve sonrasında aksiyon ile filmin omuzlarına fazla yük yüklenmiş. Kritik olayların ardından hızla ton değiştiren filmin geçişlerine ayak uydurmak oldukça güç. Keşke böyle çekilseydi denmez ama Uzay Yolcuları, karakter bazlı kara-bilimkurgu veya romantik bir film veya iyi bir aksiyon olabilirmiş. Ama sonuç olarak hiçbiri olamamış. Bilyon dolarlık yolculuk Filmin yönetmeni 2014’ün en prestijli yapımlarından olan The Imitation Game’in yönetmeni Morten Tyldum. Senaryo ise Prometheus ve Doctor Strange gibi üst sınıf filmlerin yazarlarından olan Jon Spaihts. Bu projeye kendisinden hiçbir şey katmayan yönetmen adeta kendine verilen bir görevi kabaca yerine getirmiş. Hikâyede, Avalon isimli uzay gemisi 5 bin yolcusu ile Homestead II isimli gezegene, ikinci kolonizasyonu için yolculuğunu yapmaktadır. Yolculuk 120 yıl sürecektir. Tüm ekip ve yolcular varışa aylar kalaya kadar uyku kapsüllerinin içerisinde uyumaktadırlar. Bir sistem hatası sonucu yolculardan Jim (Chris Pratt) bu yolculuğun 30. senesinde uyanır. Varışa daha 90 yıl vardır. Ağırlığı kaldıramıyor Bir sene boyunca gemide yalnız başına varoluşsal problemle boğuşan Jim’e tek arkadaş android barmen Arthur’dur (Micheal Shhen). Yalnızlık, çaresizlik içinde ölümü bekleyen Jim’in bu bölümde yaşadıkları ne yazık ki karakter bazlı ele alınmamış. Jim’in akıttığı birkaç gözyaşı, öfkelenme halleri, intiharı düşünme anları gibi klişelerden ziyade Jim’in neler yaşadığını anlayamıyoruz sadece tahmin edebiliyoruz. Bu zorlu süreç ardından Jim’in yaptığı korkunçluk o kadar büyük ki, bu ancak psikolojik gerilim veya sanat filminin kaldırabileceği türden ağırlığı olan bir şey. Bu filmdeki gibi hafif ele alınıp geçiştirilecek bir şey değil. Sınıf farkı ve vergi Avalon gemisine binenler arasındaki sınıfsal farklılık ve şirket anlaşmaları Amerika ile Kanada göçmenlik yasası ve doğumsal vatandaşlık hakkı ile benzerlikler gösteriyor. Jim gibi en alt kategoride seçilen ve ücretsiz yolculuk eden insanlar mesleki avantajlarına göre seçilmişler ve yeni gezegendeki hayatlarında yüzde 20 vergi ödeme üzerine anlaşma yapmışlar. Kanada da göçmenlerini mesleki ihtiyaçlara göre puanlar ve Amerika da orada doğana vatandaşlık hakkı verir ancak 18 yaşından sonra yüzde 20 vergi mecburiyeti koşar. Yani gelecekte daha sert sınıf farklılıkları ile bugüne benzer vergi gene olacak. Bana bariz bir şekilde depresif gelen bu detay sonrasında filmin nasıl umut aşılayabileceğini pek anlayamadım açıkçası. Uyuyan güzel uyanınca Filmin ikinci çengelinde ise kapsülde uyuyan yolculardan, New Yorklu güzel ve başarılı bir yazar olan Aurora (Jennifer Lawrence) uyanır. Aurora bildiğiniz üzere Uyuyan Güzel masalındaki karakterin ismi, bunu kullanarak filmde güzel bir benzetme yapılmış. Erken uyanınca Aurora da Jim’e benzer sancılar yaşar ama her nasılsa saçları her daim yapılıdır ve son derece bakımlı olmaya özen gösterir. Bu karakterin de içinde bulunduğu durum aslında o kadar derin bir karanlık ki bunun için çok daha iyi bir gözlem gerektirirdi. Ve beklenen olur yakışıklı Jim ve güzel Aurora aşık olurlar. Ruhları birbirine zıt olan bu ikilinin zoraki koşullanmış aşkları eğlenceli bir şekilde devam ederken Jim’in sırrı ortaya çıkar. Bu da yetmez bu arada uzay gemisi bir felakete doğru sürüklenmektedir. Ve hikâyemize onlarca mantık hatası barındıran aksiyon kısmı dahil olur. Anlarız ki uyanmalarının bir sebebi vardır. Garip ama keyifli Hikâyesinin ağırlığını taşıyamayan hafiflikte bir film olsa da Uzay Yolcuları için kötü bir film demek doğru olmaz. Film hakkında fazla kafa yormaz, saçmalıklarını olduğu gibi kabullenip onun seviyesinde paralellik kurarsanız; iki karizmatik starı olan, çarpıcı set tasarımı ve parlak cilalı görseli ile göz zevkine hitap eden Uzay Yolcuları’nı severek izleyebilirsiniz. Bana kalırsa mantık ve ruhsal hataları olan garip bir film. Ama biz film eleştirmenleri abartmayı severiz. Tercih sizin. Kaldığı yerden
Son The xx albümü Coexist yayımlandığında takvimler 2012’yi gösteriyordu. Londralı ekibin yeni uzunçaları I See You ise önceki gün geldi. Neden bu kadar uzun bir ara verdiler? Yeni şarkılar için bu denli uzun boşluğa ihtiyaçları mı vardı? Röportajlarda söylediklerine bakarsak evet, kesinlikle öyleydi. Bu beş yıllık boşluk onlar için gerekliydi. I See You’nun ilk saniyesini duyar duymaz şunu söyledim kendime: “Evet, bu bir The xx albümüdür.” Esasında açılış şarkısı Dangerous tipik bir The xx şarkısı bile değil. Yenilendiklerini ve artık ilk albümü takip etmek istemediklerini haykırıyorlar Dangerous’ta. İki numara Say Something Loving’de klişe sözlerle yerlerinde sayıyorlar, albümün zirvesi A Violent Noise şarkısında ise “istersek dünyanın en iyi şarkısını sana dinletebiliriz” mesajını veriyorlar. I See You’da bass beat’leri temelden duyuluyor. Enstrüman kullanımı hiç olmadığı kadar zengin. Jamie xx sağ olsun electronica synth geçişleri arka plandan ana ritme karışıyor. Bunları duymak akılınıza yüzlerce farklı indie pop ekibini getirebilir. Ama bu bir The xx albümü. Hold On, Replica, I Dare You… Bunlar birer The xx şarkıları. Çünkü Romy Madley Croft & Oliver Slim ikilisinin vurucu vokal birleşimi nefes bile almadan her an birbirini tamamlıyor. 2009 çıkışlı aynı adlı debut albümleriyle herkesin konuştuğu bir grup olmuştu The xx. Biraz önce oradaydım, biraz önce o şarkıların içinden geçip geldim. Mercury Prize’ı kazanan o uzunçalar her dakikasıyla muhteşem. I See You da öyle. The xx büyük ilgi gören ilk albümü sonrası beklentilerin altında ezilen isimlerden olmadığını 2012’de yayımladığı ikinci stüdyo çalışması Coexist ile kanıtlamıştı. Artık bir şeyleri kanıtlamaya ihtiyaçları yok. The xx modern tarihin en güçlü topluluklarından biridir. Toplam on şarkının ses verdiği I See You’nun mesajı tam da bu. Jamie xx, Oliver Slim ve Romy Madley Croft üçlüsü geride kalan birkaç yılı sessiz kapattı. 2017 ise onların yılı olabilir. Daha ilk günleri yaşadığımızı biliyorum, ama şunu söylemem gerek: Şimdiden yılın en iyi albümleri arasında kendine yer açtı I See You. Dinleyin ve son şarkıdan tekrar başa sarın. İnsan böyle albümlerin içinde sonsuza dek yaşayabilir. Albümü dinlemek için:  “Fokus”, Arthur Miller’ın yabancı düşmanlığına odaklandığı bir roman
Arthur Miller’ın yabancı düşmanlığına odaklandığı romanı “Fokus”, Ramazan Güngör çevirisiyle Sel Yayınları tarafından yayımlandı. Tanıtım bülteninden “Yabancı düşmanlığı” daima bir bulanıklık içermiştir. Dil, din, ırk, mezhep ve cinsiyet üzerinden ayrımcılık mekanizmalarının harekete geçirildiği bu sistemde başka mahalleden ya da sokaktan olanlara dahi düşmanlık güdülebilir. “Biz” duygusunun kapsamı da aynı ölçüde bulanıktır. Kimi insanlar bu düşmanlığı kolaylıkla içselleştirirken, kimileri üzerine kafa yorar ve bazen de bu bulanıklığın kurbanı olur. Arthur Miller, İkinci Dünya Savaşı’nın hemen bitiminde kaleme aldığı Fokus’ta, ABD’deki küçük bir Hıristiyan kasabasında yükselen anti-semitizm üzerinden bu bulanıklığı irdeliyor. İktidar sahiplerinin, yabancı düşmanlığını hangi çıkarlara yönelik, hangi sorgulamaların önüne geçmek için kullandığını orta sınıftan bir karakter olan Bay Newman üzerinden ele alan Miller, akıldışılığın ve önyargıların karşısında insani değerlerin gerçekliğini ön plana çıkarıyor. Hıristiyan değerlerine bağlılığın bir seçenekten bir zorunluluğa dönüştüğü siyasal atmosferde değerler karmaşası ve kitlesel manipülasyon yoluyla zehirlenen toplumdan küçük ama çarpıcı bir kesit sunan Fokus, yazıldığı dönemden bugüne ve bu coğrafyaya yakıcılığını koruyarak ulaşan temel sorunlarımızdan birini merkeze alan, sarsıcı bir eser. Aleyna Tilki, 'suça sürüklenen çocuk' sıfatıyla ifade verdi
Emniyet Genel Müdürlüğü’ne geçtiğimiz günlerde Aleyna Tilki’nin ailesi tarafından bakıma muhtaç yaşta çalıştırılarak istismar edildiği ihbarı yapıldı. Kimliği belirsiz kişi, 16 yaşındaki Tilki’nin hem cinsel istismara maruz bırakıldığı, hem de alkol gibi zararlı maddelerin kullanıldığı ortamlarda bulundurularak kişisel gelişiminin zarar görmesine neden olunduğunu iddia etti. Söz konusu ihbarla ilgili olarak 16 yaşındaki şarkıcı Aleyna Tilki, 'suça sürüklenen çocuk' sıfatıyla savcılıkta ifade verdi Sabah'tan Dilek Yaman’ın haberine göre, geçtiğimiz günlerde İstanbul Adliyesi’ne gelen Tilki ve ailesinin 1 saat boyunca soruşturma kapsamında ifadesine başvuruldu. İhbarda iddia edildiği gibi ailesinin kendisi üzerinden herhangi bir şekilde para kazanmadığını ileri süren Tilki, kendisinin hem okulu hem de sanat hayatını birlikte yürüttüğünü, konserler vererek yeteneğini ortaya koyduğunu beyan etti. "Selena Gomez olabilirim" Selena Gomez gibi dünyaca ünlü yıldızların da kendi yaşlarında çok büyük bir üne kavuşarak kendisine örnek olduğunu kaydeden Tilki, ailesinin dışında herhangi bir işe imza atmadığını, alkollü mekânlarda sahne almadığını anlattı. Çocuğun bakım ve yükümlülüğünü ihlal suçundan hakkında başlatılan soruşturma kapsamında ifade veren anne-baba ise kızlarının eğitimine çok büyük önem verdiklerini asla kızlarını istismar etmediklerini kaydetti. Soruşturma sürüyor. “Uzaklar”: Atasoy’ların dünya seyahati
Osman Atasoy’un kaleme aldığı “Uzaklar” adlı kitap Kırmızı Kedi tarafından yayımlandı. Osman Atasoy, eşinin ve yolculuk sırasında doğan kızları Deniz’in 1992-97 arasında 5 yıl boyunca “Uzaklar” adlı yelkenliyle dünyayı dolaştığı yolculuk bugün hâlâ ilham verici. Samimi ve edebi diliyle Uzaklar, Türk denizciliği için başucu kitabı olmanın yanı sıra, okuru dünyanın uzak diyarlarına götürüyor. Yazarın kendi deyişiyle, “içinde uzakların çağrısını duyanlara adanmış” bir kitap.  Kitaptan “Tekneye biz ancak sığıyoruz, bebeğimizi nereye yerleştireceğiz. Her taraf yelkenler, yedek malzemeler, harita ve kitaplarla ağzına kadar dolu. Kamarada adım atacak yer yok. Bütün yaşamımız topu topu beş metrekarelik bir alanda geçiyor. Bir apartman dairesinin küçük bir odası kadar yerde yatıyor, kalkıyor, günlük ihtiyaçlarımızı görüyoruz. Ancak halimizden şikâyetçi değiliz. Yakınmak bir yana kendimizi tanrının en şanslı kulları olarak görüyoruz. Kapalı alanımızın küçüklüğüne karşın en şaşaalı saraylara bile sığmayacak kadar çok şeye sahibiz. Kamaradan havuzluğa çıktık mı okyanus ve gökyüzü arasındaki uçsuz bucaksız alan sadece bize ait. Yaradılışın bu sonsuzluğu hangi mekâna sığar?” Osman Atasoy kimdir? 22 Temmuz 1957’de İstanbul’da doğduğunu, Tarsus ve İstanbul’da okuduğunu, bu kitapta anlatılan dünya seyahatini yaptığını ve daha sonra Horn Burnu ve Antarktika’ya gittiğini düşünüyor. Kısa öykünün en güzel örnekleri bu kitapta
Deneyimli çevirmen ve editör Celal Üster, İngiliz ve Amerikan Edebiyatında Kısa Öykünün Büyük Ustaları’nda türün en başarılı örneklerini bir araya getirirken, öykü sanatının 19. yüzyıldan 20. yüzyıla evrilişinden bir kesit sunuyor. Üster’in eğitim hayatı boyunca ve sonraki dönemlerde okuduğu, yıllar içinde belleğinde iz bırakmış öykülerden oluşan bu seçki, İş Bankası Kültür Yayınları Modern Klasikler Dizisi’nde yerini aldı. Kısa Öykünün Büyük Ustaları modern öykünün gelişimine olağanüstü katkılarda bulunmuş Washington Irving, Edgar Allen Poe, Nathaniel Hawthorne, Herman Melville gibi ustaların yapıtlarını okurla buluşturuyor. Seçkide ayrıca James Joyce, Virginia Woolf, Katherine Mansfield, Mark Twain, Jack London, Thomas Hardy, Oscar Wilde, Kate Chopin, O.Henry, Lafcadio Hearn, Saki (H. H. Munro), Stephen Crane, G. K. Chesterton, Ambrose Bierce, Sherwood Anderson ve Oliver Goldsmith’in birer unutulmaz öyküsü yer alıyor. Kısa Öykünün Büyük Ustaları’nın akademik kaygılar taşıyan bir antoloji olmadığını belirten Celal Üster, İngiliz ve Amerikan kısa öykü edebiyatını nesnel bir yaklaşımla değerlendiren ölçütlerden ziyade, kendi okurluk deneyiminden doğan öznel ölçütlerle seçkiyi hazırladığını vurguluyor. Celal Üster kimdir? İngiliz Erkek Lisesi, Robert Academy ve İÜ Edebiyat Fakültesi İngiliz Dili ve Edebiyatı Bölümü’nde öğrenim gördü. 1983’te George Thomson’ın Tarihöncesi Ege adlı kitabının çevirisiyle Azra Erhat Çeviri Ödülü’ne değer görüldü. 1970’lerin başından bu yana aralarında Robert Louis Stevenson, Yaroslav Haşek, George Orwell, Juan Rulfo, Iris Murdoch, Maria Antonietta Macciocchi, Mario Vargas Llosa, Roald Dahl, Jorge Luis Borges, Paulo Coelho ve John Berger’ın yapıtlarının da bulunduğu 80’e yakın kitabı dilimize çevirdi. Uzun yıllar Cumhuriyet gazetesinin kültür editörlüğünü üstlendi. EdebiyatHaber.net  Game of Thrones’un yazarı müjdeyi verdi
Altı yıllık bir bekleyişin ardından Game of Thrones’un yazarı George R.R. Martin’den dizinin hayranlarına müjdeli haber geldi. Kitap serisi diziye uyarlanan Martin, ‘A Song of Ice and Fire’ (Buz ve Ateşin Şarkısı) serisinin altıncısı olan ‘The Winds of Winter’ (Kış Rüzgarları) kitabının üzerinde çalıştığını söyledi. Kitabın çıkış tarihiyle ilgili net bir açıklama yapmayan yazar, bu yıl çıkmasını umduğunu belirtti. “Henüz bitmedi ama epey ilerledim” diyen Martin, kitabını geçen yıl bitirmeyi planladığını ama bu yıla kaldığını söyledi. Epik fantezi türündeki roman serisinin ilk kitabını Martin, 1991 yılında yazmaya başladı ve sonra ‘Game of Thrones’ adıyla ilk kez 1996 yılında yayınlandı. Martin’in yedi kitap halinde yayınlamayı planladığı seriden şimdilik beş tanesi yayımlandı. Serinin en son yayımlanan kitabı Ejderhaların Dansı (2011) oldu. Martin’in kitabı yazması beş yılını aldı. Kitapta anlatılan hikâye kurgusal iki kıta olan Westeros ve Essos’ta binlerce yıl öncesinde geçiyor. Hikâye üçüncü bir şahsın ağzından farklı karakterlerin bakış açısıyla anlatılıyor. Kitapta üç ana konu işleniyor: Westeros’u kontrol etmek isteyen farklı hanedanların mücadelesi, Westeros’un kuzeyindeki duvarın arkasında yaşadıklarına inanılan doğaüstü varlıklar olan ‘Ötekiler’in yükselen tehdidi ve 15 yıl önce öldürülen kralın sürgündeki kızı Daenerys Targaryen’in Westeros’a ateş saçan ejderhalarıyla dönüp tahtı geri alma hırsı. Fantezi alanındaki bu seri, savaş ve siyasi oyunlardaki gerçekçiliğinden ve sihir gibi öğelerin az işlenmesinden dolayı takdir topladı. Martin tarihi olaylardan esinlenerek, seride kasıtlı olarak bolca şiddet ve cinsellik kullanarak fantezi türünün alışılagelmiş kurallarına meydan okudu. Ana karakterler, sözde kahramanların da bu tür savaşlarda sağ salim kurtulamayacağını göstermek maksadıyla öldürüldü ve okuyucunun hangi karakterin iyi ya da kötü olduğuna karar vermesi yine okuyucuya bırakıldı. Kitap aynı zamanda kadın, din ve yiyecek konusundaki betimlemelerinden dolayı eleştiriler aldı. 45’ten fazla dile çevrilen kitap serisi, dünya genelinde 60 milyondan fazla sattı. Kitap serilerinden uyarlanan ‘Game of Thrones’ dizisinin ise altıncı sezonunda 9 milyona yakın izleyiciyi ekran başına çektiği tahmin ediliyor. İzlenme oranı konusunda hazırlanan bir başka rapor, dizinin her bölümünün ortalama 30 milyon kişi tarafından izlendiğini ortaya koydu. Şarkıcı Kaan Boşnak serbest bırakıldı
Alternatif rock grubu Yüzyüzeyken Konuşuruz solisti Kaan Boşnak, bir süredir davalık olduğu Fono Müzik şirketi tarafından tehdit edildiği iddiası ile bu sabah gözaltına alındı. Gözaltı kararını, avukat Sedef Erken Facebook'tan duyurdu. Boşnak, ifadesinin ardından serbest bırakıldı. Avukat Sedef Erken kişisel hesabı ve gruba ait Facebook hesabında gözaltı kararını şöyle paylaşmıştı. Plak şirketi bir kelepçe takmıştı. Biz hukuki girişimle grubu bu kelepçeden kurtardık. Ancak şimdi Fono Müzik başka bir kelepçe daha takmaya çalışıyor. Bundan da kurtulacağız’ dedi. Erken, Yüzyüzeyken Konuşuruz grubunun diğer elemanının bu konuda konuşmak istemeyeceğini de paylaştı. Müvekkilim Kaan Boşnak bir süredir hukuki sorunlar yaşadığı Fono Müzik şirketinin tehdit şikayeti sebebiyle konser için gittiği Bandırma’da sabah 05.30’da gözaltına alınmıştır. İfadesinin alınıp serbest bırakılmasını bekliyoruz. Kelepçe sözleşmeleri hukuk yoluyla geçersiz kılınanlar şimdi de başka yollar deniyor. Konuyla ilgili hukuki takip tarafımdan gerçekleştirilmektedir. Bu açıklama müvekkilim Kaan Boşnak’ın isteği üzerine yapılmıştır. Dünyanın anahtarlarını nerede kaybettik?
2016’da izleyebildiğim için sevindiğim filmlerden biri Demon (2015) adlı Polonya yapımı bir korku filmiydi. Günümüz Polonya taşrasında yapılan bir düğün sırasında yaşananları anlatan filmin özünü genç çifte kızın ailesi tarafından düğün hediyesi olarak verilen evin İkinci Dünya Savaşı sırasında Polonya Nazilerin işgalindeyken soykırım kurbanı olan Yahudilerle ilişkisi oluşturuyor. 75 yıl önce faşizm yüzünden evlenemeden ölen üzgün bir gelinin hayaleti, yarım yamalak restore edilmiş eve yerleşmek üzere olan damada musallat oluyor. Bariz biçimde Polonya toplumunun bilinçdışıyla bağlantılı bir öykü bu: Bugünkü Polonya kanlı bir yakın tarihin üzerine inşa edildi. İnsanlık düşmanları -Katyn Katliamı’nın emir vericisi Stalin de dahil- insanlığın bileğini Polonya’da kesti, toplama kamplarının en dehşetlileri olan Auschwitz ve Treblinka Polonya topraklarında kuruldu, 1915’te Anadolu’da asıl sakinleri yok edilen binlerce ev ve arazi vicdansız fırsatçılar tarafından nasıl paylaşılmışsa Polonya Yahudilerinden kalanlar da öyle paylaşıldı. Neyse ki Polonyalı sinemacılar ülke ve insanlık konusunda yeterince açık yürekli ve vicdanlı olduğu için, bugün bir zamanlar o topraklarda yaşayan insanlara dair birçok anlatı var. Hikâyenin korku öğesi olan huzursuz ruhun acısını hissettirmeyi başaran Demon da bunlardan biri işte… Ama bir sorunumuz var; filmi araştırırken girdiğim imdb.com’da karşılaştığım, hem tarih algısıyla, hem anlatı kültürünün ideolojik dinamikleriyle, hem vicdanla hem de bilgi üretimiyle ilgili yeni bir sorun… Sinema konusunda en önemli uluslararası başvuru kaynaklarımızdan birine dönüşen imdb’nin (internet movie database) Demon ile ilgili sayfasındaki anahtar sözcükler (keywords) bölümünde filme dair sadece şu yedi kavram var: Dibuk, Yiddiş, iblis, şeytan zaptı, tanga külot, beyaz külot, külot... ‘Anahtar sözcükler’ epistemoloji ve metodolojinin en önemli araçlarındandır, bilginin doğru ve gerçekçi biçimde sınıflandırılmasını sağlar. Bu sayede bilgi tüketilen değil yeniden-üretilebilen bir olguya dönüşür. Bilimsel çalışmalarda (özellikle tezlerde) metodolojik bir sınır belirleyebilmek için anahtar sözcüklerin sayısı mecburen kısıtlanır ama neyse ki bu da ‘indeks’ sayfalarındaki başlıklarla giderilebilecek bir açıktır. Sayı sınırlaması olmayan imdb gibi yeni kaynaklar daha detaylı kavram listeleri oluşturabiliyor. Bazen bir filmdeki çok küçük detaylar bile anahtar sözcük kategorisinde yer alıyor, böylece filmleri daha spesifik ortak paydalar üzerinden analiz etmek mümkün hale geliyor. Önemsediğiniz bir filmin imdb sayfasını kontrol ettiğinizde şaşırtıcı sonuçlarla karşılaşabiliyorsunuz -mesela 2001: A Space Odyssei (1968) için tam 184 anahtar sözcük var. Bu sözcükler/kavramlar ortaklaşa bir bilgi üretiminin sonucu olarak ortaya çıkıyor -tıpkı wikipedia’da olduğu gibi. Demon’un anahtar sözcükler listesinde Yahudi, soykırım, savaş, faşizm gibi filmin özünü oluşturan kavramlardan bir tekinin bile yer almaması işte bu yüzden özellikle kötü… Bu tanımlarda vicdan eksikliği ve tarih bilinci yoksunluğu var; ama daha kötüsü, filmin bir kova patlamış mısır eşliğinde tüketildiği 94 dakikanın her saniyesine sinmiş korkunç, umarsız ve umursamaz bir cehalet var. Filmleri bilgi nesneleri olarak düşünmek zorunda değilsiniz elbette, ama anlatıcının/yönetmenin sizinle paylaştığı hikâye, bazılarını kendisinin bile fark etmediği birçok bilgi içerir. Bu bilgilerin analiz ve sentezi sayesinde en basit Hollywood filmi bile basitçe tüketilip geçilen bir nesne olmaktan çıkar, izleyicinin yeniden-üretebildiği bir sosyolojik olguya dönüşür. 2017’nin ‘post’ dünyasında Demon gibi bir film hakkında üretilen anahtar sözcüklerin niteliği bu yüzden önemli; bu durumun kendisi bugün yaşadığımız dünyayı nasıl tanımladığımızı -aslında hiç de doğru düzgün tanımlayamadığımızı- gösteren bir anahtar olgu… Bu yüzden Türkiye AKP tarafından yönetiliyor, Trump bu yüzden başkan oluyor, bu yüzden dünya böyle, eldeki anahtarların açamadığı kapılarla dolu bir labirent... American Honey: Umutsuz bir yerde aşk
Bu yıl Cannes’da Altın Palmiye için yarışan filmlerden biri daha karşımızda. ‘American Honey’, Cannes 2016’da Jüri Özel Ödülü’nü kazandı. Zaten filmin yönetmeni Andrea Arnold, Cannes’da bugüne kadar yarıştığı her 3 filmle de Jüri Özel Ödülü’nü kazanmış durumda. Ödülü, sürpriz değil bu açıdan. Cannes’da eleştirmenlerin oylarının ortalamasına göre ise film vasatın biraz üzerinde. Fakat vasatın üzerinde bulundu dediğime bakmayın, filme âşık olanlar ile filmden nefret edenler de çok. Türkiye’de böyle olduğunu görüyorum. Yani hayranları da var, sevmeyenleri de. ‘American Honey’, benim genellikle sevmediğim, İngiliz yönetmenlerin ise pek sevdiği bir tarzda çekilmiş: Belgesel gibi çekme tarzı denilebilir buna. Bu tarzda kamera sanki o an olayın geçtiği mekânda kimseye görünmeden bulunuyor ve olayları kaydediyor. Kimisi bu tarza ultra gerçekçi, kimisi doğalcı (natüralist) diyor. Fakat gerçekçilik ve doğalcılık sadece biçime dair kavramlar değil. Sallanan bir omuz kamerasıyla çekildiği için filme gerçekçi demek doğru değil. Ya da Emile Zola’nın edebiyattaki natüralizmiyle, Andrea Arnold’unki benzer değil. Bu yüzden belgeselmiş gibi yapan bir tarz demekle yetineceğim. Ve yolculuk başlıyor Film bir aşk hikâyesi anlatıyor. Genellikle olduğu gibi, 3 kişi arasında geçen bir aşk hikâyesi bu. Filmin genç kadın kahramanı âşık olduğu genç adam için, hem patronu, hem de rakibi olan başka bir genç kadınla rekabet ediyor. Kazanıp, kazanmadığı filmin sırrını ifşa etmeye girer diyorsanız yazının devamını okumayın ama aslında filmin sırrı filan yok. Onun için söyleyeyim: Kızımız, erkeği kazanmıyor ama kızın durumunun çok da kötü olmadığını ima eden bir finali var filmin. Yönetmen öyle inanmak ve inandırmak istemiş ama filmden bu sonuç çıkmıyor. Kafanızı daha fazla karıştırmadan, baştan alayım. Filmin 18 yaşındaki kahramanı Star’ı (Sasha Lane), çöp konteyneri karıştırırken tanıyoruz. Konteynerde bulduğu ambalajlı çiğ tavuğu yanındaki iki küçük çocuğa (kardeşine?) veriyor. Tam bu sırada yoldan geçen bir minibüsten gelen sesler Star’ın dikkatini çekiyor. Minibüs park edince, içinden bir sürü genç iniyor ve süpermarkete giriyor. Star bu gruptan etkileniyor, onları takip ediyor ve grubun görünen lideri Jake’e (Shia LaBeouf) ilk görüşte âşık oluyor. Jake, Star’a gruba katılmasını öneriyor. Grup, kent kent gezerek dergi pazarlayan gençlerden oluşuyor. Star, eve döndüğünde, babası mı yoksa üvey babası mı olduğunu anlamadığımız bir adamın cinsel tacizine katlanıyor. Star kararını veriyor; iki kardeşini country dansı yapan annesine (?) bırakıyor ve gruba katılıyor. Star’ın arka plan hikâyesi bundan ibaret. Adam nesi, dans eden kadın nesi çok belli değil. Ama şunu söylemek mümkün galiba: Star melez olduğuna göre, babası bir siyahtı, gördüğümüz kadın annesiydi, adam da annesinin sevgilisi ya da ikinci kocasıydı. Ve yolculuk başlıyor. Star, kendisi gibi 10 gencin daha olduğu minibüsle Kansas’a doğru yola çıkıyor. İş ve yol arkadaşlarından, asıl patronun Krystal (Riley Keough), Jake’in de Krystal’in kapatması olduğunu öğreniyor. Bu durum Star’ı yıldırmıyor. Jake’i, Krystal’in elinden almak için çabasını sürdürüyor. Star’ın çok fazla bildiği taktik yok doğrusu. Ne zaman Jake’i kıskansa ki sık sık kıskanıyor, kendisini birilerinin kucağına atarak Jake’i kıskandırıyor. Bu taktik işliyor da. Ama Star’ın şansı yaver gitmese, tecavüze uğraması işten bile değil. Özellikle, yaşlıca üç zengin kovboyun arabasına atlayıp, onlarla havuz başında içki içip şakalaşmaya başladığında filmin en gerilimli anı yaşanıyor. Ve tam bu sırada filmin en akıl sır almaz olayı da gerçekleşiyor. Nereden kovboyların evini bulduysa, Jake, beyazları yerlilerden kurtaran süvari alayı gibi yetişip, kızı olası bir tecavüzden, silahını çekerek kurtarıyor. Gerçi adamlar o ana kadar çizgiyi aşan bir şey yapmış değillerdi ve belki de yapmayacaklardı ve Star durumundan şikâyetçi değildi. Bundan sonra filmin en Bonnie & Clyde anı yaşanıyor. Çalıntı bir arabada otoyolda “özgürce” gittikten sonra, iki “yasadışı” sevgili sevişiyor. Sanki, bir anda başka bir filme transfer olmuş gibi oluyoruz. Sanki “Badlands”de falanız. Hoş, Terence Malick benzetmeleri bundan ibaret değil,; film sık sık doğa görüntüleriyle harmanlanıyor. Böcekler, atlar, uçan sincaplar vs. Neden? Hepimiz doğanın bir parçasıyız mı? İnsanın doğasını, hayvanların doğasıyla bir tutmak mı? Bilmiyorum. Star’ın rekabet ettiği kişinin yani Krystal’in aynı zamanda patronu olduğunu belirtmiştim. Jake de hiyerarşide Star’dan yukarda. Bu durum sembolik olarak Krystal’i anne, Jake’i de baba yapıyor Star için. Tipik Freudyen bir durum; Elektra kompleksi diyeceğim ama bu kavram tartışmalı. Bu üçlü arasındaki ilişkinin nasıl süreceği filmin sonunda net bir şekilde belli olmuyor. Star’ın göle girip, bir tür vaftiz olması, onun yeniden, farklı biri olarak doğduğunu ima ediyor. Üstüne bir de ateş böceklerinin görüntüsü gelince, finalin iyimserlik aşılamak istediğini söylemek doğal. Ama Star’ın, anne-baba karmaşasını aştığını, kendisini tehlikeli konumlara bir daha sürüklemeyeceğini, gördüklerimizden çıkarsayamayız. Evlenip, bir sürü çocuk yapmak isteyen Star’ın, bu mesleği sürdürerek pek bir yere varacağı yok. Şarkılar durumu nasıl özetliyor? Filmde Amerika’dan insan manzaraları da görüyoruz. Bu gördüklerimizde yeni bir şey, ilginç bir gözlem yok. Beş yaşında ‘80’lerin punk grubu Dead Kennedys’in hayranı olan bir çocuk ilginç tabii de, ben pek ikna olmadım. Kötülerin Amerikan iç savaşının kötüleri olan Konfederasyon bayrağını ya üzerlerinde (Krystal’in bikinisi), ya da evlerinde taşımaları (Star’ın “babası”nın evinin duvarında asılı) filmin kör gözüm parmağına sembolizmlerinden. Bu kör gözüm parmağına durumu şarkı seçiminde de söz konusu. Star, arabasına bindiği TIR şoförüyle hayallerinden söz ederken teypte, Springsteen’in “Dream Baby Dream”i, Star ile Jake süpermarkette ilk gözgöze gelip aralarında aşk kıvılcımları çaktığında fonda Rihanna’nın “We found love (in a hopeless place)”i, ilk sevişme öncesinde Mazzy Star’ın “Fade into you”su vs çalıyor. İlk şarkı “hayal kur bebeğim, hayal kur”, ikincisi “(umutsuz bir yerde) âşık olduk”, üçüncüsü“ senin içinde yok olmak” demek. Şarkıyla görüntünün bu kadar çakışması bana açıkçası ilkel geliyor. Fakat belki daha büyük bir sorun, bu gençlerin bir iç dünyalarının filmde görülmemesi. Bu gençlerin konuşmamaları. Birbirlerine iç dökmemeleri. Yaptıkları işle ilgili sorunlarını tartışmamaları. Star dışında hiçbirinin ete kemiğe bürünmemesi. Oysa onlarla dile kolay 2 saat 42 dakika birlikte vakit geçiriyoruz. Star dışında dediysem de onu da çok az tanıyoruz aslında. İşin ahlaki yönüyle sorunu olduğunu biliyoruz en azından. Bütün bu söylediklerim negatif şeyler ama filmin erdemleri de var. Belli anlarda, o seyahat etme duygusunu, bir grubun parçası olma duygusunu veriyor. Ayrıca Star’ın aşık olma halleri de içe dokunuyor, bazen. Fakat bu kadar uzun süreyi hak eden bir şey yok filmde. Ha filmdeki çocuklar gibi kafanız kıyaksa, bırakın 2 saat 42 dakikayı, 4 saat de seyredebilirsiniz filmi. Bol bol müzik, doğa manzaraları vs ile gideri var. Filmin başta söylediğim belgeselimsici havası bazen pornografik belgesilimsiye de kaçıyor. Gençlerin, toplu halde kanyona karşı dizilip işedikleri sahne ve Jake’le Star’ın sanırım gerçekten sevişmeleri bu pornografik gerçekçiliğe en denk gelen sahneler. Kastettiğim çıplaklık değil; rolle gerçeğin karışması durumu. Filme âşık da olabilirsiniz Filmin genç oyuncuları, yani satıcı çocuklar, biri hariç, amatör. Diğer profesyoneller satıcılık mesleği hiyerarşisinde yüksekte olanlar, yani oyunculuk mesleğinde de yüksekte olan ShiaLaBeouf ve Riley Keough. Star’ı oynayan Sasha Lane bahar tatilinde sahillere doluşan üniversite öğrencilerinden biriymiş yönetmen tarafından keşfedildiğinde. Ama sanki yaratılan hava Lane’in filmde canlandırdığı karakter gibi yoksul bir aileden geldiği. Hayır, Lane, hali vakti yerinde bir kolej öğrencisi. Lane filmde, kendisine düşen işi yerine getiriyor ama bu atla deve bir iş değil. Shia LaBeouf rolünde gayet iyi. Riley Keough da iyi. Sonuçta filme âşık da olabilirsiniz. Benim gibi burun da kıvırabilirsiniz. Amerika’dan insan manzaraları görmek istiyorsanız bu filmden daha iyi seçenekleriniz var. Diane Arbus fotoğrafları ya da, Harmony Korine filmleri daha iyi seçenekler (“Trash Humpers”a bulaşmayın ama!). Özgür Gündem nöbetçisi Yurdatapan ve Bodur'a hapis ve para cezası
Kapatılan Özgür Gündem gazetesi Nöbetçi Genel Yayın Yönetmeni kampanyasına katılan insan hakları savunucusu sanatçı Şanar Yurdatapan ve yayıncı İbrahim Aydın Bodur’un yargılandıkları ayrı davalarda ceza çıktı. Her iki yayın yönetmenini ayrı ayrı Terörle Mücadele Kanunu’nun (TMK) 6/2. maddesinden hapisten 6 bin TL para cezasına; TMK 7'den 1 yıl 3 ay hapse mahkum etti. Dihaber’in haberine göre Yurdatapan’ın yargılandığı davanın üçüncü duruşması İstanbul 22. Ağır Ceza Mahkemesi’nde görüldü. Duruşma da Yurdatapan ve avukatlarının yanı sıra Sınır Tanımayan Gazeteciler (RSF) Türkiye Temsilcisi Erol Önderoğlu, oyuncu Melike Demirağ da duruşmayı izledi. Yurdatapan: Vicdanlarınıza ne söyleyeceksiniz? Yurdatapan, duruşmada on buçuk yıla kadar hapsinin istendiği mütalaaya karşı beyanda bulundu. “Neyi savunacağımı gerçekten bilemiyorum” diyen Yurdatapan, iddianamede ve mütalaada suç sayılabilecek hiçbir ithamın olmadığını vurguladı. Görüş bildirme hakkının ifade özgürlüğünün doğal bir parçası olduğuna dikkat çeken Yurdatapan, “İddianamenin ve onun kopyası olan esas hakkındaki görüşün hesaba katmadığı bir şey var: Öldürülen bu insanlar yumurtadan çıkmadı. Onlar da hepimiz gibi anne babalarının, aile ve yakınların yavruları, canları ciğerleri. Onların cenazelerine katılanları, orada söylediklerini, bunları haber yapanları bile yargılamak olacak iş mi” diye sordu. 1981’de Kenan Evren’in kendisini vatan haini ilan ederek, yurttaşlıktan attığını anımsatan Yurdatapan, “Gördüğünüz gibi, ben buradayım. O nerde?” diyen Yurdatapan şöyle devam etti: “Böyle bir iddianamenin hiç hazırlanmaması, hazırlanıp verilmişse mahkemece kabul edilmemesi, hadi bunların hepsi bir kere oldu diyelim, mahkemenin ilk celsede aklanma ile sonuçlanması gerekirdi. “Sevgili Aziz Nesin’in 1995 yılında sadece 'Kürt' kelimesini kullandığı için DGM'de yargılanırken söylediklerini tekrar ederek bitireyim: Korku yaşımı aştım. İşte yapılan zulüm ortada, ona karşı çıkanlar ve ben buradayız. Gerçekleri söyleyenleri cezalandırırsanız çok değil birkaç yıl sonra geriye dönüp baktığınızda vicdanlarınıza ne diyeceksiniz?” Yurdatapan son olarak “Ortada bir suç yoktur. Beraatımı istiyorum” dedi. Avukat Özcan Kılıç ise savunmasında yargılamada problem olduğunu vurgulayarak, Yurdatapan’ın hangi sıfat ile yargılandığının bilinmediğini, dosyanın tekrardan savcılığa iade edilmesini istediğini söyledi. Davayı karara bağlayan mahkeme heyeti, Yurdatapan’a “Terör örgütünün açıklamalarını yayınlamaktan” 10 ay hapis cezası vererek 6 bin para cezasına çevirdi. “Örgüt propagandası yapmak” suçundan da 1 yıl 3 aylık ceza ise erteledi. Aydın Bodur’a da aynı ceza Özgür Gündem ile dayanışmak için Nöbetçi Genel yayın Yönetmenliği kampanyasına katılan yayıncı İbrahim Aydın Bodur’un da yargılandığı davada da aynı karar çıktı. İstanbul 22. Ağır Ceza Mahkemesi’nde görülen duruşmada savcı Bodur hakkında “Örgüt propagandası yapmak” ve “Örgüt yöneticilerinin açıklamalarını yayınlamaktan” ceza istedi. Bodur ise yaptığı savunmada suçlamaları kabul etmediğini söyledi. Savunma ardından mahkeme heyeti verdiği kararında Bodur’a “Örgüt yöneticilerinin açıklamalarını yayınlamaktan” verdiği 10 aylık cezayı 6 bin TL’ye çevirirken, “Örgüt propagandası yapmak” suçlamasından da1 yıl 3 ay hapis cezası verdi. Ne olmuştu? * Kapatılan Özgür Gündem gazetesinin Nöbetçi Genel Yayın Yönetmenliği kampanyası 3 Mayıs 2016'da başladı. 7 Ağustos 2016'da sona erdi. * Kampanyaya 56 kişi katıldı. * Katılanlardan 50’sine soruşturma açıldı, soruşturma açılanlardan 36’sının dosyayı davaya dönüştü. * 36 davanın hepsinde gazetenin Sorumlu Yazıişleri Müdürü İnan Kızılkaya tüm davalarda sanık. * 36 Nöbetçi Yayın Yönetmeni’nden Erol Önderoğlu, Ahmet Nesin ve Şebnem Korur Fincancı 20 Haziran 2016’da tutuklanmış, 10 gün sonra serbest bırakılmışlardı. * Önderoğlu, Korur-Fincancı ve Nesin’in davaları birleştirildi. * Ragıp Duran ile Ayşe Düzkan’ın davaları birleştirildi. * Hakkında soruşturma açılan 50 Nöbetçi Yayın Yönetmeni’nde 11’i hakkında takipsizlik kararı verildi. * Deniz Türkali hakkındaki dava ise düştü. 50 soruşturma Hakkında soruşturma açılan 50 kişi şunlar: Faruk Eren, Ertuğrul Mavioğlu, Ayşe Düzkan, Erol Önderoğlu, Celalettin Can, Mustafa Sönmez, Melda Onur, Fehim Işık, Celal Başlangıç, Eşber Yağmurdereli, Ragıp Duran, Nurcan Baysal, Ömer Ağın, Ahmet Abakay, İhsan Çaralan, Işın Eliçin, Murat Çelikkan, Uğur Karataş, Öncü Akgül, Ayşe Batumlu, Sebahat Tuncel, Saruhan Oluç, Nadire Mater, Beyza Üstün, Mehmet Güç, Tuğrul Eryılmaz, Faruk Balıkçı, Şeyhmus Diken, Necmiye Alpay, Jülide Kural, Yıldırım Türker, Ahmet Nesin, Kemal Can, Şebnem Korur Fincancı, Hasip Kaplan, Nevin Erdemir, Tuğrul Eryılmaz, Hakkı Boltan, Cengiz Baysoy, Kumru Başer, Veysi Altay, Hasan Hayri Şanlı, Hasan Cemal, Deniz Türkali, Dicle Anter, Çilem Küçükkeleş, Said Sefaoğlu, Aydın Engin, İhsan Eliaçık ve İmam Canpolat. 36 dava Davaya dönüşenler ise şu 36 kişi: Faruk Eren, Ertuğrul Mavioğlu, Murat Çelikkan, Beyza Üstün, Celal Başlangıç, İhsan Çaralan, Ayşe Batumlu, Celalettin Can, Derya Okatan, Nadire Mater, Erol Önderoğlu, Şebnem Korur Fincancı, Ahmet Nesin, Dicle Anter, Cengiz Baysoy, Öncü Akgül, Tuğrul Eryılmaz, Çilem Küçükkeleşi Fehim Işık, Yıldırım Türker, Necmiye Alpay, Ayşe Düzkan, Ragıp Duran, Jülide Kural, Kumru Başer, Hasan Cemal, Murat Uyurkulak, Said Sefa, Faruk Balıkçı, Şanar Yurdatapan, Can Dündar, İbrahim Aydın Bodur, Veysi Altay, Deniz Türkali, Nevin Erdemir ve Hakkı Boltan. 11 takipsizlik Hakkında takipsizlik kararı verilen 11 kişi ise şunlar: Eşber Yağmurdereli, Ahmet Abakay, Saruhan Oluç, Işın Eliçin, Mustafa Sönmez, Melda Onur, İhsan Eliaçık, Hasip Kaplan, Sabahat Tuncel, Kemal Can ve Mehmet Güç. (EA) Mahsun Kırmızıgül: O zamanlar herkes cemaate bağlıydı
Mahsun Kırmızıgül, "Fethullah Gülen'in hayatını çektiğimi ima etseydim film 10 milyon gişe yapardı" dedi. Mahsun Kırmızıgül, "New York'ta Beş Minare" ve "Mucize" filmlerinde Fethullah Gülen'in hayatının anlatıldığı yolundaki iddialara tepki gösterdi. "Şunu herkes bilsin ki 2010 yılında filmi çektiğim dönemde, siyasetin içinde olanların bir çoğu o cemaate gönülden bağlıydı" diyen Kırmızıgül, "Fethullah Gülen'in hayatını yaptığımı ima etseydim film, 10 milyon gişe yapardı. O gün de, bugün de hep aynı yerdeyim. Gerçekten ne cemaatlerin ne de tarikatların adamı olmadım. Ben öyle filmler yapmam, çünkü ilgimi çekmiyor" ifadesini kullandı. Kırmızıgül ayrıca, "halkı kin ve düşmanlığa tahrik eden, nefret ve ayrımcılık yapan sosyal medya hesapları, bazı gazeteciler ve bazı internet siteleri" hakkında işlem yapılması için Adalet Bakanı Bekir Bozdağ'a çağrı yaptı. Kırmızıgül, "Ben art niyetli olan, yalan yanlış haber yapan herkes için adli işlem yaptıracağımı beyan ediyorum" dedi. Yeni Akit gazetesinin, Kırmızıgül'ün yeni filmi "Vezir Parmağı" ile ilgili olarak yayımladığı haberinde "Bu ahlaksız filme izin vermeyin", "New York'ta Beş Minare" filmi ile teröristbaşı Fetullah Gülen'in propagandasını yapan, Mucize isimli filminde eşcinsel sapkınlığı doğal bir şeymiş gibi gösteren ve her fırsatta terör örgütü PKK'nın propagandasını yapan Mahsun Kırmızıgül, şimdi de Gezici ve STV'nin tetikçilerinden oluşan bir kadro ile Müslümanlara saldırıyor" ifadeleri yer almıştı. 'Artvin’e Ses Ver' konserine OHAL yasağı
Artvin Cerattepe'de yandaş Cengiz Holding’in madencilik faaliyetlerine karşı "Artvin varsa ben de varım" sloganıyla başlatılan uluslararası kampanya kapsamında Artvin STK ve Platformları’nın bugün İstanbul’da düzenleyeceği konser valilik tarafından son anda yasaklandı. Artvin STK ve Platformları tarafından yapılan açıklamada “Pazar günü Küçükçiftlik park’ta 18 sanatçının katılımı ve desteğiyle yapılması planlanan “Artvin’e Ses Ver” adlı dayanışma konserimiz, İstanbul Valiliği’nin OHAL kapsamındaki keyfi ve anti demokratik uygulamaları nedeniyle yasaklanarak iptal edilmiştir. Etkinliğimizin iptalini üzülerek kamuoyu ile paylaşıyoruz” denildi. Artvin’deki çeşitli dernek ve vakıfların oluşturduğu Artvin STK ve platformları, Suriye’den Yunanistan’a, Tunus’tan Avustralya’ya kadar 16 ülkeden kişilerin, “Artvin Varsa Ben de Varım” mesajını verdiği bir destek videosu hazırlamıştı. 18 müzisyenden destek konseri Oyuncu Hakan Bilgin’in sunumuyla gerçekleştirilmesi planlanan konserde; Edip Akbayram, Cahit Berkay, Onur Akın, Hüseyin Turan, Erdal Güney, Mehmet Gümüş, Taner Öngör, Bayar Şahin, Yasemin Göksu, Türkü Akbayram, Marsis, Aydoğan Topal, Teoman Kumbaracıbaşı, Tanju Topal, Yusuf Aydın, İbrahim Özbayrak, Bahadır Ural ve Erkut Küçükşahin sahne alacak. 2017 yılının merakla beklenen bilimkurguları
Yılın merakla beklenen filmleri artık çoğunlukla serilerin devam filmlerinden oluşur hale geldi. Hemen hemen herhangi bir seriden, hayranlarının merakla beklediği yeni bir filmi bu tarz bir listeye koymak mümkün. Seri filmlerin endüstriyi domine ettiği bir ortamda bu durum doğal. Ancak bu tarz listelerde dikkat çeken bir başka şey, son yıllarda yükselişe geçen bilimkurgu türündeki ivmenin artışı. Bu yıl salonlara ve ekranlara uğrayacak bilimkurgu projelerin sayısında gözle görülür bir yükselme var. ‘Blade Runner 2049’, ‘Alien: Covenant’, ‘Logan’ ve ‘Star Wars: Episode VIII’ gibi devam filmleri şimdiden en çok konuşulan filmlerin başında. Ancak devam filmlerini bir kenara bırakırsak bile bu yıl ses getirecek pek çok filmin bilimkurgu türünde olduğunu görüyoruz. Bu hafta vizyona giren ‘Uzay Yolcuları’ (Passengers) yeni yılın iddialı bilimkurgu filmlerinden sadece bir tanesi. Hal böyle olunca bu yıl sadece bilimkurgulara odaklanalım ve devam filmleri dışında heyecanla beklenen projeleri derleyelim dedik. Bu filmler, 2017’de sinema gündemini bolca meşgul edecek. Annihilation Mütevazı ama yaratıcı bir bilimkurgu konseptine sahip ‘Ex Machina’ ile hızlı bir çıkış yakalayan Alex Garland, daha büyük bütçeli ve daha iddialı bir bilimkurgu ile geri dönüyor. Ödüllü yazar Jeff VanderMeer’in kitabından uyarlanan filmin başrolünde Natalie Portman bulunuyor. Kabuktaki Hayalet (Ghost in the Shell) Mamoru Oshii’nin 1995 tarihli çığır açan klasiği, cyberpunk bilimkurgu sinemasının en önemli filmlerinden biriydi. Merak ve endişeyle beklenen yeniden çevriminin yönetmenlik koltuğu Rupert Sanders’a teslim edildi. Başrole Scarlett Johansson’ın seçimiyle şimdiden hayranları rahatsız etmişe benzeyen ‘Kabuktaki Hayalet’in her halükârda yılın en çok konuşulan filmlerinden biri olacağı kesin. Hayat (Life) Mars’ta yaşama dair izler bulan iki astronotun hikâyesini anlatan film, uzay temalı bilimkurgu filmlerindeki yükselişe örneklerden. Başrollerinde Ryan Reynolds ve Jake Gylenhaal’un bulunduğu filmin, yönetmenlik koltuğunda ise İsveçli yönetmen Daniel Espinosa oturuyor. God Particle JJ Abrams’ın yapımcılığındaki Cloverfield antolojisinin yeni filmi, hikâyesinin çıkış noktasını Higgs Bozonu üzerine kuruyor. Dünyanın birden ortadan yok oluşuna şahit olan bir astronotun hikâyesini anlatan film, ‘Cloverfield Yolu No: 10’ (10 Cloverfield Lane) gibi beklentileri aşabilir. Valerian and the City of a Thousand Planets Luc Besson’un dev bütçeli yeni fimi, Fransa’da efsaneleşen çizgi roman “Valérian and Laureline”den uyarlanıyor. Aksiyonun mu yoksa bilimkurgu fikirlerin mi ön plana çıkacağı merak konusu olan filmin başrollerinde ise yükselen yıldızlar Dane DeeHan ve Cara Delevingne bulunuyor. The Circle ‘Şu An Muhteşem’ (The Spectacular Now) ve ‘Yolun Sonu’ (End of the Tour) ile gönlümüzü fetheden genç yönetmen James Ponsoldt bilimkurgu – gerilim türünde bir filmle geri dönüyor. Dave Eggers’in aynı adlı romanından uyarlanan film, teknoloji devi bir firma üzerinden Orwellyen bir distopya yaratıyor. Geostorm 2017’de bol bol uzaya giden karakterler izleyeceğimiz kesin. Bilimkurgudan daha çok aksiyona ağırlık vereceğini tahmin ettiğimiz Gerard Butler’lı ‘Geostorm’ da bunlara birini ekleyecek. Butler ve kardeşi hikâyede gezegeni bir felaketten kurtarmaya çalışırlarken, bir yandan da ABD başkanını bir suikasttan kurtarmaya çalışacaklar. Anon ‘Zamana Karşı’yı (In Time) unutmuş ve affetmiş değiliz. Ancak Andrew Niccol sadece 1997 tarihli ‘Gattaca’ sebebiyle bile bilimkurgu türünde beklentimizi yükseltebilen bir yönetmen. Artık suçun işlenmediği bir gelecekte geçen ve başrolünde Clive Owen’ın olduğu film, noir ilhamlı atmosferiyle dikkat çekecek. The Dark Tower Stephen King’in romanının uzun süredir heyecanla beklenen ve yıllardır bir türlü gerçekleşmeyen uyarlaması nihayet izleyici ile buluşmaya hazırlanıyor. Idris Elba’yı başrole yerleştiren filmin, King’in paralel evrenini nasıl görselleştireceği ve bilimkurguyu sadece bir arka fon fikri olarak kullanıp kullanmayacağı merak konusu. Future World James Franco’nun elinden her iş gelen sanatçı kimliğinden artık sıdkınız sıyrılmış olabilir. Ancak yönetmenliğini üstlendiği yeni film ‘Future World’ umut vaat ediyor. Post-apokaliptik bir gerilim olan filmin oyuncu kadrosunda James Franco’ya Milla Jovovich ve Suki Waterhouse eşlik ediyor.  Sürükleniyoruz ama nereye?
Bu hafta sahne beyaza büründü. Kar, kentlerin kartezyen koordinat sistemini örttükçe zaman ve mekânın çizgiselliğini kırıyor ve sonsuzluk hissi veriyor insana. Karı biz kentliler bu yüzden seviyoruz galiba. Sonlu ve sınırlı bir dünyada alabildiğine beyazlığa bakmak ve bu beyazlığı avucunun içinde tutmak, sonsuzluğu kavramak gibi bir şey olmalı. Ve varlıklar birbirine dokunmadan paralel olarak hareket etsinler diye tasarlanmış kapitalizmin otoyolunu da iptal ediyor. Yumuşak bir doğal felaket olarak yeryüzüne düştükçe otoyolun şeritleri görünmez olurken şeritlerini yitiren bireyler oyun alanına çeviriyorlar otoyolunu. Kar toplarıyla dokunuyorlar birbirlerine, birlikte kardanadamlar yapıyorlar. Biz kar topu oynarken… Ama yeryüzü sahnesi beyaza büründüğünde, sonsuzluğu duyumsayarak sorunlarımızdan kısa bir süreliğine uzaklaşsak da yeryüzünü yeniden kodlayıp yeni koordinat sistemine, faşizme göre örgütlemeye çalışanlar boş durmadılar. Uzun zamandır provalarına hazırlandıkları oyunu sahneye koymak için sıkı çalışıyorlar; metinler yazılıyor, yasalar çıkarıyorlar peş peşe. Biz kar topu oynarken daha fazla çizgili hale getiriyorlar yeryüzünü, daha fazla sınır, daha fazla mesafe, daha fazla ilişkisizlik. Karlar eridiğinde kıstırıldığımız hücreleri fark edeceğiz ama iş işten geçmiş olacak. Bir daha kar yağmayacak. Yağacaksak biz yağacağız bir doğal felaket olarak; başka çaremiz mi var? “Tüm dünya bir sahnedir ve tüm erkek ve kadınlar birer oyuncu.” Shakespeare’in ,“Size Nasıl Geliyorsa” oyunundan sık sık alıntılanan bu sözleriyle her karşılaşma durup düşünmek fırsatı yaratmalı bize. Yeryüzünde eyleyenler, yani aktörler varsa, durmadan sormalıyız: Hangi oyun sahneye koyuluyor ve bu oyunda bize biçilen rol nedir? Ve en önemlisi: Metni kim yazıyor? Tüm ülkeyi bir sahne olarak dekorlarla donatanlar rolleri çoktan dağıttılar bile. Bize biçilen rol, dekordur; artık duşakabin mi olursunuz, şifonyer mi? Size kalmış. Dekor olarak rolünüzü seçme hakkını tanıyorlar. Müthiş özgürlük! Rolünüzü seçin ve rolünüzün hakkını vermek için vakit geçirmeden çalışmaya başlayın. En çok da vestiyer rolü yakışacaktır size. Kimlik göstergesi giysileri ait oldukları yerlerde koruma altına alan dekorlar. Ama kimlikleri hiç sorgulamazlar. Kimliklerinin altında titreşen, her yöne dağılarak başka bedenlerle bağlantılar kuran, dolayısıyla kimliklerini parçalayan bedenleri hiçe sayacaklar. Ben bu oyunda rol almak, dekor olmak istemiyorum diyen mızıkçılar da vardır, hem de çok. Senaryoyu ihlal ederek bir kar gibi yayılacaklardır mekâna, bir doğal felaket olarak. Çizgili mekânı pürüzsüz mekân haline getirecek ve kent içindeki gönül çelen imgelerin peşinden sürükleneceklerdir. Modern hayatın kahramanı olan flanör kentin içinde imgelerin peşinde sürüklenen ve ilişkisiz gibi görünen imgeleri birbirine bağlayandı ve sürekli kimlik değiştiren. Ya da sitüasyonistlerin “dérive” dedikleri sürüklenme tekniği. Yine kentin içindeki oyuncul sürüklenmenin tadını çıkarmayı öneriyordu. Kentin kamusal mekânı ortadan kalkarken modern hayatın kahramanları da görünmez oldular. Kent içinde aylak aylak dolaşmanın, sürüklenmenin devrimci bir eylem olacağı kimsenin aklına gelmezdi doğrusu. Evet dünya bir sahnedir Yine sürükleniyoruz ama bu kez sürüklenmemiz bir salın sürüklenmesidir: “Medusa Salı”. Gerçek bir olaydan esinlenerek Fransız ressam Théodore Géricault’un 1818-19 yıllarında yaptığı meşhur tablo. Kaptanın acemiliği yüzünden Senegal açıklarında kayalıklara çarpan “Méduse” fırkateyninden kurtulan ve derme çatma bir sal üzerinde açık denizde sürüklenen çaresiz insanları gösteriyor. Ve bu insanlar hayatta kalmak için birbirlerini yemek zorunda kalmışlardı. Evet, dünya bir sahnedir. Ama bize biçilen rol bu olmamalı. Bir kez daha “parabasis”i düşünelim; tıpkı Aristophanes’in oyunlarında olduğu gibi, maskelerimizi çıkaralım ve bir adım öne çıkıp bir yurttaş olarak seslenelim birbirimize. Parabasis, aktörlerin senaryoyu bir kenara bırakıp kendi duygu ve düşüncelerini söyledikleri ve çizgiyi aştıkları andır. Bir adım demeyin, kamusal mekânda atılacak bir adım, Neil Armstrong’un ay yüzeyinde attığı adım gibidir: “İnsan için küçük bir adım ama insanlık için büyük bir adım.”  Hababam Sınıfı yeni kapak tasarımları ve yeni edisyonlarla raflarda
Çınar Yayınları, Rıfat Ilgaz‘ın Hababam Sınıfı serisinin beş kitabını birden yenileyerek yayımladı. Tanıtım bülteninden Hepimizin anısının olduğu tek sınıf Kısa bir süre önce Kırmızı Kedi Yayınevi’nin bünyesine dâhil olan Çınar Yayınları Rıfat Ilgaz’ın eserlerini yeni kapak tasarımları ve yeni edisyonlarla yayımlamaya başladı. Geçen aylarda, Bacaksız serisi ve Halime Kaptan’ı yayımlayan Çınar Yayınları, Hababam Sınıfı serisinin beş kitabını birden yayımladı. Hababam Sınıfı tefrika edildiğinde Turhan Selçuk’un efsanevi çizgileri Rıfat Ilgaz’ın eserine eşlik ediyordu. Füsun Turcan Elmasoğlu’nun hazırladığı yeni tasarımlarda da Selçuk’un çizgilerinden vazgeçilmedi. Ilgaz’ın eserlerinin yayın danışmanlığını ise yazarın oğlu Aydın Ilgaz yapıyor. Edebiyatımızın “Koca Çınar”ı Rıfat Ilgaz’ın topluma tutulmuş birer ayna olarak nitelenebilecek tüm eserleri önümüzdeki aylarda yeni baskılarıyla yayımlanacak. Bu sınıf, hepimizin sınıfı… Kel Mahmut, İnek Şaban, Güdük Necmi, Hafize Ana, Tulum Hayri, Kalem Şakir, Domdom Ali, Hayta İsmail, Badi Ekrem ve diğerleri… İşte Hababam Sınıfı’nın unutulmaz kadrosu. Kendisi de uzun yıllar yatılı okullarda okumuş ve öğretmenlik yapmış olan Rıfat Ilgaz’ın, anılarından yola çıkarak yazdığı Hababam Sınıfı ve bu sınıfın karakterleri, yıllardır yediden yetmişe herkesi kimi zaman güldürdü kimi zaman ağlattı. Ilgaz, eğitim sistemindeki bozukluğu, yöneticilerin ve eğitimcilerin halini öğrencilerin bakış açısıyla anlattı bizlere. Öğretmenleri tarafından tembel, yaramaz, kopyacı diye suçlanan bu sınıfın parasız yatılı öğrencileri, otoriter eğitim sistemine uyum sağlayamayıp kendilerini farklı yollarla ifade ettiler. Onların istedikleri, sevgi ve anlayıştan başka bir şey değildi. Bir türlü değişmek bilmeyen bu sistemle mücadelenin sembolü olan Hababam Sınıfı’nda hepimizin ortak anıları var. Bu sınıf, hepimizin sınıfı…  Murakami’nin yeni romanının adı belli oldu
Kıvırcık Ali'nin çocukları babaları için türkü söyleyecek
Nazım Hikmet 115 yaşında
Gönüllü kulluk!
Geçtiğimiz günler içinde ölen sanat eleştirmeni, yazar John Berger, Görme Biçimleri’nde “Yalnızca baktığımız şeyleri görürüz. Bakmak bir seçme edimidir,” dediği gibi, gelin bugünkü yazımda ‘kulluk’ olgusuna zihne ilk çağrıştırdığı sözlük anlamının dışına çıkarak bakmayı tercih edelim. Bakalım bir şeyler görebilecek miyiz? II. Dünya Savaşı sonrası Arjantin’e kaçan Eichmann, 1960’da Mossad ajanlarınca yakalanır ve yargılanmak üzere İsrail’e getirilir. Hannah Arendt’in, ‘Eichmann Kudüs’te kitabına konu olan davada Eichmann, savaşta yalnızca amirlere itaat ettiğini, kötülüğe alet edildiğini, ve asıl sorumlunun kendisi olmadığını söyler, af dileği kabul olmaz ve 1962’de idam edilir. Stanley Milgram’ın bu olaydan esinlenerek yaptığı deneyde; Öğrencilere daha iyi öğrenebilmeleri için yanlış yaptıklarında elektroşok uygulanacaktır. Öğrencilere aslında elektroşok uygulanmaz, bu bir kurgudur, ama onlar rol yaparak denekler tarafından şoka uğratılıyormuş gibi davranırlar. 40 denekten 26’sı, laboratuvar görevlisinin komutlarına itaat ederler ve öğrencilere verdikleri elektroşoku 450 V’a kadar yükseltirler. Kulluk, kul olma durumu - itaat eden- doğası gereği zorunlu bir boyun eğme olduğuna göre gönüllü olarak, iradeli bir şekilde seçilemez. Eğer kulluk varsa, orada istekli ve iradeli bir seçim yoktur. Ancak gönüllü kulluğun varlığını Platon’un erosunda işlediği Şölen kitabında görürüz. Âşık olunan sevgiliye isteyerek boyun eğme; insanlar ve Tanrılar katında koşulsuz olarak övülür. Çünkü aşk için yapılan bu ‘gönüllü kulluk’, eros’a övgü için mecaz anlamda kullanılan bir deyimdir. Oysa 1550’lerde Etienne de La Boétie, bir kölelik ilişkisi olarak ‘Gönüllü Kulluk Üzerine Söylev’ adlı eserinde, tiranın gücünün sadece halkın kendi özgürlüğünden vazgeçen gönüllüğünden kaynaklandığını savunur ve sorar: İnsanlar neden boyun eğmeyi ve isteyerek kulluk etmeyi seçer, neden bir halk bir tirana boyun eğmekten de öte, kendi köleliğini gönüllü olarak ister? İktidara rızalık göstermezseniz, iktidar kendiliğinden yıkılır Hükümranlığını kabullenmek başka bir şeydir, boyun eğmeyi, isteyerek, ‘gönüllü kulluk’ olarak yapmaksa başka bir şey. La Boétie’e göre, aslında bunu hiçbir güç sağlayamaz. Gönüllü kulluğun kaynağı, hükümdarın sahip olduğu güçte ve bu gücün yarattığı korkuda değil; tersine bu hükümranlığı isteyerek kabul eden öznenin ya da halkın kendisindedir, der. Ve bir de La Boétie’e göre, yeryüzünde hiçbir tiran, bir halkın gönüllü kulluğu olmadan ayakta kalamaz. Bir halk, gönüllü kulluğundan vazgeçtiğini ilan etsin, o anda, o hükümdarın hükümranlığı biter. Bu nedenle, bu boyun eğme değil; tersine, öznenin ve halkın isteyerek kabul ettiği bir ‘gönüllü kulluktur.’ La Boétie, gönüllü kulluğun üç temel neden üzerine gerçekleştiğini söyler; alışkanlıklar ya da gelenekler, manipülasyon, çıkar sağlamak ya da kâr etmek için kabullenmek. La Boétie’ye göre, özgür ve eşit doğan insan, güç karşısında boyun eğmektedir, ama bu boyun eğme durumunu; itaatkâr alışkanlıkların içselleştirilmesi, aptallaştırıcı bir eğitim ve tiranın manipülasyonu sonucu, unutmaktadır. Çünkü güç, insana boyun eğdirse de, yine de tek başına, bir insanın bir hükümdara gönüllü olarak kulluk yapmasını sağlayamaz. Tiran, egemenliğinin devamını sağlamak için, etrafında kendisi gibi sistemden yararlanan bir grup insanın belli çıkarlar ve mevkiler elde etmesini sağlar. Tutkulu söylevleri, kutsal sembollerin gösterişli kullanımları, dinleri, batıl inançları ve hurafeleri kullanması; insanlar üzerinde bir tür tapınmaya yol açar ve düşünme kapasitesi uyuşturulan halkın duygu seli içinde hükümdara gönüllü kulluk etme geleneğini sürdürmesini sağlar. Fransız siyaset bilimci Maurice Duverger’nin; “İktidar, tanındığı için iktidardır, otorite de kabul edildiği için otorite olur,” sözü Boétie’yü destekliyor. Yine Boetie’ye döneyim; “Eğer siz vermediyseniz, sizi gözetlediği bu kadar fazla gözü nereden buldu? Sizden almadıysa, nasıl oluyor da sizleri dövdüğü bu kadar çok eli olabiliyor? Kentlerinizi çiğnediği ayaklar sizinkiler değilse bunları nereden almıştır? Sizinle anlaşmadıysa sizin üstünüze gitmeye nasıl cesaret edebilir? Kendinize ihanet etmeseniz, sizi öldüren katilin yardakçısı olmasanız ve sizi yağmalayan bu hırsıza yataklık etmeseniz o ne yapabilir? Zarar versin diye meyvelerinizin tohumunu dikiyorsunuz...” “İktidara rızalık göstermezseniz, iktidar kendiliğinden yıkılır.” ( Etienne de La Boétie, Gönüllü Kulluk üzerine Söylev, İmge) Mahalle yanarken ne dinleyelim?
Mahalle yanarken saç tarama deyimini bilirsiniz. Gayet amiyanedir şimdi yazmayayım. Terbiyem müsaade etse de size terbiyesizlik etmek istemem. Bilimi yakından takip etmek için Arapça öğrenimi öneren mi istersiniz. Laiklik söylemini terör sempatizanlığıyla bir gören mi istersiniz. Yoksa avro’nun 4 TL’yi geçmesine mi dolar’ın alıp başını gitmesine mi? Ecevit’in önüne yazarkasa atıldığı günü çok net hatırlıyorum. Televizyondan izlemiştim. Öfkeli esnafı “gel abicim gel sakin” filan diyerek kenara çekmişlerdi. Şimdi olsa esnaf abimiz o yazarkasayla bir ömür geçirmek zorunda kalabilir. Gelelim müziğe memlekette bu ve önümüzdeki birkaç yıl dev grupların gelmesi imkânsız. Onları geçtim bizim de gitmemiz çok zor. Konser için yabancı memlekete gidip aç gezip 3-4 Avro’ya sandviç aldığımı bilirim. O sandviç bugün 20 lira oldu. Konser biletlerinin de en az 40-50 avro olduğunu düşünürsek bu işi yattı bilin. Bir süre hapisiz. O yüzden hiç dinlemediğiniz alternatif grupları tanısanız iyi edersiniz. Önümüzdeki hafta bu tanımanız gereken yerli şahane grupları toparlayacağım size. Ufaktan bir girizgah olsun, siz de duruma kendinizi alıştırın. Bunca mevzu arasında mizah filan da olmazsa çekilir çile değil gündemi takip etmek. Bir gün içinde bir Kuzey Avrupa ülkesinin 3 yıl içinde yaşadığı sıkıntıya göğüs germek zorunda kalıyoruz. Müzikten sanattan ve mizahtan medet umuyoruz. Hoş, hâlâ yaşıyor olmamız bile mucize bence ya hadi neyse. Dün Hürriyet’teki müzikten sorumlu bakan arkadaşım Sebla Koçan’la ufak çapta geyik döndürürken Facebook üzerinden bu konulara giriştik biraz. Ekşisözlük’te “Türkiye batarken dinlenen şarkılar” başlığını okuyup eğleniyorduk. Sebla, “Aklına gelen şarkıları yazsana” deyince aklıma ilk gelenleri yazdım. Şarkıların çoğunun adından yola çıktım. Hepsi bugünlerimizi anlatıyor sanki. Bazılarının nakaratları ise bomba gibi oturuyor gündeme. Siz de aklınıza gelen şarkıları Twitter’dan #mahalleyanarken etiketiyle beni (@barisakpolat ) dürterek paylaşın. İşte benim listem: » Malt - Neanderthal: “Kimseye etmem şikayet ağlarım ben halime Titrerim mücrim gibi baktıkça istikbalime” diyerek girer, “Ne anlarlar dertten halden. Hepsi gelmiş Neanderthal’den” diye devam eder. Daha ne desin adamlar.  »Kaçak feat. Esin İris - Slogan Yok: Artık çoktan dağılmış olan Kaçak’ın şu sözleri bizim cenaha selam çaksa da söylemi, tavrı aynı politika konuşan abilerimizin şekli: “Slogan yok bizde barikat yok, Fikir burda şekil burda ötesi yok” Hah şöyle akıllı olun hele.  »Peyk - Gamsız Öküz “Miskinmişim, basılmışım. Asiymişim, asılmışım. Gamsız öküz yalamışım kasabımın bıçağını” Yaladık değil mi bıçağımızı?  »Flört - Kafayı Yedim: Sizi bilmem ama ben her gün birkaç kez delirdiğimi düşünüyorum. Şarkı da cuk oturuyor.  »Teoman - Ne Ekmek Ne De Su: Ekmek yoksa duble yol yesinler kıvamına geçmemize az kaldı. Sadece adına bakarak seçtiklerimden biri.  »Sakin - Denek Hayatım: 2004’te Pamukova’da hızlı trenin ilk seferindeki facia sonrasında yazıldı bu şarkı. Devlet büyüklerimiz sağolsun o zaman kadar denek olduğumuzu sağolsunlar hiç unutturmadılar bize.  »Gettodan Çıkış - Gettodan Kaçış: Hangimizin bu metropol görünümlü gettodan kaçası yok ki?  ‘Yol Arkadaşım’la geleceğe yolculuğa var mısınız?
MUSTAFA ASLAN Gündüz Vassaf son yapıtı Yol Arkadaşım - Havaalanı Yazıları’nda (Karakarga Yayınları) gezilerinden hareketle havaalanlarında yaşanılanlar üzerinden günümüz sorunlarını masaya yatırıyor. Yazarın paylaşımları kuramdan çok yaşadıkları üzerinden oluyor. Yaşanılanları sunuyor, ardından da gerekli saptamaları yapıyor, okura da söyleyecek söz ve düşünecek alan bırakarak. Amerika’nın kötü karnesi Gündüz Vassaf dünya üzerindeki birçok ülkeyi gezen ve düşünce üreten bir kişi olarak, gezip gördüğü yerlerin doğal güzelliklerini değil elbette, insanın yaşayabileceği ortam açısından değerlendiriyor. Ticareti folklörü olarak nitelendirdiği Amerika için ilginç gözlemleri bulunuyor, kitapta. Çünkü dünyanın en korku dolu insanları olan Amerikalıların başkalarını korkutarak para kazandığı ilaç sanayinden sigorta şirketlerine kadar örneklerle sergileniyor. Dünyayı Hollywood gücüyle de yönettiğini (s.154) belirttiği ABD’ye özgü vahşi kapitalizmde her şeyin mübah olduğu açıklıyor, Vassaf. Amerikan yönetiminin insan hakları konusundaki karnesinin kırklarla dolu olduğundan söz ediliyor, yapıtın genelinde. Bir örnek verirsek daha iyi anlaşılacağını sanıyorum: “Şimdiki Amerikan Va­tansever Yasası’na göre seni bilmem kaç gün avukatınla bile gö­rüştürmeden, nedenini bile söylemeden tutabiliyorlar.” (s. 176) Beşiktaş Stadyumu’nun adı değişir mi? Gündüz Vassaf gezip gördüğü ülkeler ve insanlarla ilgili paylaşımda bulunmanın yanı sıra ülkemizdeki kimi gelişmelere ilişkin kimi görüşlerini de paylaşıyor. Kitapta dikkat çeken konulardan birisi de ülkemizde ve dünyada değişen kimi yer adları konusu olduğu görülüyor. Boğaz Köprüsü’nden Beşiktaş Stadyumu’nun adının birkaç kez değişmesini eleştiriyor. Örneğin, Beşiktaş Stadının ilk adının Mithatpaşa Stadyumu olduğunu biliyor muydunuz? Peki daha sonra neden İsmet İnönü nedeniyle İnönü adını aldıktan sonra Dolmabahçe oldu ve… sonrasını ilgiyle okuyoruz.  Gündüz Vassaf ilginç bir ad değiştirme olayını da büyük acılar yaşayan Balkanlar’dan aktarıyor. Ma­kedonyalı Osmanlı tarihçisi arkadaşı Aleksandr Sopov’un an­neannesi Dana Hanım doğduğu yıl 1912’den öldüğü 1997’ye kadar ömrü boyunca aynı adreste, aynı sokakta, aynı evde yaşarken ülkesi yedi kez ad değiştiriyor. Büyükanne Dana Hanım ise zorunlu olarak üç kez soyadını değiştirmeye mecbur bırakılıyor. Yazarın adlar konusunda öğrenmek istediği bir soruyu yanıtsız bırakarak aktaralım:” Boşnakların Sarayova dediği yere Türklerin neden Saraybos­na dediği” (s.180) Geleceğin dünyası ve korku Korku Çağı olarak nitelendirdiği yaşadığımız günlerdeki durumumuzu belirtmek için “Korkmakta özgürüz” diyor, Gündüz Vassaf. İki açıdan dikkat çekiyor yazdıkları, ilki; Toplusal olarak güvenlik önlemleri yaşamı çekilmez duruma getiriyor. İkincisi ise; kişi farklı kimlik ve kişilik arayışlarında “ölümsüzlük üniforması” giymek peşinde koşuyor, yani kişilik bozuklukları baş gösterdiği imleniyor. Çok gezen bir kişi olarak bu yapıtındaki amaçlarından birisinin geleceğin dünyasının nasıl olacağına ilişkin görüşlerini paylaşmak olduğu görülüyor. Yapıtı okuyanların yanıtlaması gereken bir soru olarak “İletişim ve ulaşım araçlarının hızla gelişeceği bir dünyada bugünkünden daha rahat bir gezi olanaklı mı ya da örülen duvarlar yüzünden herkes istediği yere gidemeyecek mi?” karşılarına dikiliyor. Havaalanları nasıl olmalı? Gündüz Vassaf Yol Arkadaşı Havaalanı Yazıları sonradan kurgulanmış bir yapıt olmadığı her halinden belli olmasına karşın, sağlam bir iç dizgesi olduğunu belirtmek gerekiyor. Havaalanlarına ilişkin gözlem ve düşüncelerini dizinde de belirtildiği gibi elliye yakın havaalanından defalarca yapılan yolculuklardan kalan süzülerek okura sunulduğu her halinden belli oluyor. Güvenlik nedeniyle birkaç saat önce gelinen, bazen de uçuşların ertelenmesi ya da transit geçişlerde beklemelerde zamanımızın önemli bir bölümünü geçirmek zorunda olduğumuz, bu yerlerin nasıl olması gerektiği konusunda dünyanın değişik kentlerindeki havaalanlarında unutamadıklarını yazıyor. Örneğin, Tiran Havaalanı’nın yazarın unutulmazlar listesinin başında yer alıyor Havaalanlarında merkeze insan ve sanatın yerleşmesi gerekiyor, yazara göre. Ülkenin ya da havaalanının olduğu kentin kültürünü belirten müze, kültürel kurumların eklenmesi, satranç köşesi olması gerektiği konusunu sürekli gündemde tutuyor. Atatürk Havaalanı yetkililerinin de, İstanbul’la ilgili yapılması gerekenler konusunda dikkatle okuması gereken önerileri olduğunu anımsatmalıyım, yazarın. Ayrıca havaalanları adlarının da önemli olduğunu belirtmeden geçmeyelim. Ona göre, bir “…ülkenin özgünlüğü havaalanlarına verdiği adlardan da belli. Liderlerini, savaşlarını değil; sanatı, sanatkarları yüceltmelerine” bakıyor. Gündüz Vassaf, Yol Arkadaşım Havaalanı Yazıları’nda okuru değişik kültürlerle tanıştırmanın yanında bugünün ve geleceğin dünyası hakkında kafa yormaya davet ediyor. Var mısınız? 2000’lerde Kralın Türküsü ne kadar yok
ZAFER ZORLU Tek tük istisnaları saymazsak Türk şiirinin tarihe adını yazdırmak konusunda ‘sistem-içi’ bir tavır sergilediği ve bu ‘sistem-içi’ şiirin hem poetik hem de politik olarak merkez tarafından sürekli tavsiye edildiği, ayrıksı, anti-kitabî ve anti-resmî seslerin ise tasfiyesine çalışıldığı görülür. Kendi dönemlerinde bu tip tasfiye çabalarına maruz kalmış Nâzım’ın ‘Putları Yıkıyoruz’u ile Garip’in poetikasızlığı hariç 2000’lere kadar bu ‘sistem-içi’, merkezci, oturan şiirin hükümdarlığı mevcuttur. Sözgelimi, oturup kurulduğu yerden doğrulabilmesi için ne gücü, enerjisi ne de cesareti kendinde bulabilmiş; bilhassa Hilmi Yavuz şiirinin belirlediği sınırların bırakın dışına çıkmayı o sınırlara yaklaşabilmeyi dahi başaramamış; mırıltılar, dualar eşliğinde merkezi çok içten, çok dostane tavaf etmiş 80 Kuşağı Türk şiirinin en uysal ve ‘vefalı’ dönemidir. Sami Baydar, Ahmet Güntan, Lâle Müldür gibi birkaç ismi bu kuşaktan alıp çekersek geriye ‘aşırı estet’ bir tavırla bir kuraklık kalır. Devamında Sovyetlerin çözülüşü, kapitalizmin neo-liberal kılıfı, din odaklı projelerin hayata geçirilmesi, Ortadoğu-Türkiye özelinde İslâm’ın kendi menfaatleri doğrultusunda insanî değerleri tanıtlayan kavramlara, hümanizmaya çöreklenmeye başlaması Dünya’da ve Türkiye’de yeni denge ve mevzilerin oluşmasına önayak olmuştur. Yeni mevzi ihtiyacı ister istemez şiiri de etkileyecek ve yaşamın her alanında köklü değişimlerin yaşanacağı; mektuplarla, tren yolculuklarıyla ağır ağır işleyen ve ilerleyen yaşlı dünyanın bir anda dijital bir distopyaya evrileceği 2000’lerle beraber yeni bir düzleme oturacaktı. 21. Yüzyılı her ne kadar ‘tüketim çağı’ diye tanıtlasak da tarihin kısır olgularını hak ettikleri çöplüğe yollayan, tarihi işlevsiz kılan bir çağ olması bakımından önemlidir. 2000’lerle gelen büyük sıçramanın şiire yansımasını böyle okumalıyız. 2000’ler şiir adına bir kırılmaya, bir yeniden mevzilenmeye işaret eder. Ama ilginçtir ki, bu kırılma farklı anlayışların, poetikaların koalisyonuyla, kolektif bir güç meydana getirmeleriyle gerçekleşmiştir. Cenk Gündoğdu da hazırladığı antolojiyle bir kırılmayı gerçekleştiren bir şiirin bileşenlerini bir araya getirmiş. Antolojiye baktığımızda, bu kolektif gücün bileşenleri arasında, olgulardan ziyade olaya eğilen; gözlem ve birebir anlatımı önceleyen; lirizm ve imgeden elden geldiğince kaçınan somut şiir; toplumcu şiirin geleneksel algılayışından uzaklaşarak toplum ve bireyi kolektif bir ‘tek’ bilinç ekseninde kanıt’layan, lirizm ve imgeden de yararlanabilen, politikasını kanıt’lar sunarak oluşturan yeni gerçekçi şiir; dille, 20. Yy dil-felsefe ilişkisiyle, psikanalizle, feminizmle, dilbilimcilerle/filozoflarla kurduğu ilişki üzerinden sentetik bir alanı organikleştiren şiir; Kürt kimliğini masalsı, anti-resmî bir dille aktaran Kürt şairlerin şiiri; erkeksi gücün hüküm sürdüğü, erkek olmanın utancından daha iyi bir yazma sebebinin olamayacağı bir dünyada hayvanlara, doğaya, ilkel felsefeye, yüzeyin yayılım arzusuna inanan şiir sayılabilir. Tüm bu farklı şiir anlayışlarının ortak paydası politik olmalarıdır. Cenk Gündoğdu da 2000’ler şiirini; politik, duyarlı, anlamı ve gerçeği önemseyen, hayatın merkezinden başlayarak yol alan atak bir yaratım olarak alımlıyor. Esasında bu çağ kadar politik bir çağ olmamıştır. Bu savımıza, gerçekliğine ve antolojiye alınan şair-şiirlere baktığımızda Cenk Gündoğdu’nun doğru bir yerden gördüğü, doğru bir yerden işittiği ve antoloji hazırlamanın zorluklarına, bu zorluklarla başa çıkılabilmesi için gereken cesarete kani olduğumuzda tabi ki doğru bir iş ve seçim yaptığı görülür. Antolojideki kapsamlı yazısı okunduğunda Cenk Gündoğdu’nun referans noktası olarak şairlerin temsiliyetlerinin olup olmadığıyla ilgilendiği, bunun eski olanı sürdürmek değil yeni bir yaratım şeklinde ortaya çıkmasını ve çağın hem politik hem de poetik ruhuna yaklaşabilirliğini önemsediği görülür. Cenk Gündoğdu’nun hem yazısı hem de seçtiği şairler/şiirler 80 Kuşağından kesin bir kopuşu, 2000’lerden öncesinin artık ‘aşınmış bir söylem’ olarak göründüğünü, ‘eski dille bu yolun yürünmeyeceğini’ imliyor. Antolojideki isimlerin temsiliyetlerini kendi yaratabildikleri ölçüde edinebilmiş olmaları antolojiyi değerli ve tarafsız kılan en önemli özellik. Sözgelimi, dili tamamen kırıp geçiren Huyname adlı şiir kitabıyla bize Alice’in tuhaf evreninde tuhaf şarkılarıyla rehberlik etmiş Murat Üstübal’ın, bizi Judith Butler’ın ‘sıkıcı’ metinlerinden kurtarmakla kalmayıp feminizmi dilin başka olanaklarıyla örgütleyebilen Anita Sezgener’in, hayata en ölümcül zehri enjekte etmekle meşgul insan’ın pençelerinden çekip bizi hayvanların, bitkilerin merhametli kollarına savuran Elif Sofya’nın, hem Kürt hem de sosyalist olunabileceğini gösteren Mehmet Said Aydın’ın, post-derviş bir sima olarak Celal Fedâi’nin, Hayriye Ünal’ın, Mehmet Erte’nin, Cenk Gündoğdu’nun, Cihat Duman’ın, Mehmet Öztek’in, Emrah Altıok’un vs. eskiyle, gelenekle, 80 Kuşağıyla bir alışverişlerinin olmadığı aşikâr. Cenk Gündoğdu’nun bu zor, cesaret ve sorumluluk isteyen ve bir ihtiyaç olarak ortada duran yükün altından, nesnel kalarak ve 2000’ler şiirine bir misyon yükleyerek kalkabildiğini görüyoruz. Cenk Gündoğdu bu çalışmayla hem kendi hem de 2000’ler şiirinin omzuna bir ağırlık taşımış oldu. 2000’ler şiirinin bu ağırlığın altında un ufak olmaması için Osman Çakmakçı’nın da antolojideki yazısında belirttiği gibi ‘yenilik fetişizmi’ne kapılmadan yeni ve diri kalmayı başarabilmesi lazım. Çocukları Moskova’da kaldı
Vâlâ Nurettin (Vâ-Nû) de Nail Vahdeti (Nail Çakırhan) gibi gençlik yıllarında Sovyetler Birliği’nde Azeri Türklerinden Süreyya Hanımla evlenip bir çocukları olduktan sonra onları bir daha görmeyenlerdendir. Türkiye’ye dönünce Meziyet Çürüksulu ile evlenecek, fakat Çürüksulu’nun erken ölümü nedeniyle bu evlilik kısa sürecektir. Üçüncü evliliğini ise Nihal Karamağralı adıyla çevirmenlik de yapan Müzehher Hanım ile yapacaktır. İkisi de “Akşam” gazetesinde çalışmaktadır. Müzehher Hanım, ikinci eşi ünlü karikatürcü Cemal Nadir’den boşanmıştır. Beğendiği bir erkekle Rodezya’ya gidip yerleşmeyi düşünmektedir. Bu arada Vâlâ Bey devreye girecek ve evleneceklerdir. Hıfzı Topuz’un “Gülümseyen Anılar” da (Remzi Kitabevi) yazdığına göre Vâlâ Nurettin’in gençliğindeki aşklarından biri de Nâzım Hikmet’in teyzesi Sara Hanım’dır. Sara Hanım gençliğinde çok güzeldir. Fakat gençliğinde dönemin ünlü zenginlerinden, orman sahibi Şevket Mocan ile evlenmiştir. Bir gözü şaşı olduğu için “Kör Şevket” olarak anılan Mocan, döneminin en ünlü komünist düşmanlarındandır. Ayrıca kızı Ayşe, TKP Genel Sekreteri Zeki Baştımar’ın kardeşi Dündar ile evlenince büsbütün komünist düşmanı kesilecektir. Ve Şevket Mocan, bir gün Vâlâ Bey ile Sara Teyze arasındaki platonik ilişkiyi duyacak ve Vâlâ Bey’i öldürmeyi aklına koyacaktır. Bir gün Babıâli yokuşunda Vâlâ Bey’le karşılaşırlar, Mocan küfür kıyamet, sille tokat Vâlâ Bey’in üzerine yürür, kapışırlar. O sırada yoldan geçenler kendilerini ayırmak için araya girecek olurlar. Araya girenlerden biri de Akşam gazetesinde düzeltmen olarak çalışan Şevket Talaykurt’tur. Mocan bir fırsatını bulunca silahına sarılıp Vâlâ Bey’e ateş eder. Ama gözleri şaşı olduğu için Vâlâ Bey’in yerine Şevket Talaykurt’u bacağından vuracaktır. Şevket Mocan’ın bir başka olayı daha vardır: Bir gün Burhan Felek, Doğan Nadi ve Necmi Rıza, Tokatlıyan Oteli’nin barında içkiye oturmuşlardır. Mocan da bir başka masada dostlarıyla birliktedir. Şaka ve esprileriyle ünlü Doğan Nadi, Mocan’ı çileden çıkarmak için yüz göz, el kol hareketleri yapmaya başlar. Burhan Felek, “Aman gözünü seveyim Doğan,” diyecek olur, “dikkat adam şimdi silaha sarılıp seni vuruverir!” Doğan Nadi’nin yanıtı “Ben de silahına sarılsın diye bekliyorum. Adam kör değil mi? Bana nişan edip seni vursun diye yapıyorum!” olacaktır. Sevgili okur, cümlenin sonu nokta ile biter, ama sözün sınırı nihayetsizdir. Gel şimdi filmi başa saralım, Sovyetler Birliği’nden bir evlilik haberi verelim. (Ali Özgentürk: Tanıklıklar, Adam Yayınları) Nâzım Hikmet ile Vâlâ Nurettin 1920’li yılların başlarında Moskova’ya gitmişlerdir. 1930’lu yılların başlarında yine Nâzım Hikmet’in arkadaşlarından Nail Çakırhan’ın (Nail Vahdeti) da yolu Moskova’ya düşecektir. Çakırhan’ın 1937 yılında Moskova’da yaşadıkları unutulacak gibi değildir. Moskova Doğu Halkları Üniversitesi’nde okurken bir yandan da sosyalizmin uygulamalarını yakından görmek için bir tekstil fabrikasında çalışmaktadır. Tito, Ho Chi Minh, Kruşçev, Dimitrov gibi daha sonra ülkelerinin kaderinde rol oynayacak kimi devlet adamları üniversiteden arkadaşları arasındadır. Bu sırada 22 yaşındaki “Taisa” ile evlenir, bir süre sonra da çocukları olur: Rudik. Dünya, İkinci Dünya Savaşı’nın arifesindedir. Sovyet yönetimi, Çakırhan ve arkadaşlarından savaş sırasında çalışmalarını kendi ülkelerinde sürdürmelerini ister. Çakırhan da çaresiz, Odesa üzerinden Türkiye’ye dönecektir Taisa ve sonraki yıllarda Kızıl Ordu’da general olacak Rudik’i Moskova’da bırakarak… “Taisa’nın bir otobüsün penceresinden ağlayarak el sallayışını hayatım boyunca unutamadım” diyecektir o gece… Adnan Azar anması 14 Ocak'ta Ankara'da
Kışta sürgün...
Edward Said’in ‘Kış Ruhu’nda vardı, İkinci Dünya Savaşı yıllarında sürgün olarak Türkiye’de yaşayan Erich Auerbach’ın bir keşişten alıntıladığı paragraf: “Dolayısıyla, terbiye görmüş kafa için, görünmez ve geçici şeyler hakkında, yavaş yavaş fikir değiştirmeyi öğrenebilmek, sonradan bunları tamamen ardın da bırakabilmesini sağladığından büyük bir erdem kaynağıdır. Memleketini güzel bulan insan daha yolun başındadır; her yeri kendi yurdu gibi gören insan güçlüdür; ama bütün dünyayı yabancı bir ülke gibi gören insan mükemmeldir. Yolun başında olan ruh sevgisini dünya üzerindeki tek bir noktaya sabitlemiştir; güçlü insan sevgisini her yere yaymıştır; mükemmel insan ise sevgisini söndürmüştür.” Kendisini, kendi yurdunda sürgün hissedenlere iyi gelecek bu satırlar; yalnız son cümledeki “sevgisini söndürmüştür” sözü düşündürmüştü beni. Edward Said, bu sözü, sürgün için yurdun ve yurt sevgisinin kaybolmadığını, bu kaybın varoluşa içkinleştiğini, yani sürgünün kendisine dönüştüğü şeklinde yorumlar. O kadar seviyorsundur ki, bunu göstermeye ihtiyaç duymuyorsun, sadece bir sevgi olarak değil, öfkeyle de karışık türlü duygularla birlikte yaşadığın bir şeye dönüşüyor yurt sevgisi. Dilinden vatan sözcüğünü düşürmeyenler için yurt sevgisi içselleşmiş değildir, bir gösteriştir sadece, yüzeyseldir. Yabancı bir ülke gibi görüyorum kendi yurdumu, ama bir yandan kendimmiş gibi, bütün hücrelerime işlemiş gibi hissediyorum varlığını. Belki de bu yüzden, üzerimde bu denli ağır etkileri oluyor ülkede olup bitenlerin. Memleketi yabancı bir ülke gibi görme, Edward Said’e göre özgün bir bakış imkânı sunar, memleketini güzel bulmakla yetinmeyen, bu güzelliği yaşamayı engelleyen koşulların farkında olan bir bakış… Balıkçılar Kahvehanesi’nin penceresinden karı eriten yağmuru izliyorum, kendimi bildim bileli bir sürgün hayatı yaşıyor olmamın nedenlerini düşünerek. Bütün mesele, iyi bir sürgün olarak yaşamakta, Edward Said’in “Kış Ruhu”nda ince ince tarif ettiği gibi… Öncelikle sürgün, “seküler ve olumsal bir dünyada, evlerin her zaman geçici olduğunu” bilmeli. “Toprağın güvenliğiyle sarmalayan sınırlar ve çitler hapishaneler haline” geldiğinde, sürgünler sadece sınırları değil, düşünce ve deneyimin önündeki engelleri de aşarlar. Ah, işte bizim buna, yalnız buna ihtiyacımız var, sınırları ve engelleri aşmayı öğrenmeye, etrafımız tel örgülerle, duvarlarla çevrilmişken. John Berger’ın ardından bir başka bilge insanın Zygmunt Bauman’ın hayata gözlerini yumması, dünyayı nasıl etkileyecek diye düşündüm, gözlerimi karları eriten yağmurdan alamayarak. Yanımda “Yaşam Sanatı” kitabı vardı. Sürgünlük meselesini düşünürken, Bauman’ın şu satırları düştü önüme: “Bütünleyici topluluk artık geçip gitmi ‘panoptik’ bir çağdan kalma bir kavramdır. Bu kavram, ‘bizi’ ‘onlar’dan, ‘içerisini’ ‘dışarı’dan ayıran sınırı muntazaman çizme ve güçlendirmeye yönelik düzenli çabalara gönderme yapar; bu çabalar, yabancıların girişini kısıtlayıp mensupları içeride tutmaya ve içeridekilerin normları çiğneyip rutinin kıskacını gevşetmelerini engellemeye yöneliktir. Neticede bu, tekbiçimliliği teşvik etmeye ve davranış üzerinde katı bir sınırlama uygulamaya gönderme yapar.” Bauman, sanki Türkiye’de yaşanan süreci, bütün çıplaklığıyla görüp yazmış gibidir. Sürgün olmak, tam da Bauman’ın tarif ettiği “bizi” “onlardan”, “içeriyi” “dışarı”dan ayrıran sınırları sürekli ihlal etmektir. Bu yüzden çoğunluktan çok azınlıkların sorunlarıyla ilgilidir sürgün, “öteki”leştirilen her ne ise ona dokunmayı engelleyen duvarları yıkmaya çabalar. Gerçek yurt sevgisi bunu gerektirir. Ama bunu yapar ve yaşarken sürgünün önündeki en önemli engel yine kendisidir. Bauman’ın kitabında bahsettiği “özyaratım”, sürgünün kaçınılmaz olarak yaşaması gereken bir süreçtir, kendini bir sanat yapıtı gibi üretmek… Yalnız, özyaratım, her ne kadar bir gereklilik ve başarı olsa da “kendini olumlama daha çok düpedüz hayal ürün gibidir” der, bir dış otorite, gerçeklik tarafından onaylanmazsa… Sürgünlük, bir hayaller yolculuğunda hayale dönüşmek… Bu yüzden mutluluğu da, mutsuzluğu da daha yoğun yaşar sürgün… Karları eriten yağmurlarla… Umutlu öykülerden yanayım
ÜLKÜ BURHAN Gülşah Elikbank’ın yeni romanı İhtimal, aşkın karanlık yüzüne ışık tutan farklı bir kitap. Yazarın daha önce Aşkın Gölgesi, Yalancılar ve Sevgililer romanlarını okuyanların oldukça seveceği bir tür. Elikbank, aşkı, hayatı, kadınlık hallerini satırlarına coşku ve tutkuyla geçirebilen yazarlardan. İhtimal, birçok kadın okurun kitaplığında kendine özel bir yer edinecek belli ki. » Yeni romanın İhtimal, Doğan Kitap etiketiyle raflarda. Diğer romanlarına nazaran farklı bir tarzla karşımızdasın sanki. Nedir bu fark söyler misin? Edebiyata ilk olarak fantastik bir üçleme ile başladım. Fakat fantastik kurguyu seçmemin özel bir nedeni yoktu. Yazmak istediğim konu hangi tarz ile daha rahat anlatılabiliyorsa onu seçiyorum. İhtimal daha çok hayata, kadına dokunan bir öykü oldu. Yaşımın ilerlemesi ile birlikte daha dişi, daha cesur oluyor kalemim sanırım. Kurallara daha az uymak istiyor insan, büyürken. İhtimal de toplumun kural gibi gözüken yalanlarına isyan eden bir kadının hikâyesi. » Romanların arasında fark olduğu kadar ortak noktalar da var. Bu ortak noktaları çok seviyorum. İlla ki toplumsal bir yaraya dokunuyorsun. “Yalancılar ve Sevgililer” romanında çocuk istismarı, takıntılı ruhlar, zalimler ve tarikatlar gibi konulara değinmiştin. Bu kitapta hangi toplumsal yarayı işaret ediyorsun? İhtimal, sahtelikler çağında gerçek olmaya çalışan ve bunun bedelini ödeyen bir kadının öyküsü. Yaşadığımız bu çılgın zamanların en temel sorununun herkesin önce kendine yalan söylemesi olduğunu düşüyorum. O yüzden romanın çıkış cümlesi; “Yalancıları iyi tanırım ben; birine her gün aynadan bakıyorum çünkü.” Hep birlikte sahtelik ve yalan sosuyla, balon hayatlar yaşıyoruz. Mutsuzluğumuzun nedeni, sürekli bir arayış içinde olmamız. Kimse kendi yalanını görmüyor ama herkes bir diğerini sahtekâr olmakla suçluyor. Masum değiliz işte hiçbirimiz. Bunu gören ve çekeceği acıya rağmen, gerçeklerin tarafını seçen bir kadının başına neler gelir, sorusundan yola çıktım bu romanı yazarken. Yaralı ruhlara, aşkı savaşmak sananlara ayna tuttum biraz. » Aşk, sıra dışıdır aslında. Edebiyatta aşkı sıra dışı yaşayan kadın kahramanlar genelde erkek yazarlar tarafından mutsuz sonlarla ya da ölümle cezalandırırlardı. Sen kadın bir yazar olarak bu durumu nasıl değerlendiriyorsun? Doğru, Madame Bovary, Anna Karenina ya da Aşk-ı Memnu… Hepsinde kadınlara biçilen bir bedel, derin bir mutsuzluk vardır. Elbette yazıldıkları zamanları da hesaba katmak gerek fakat çok da bir şey değişmedi aslında. Oysa neden kadın suçlu sadece? Bir aşk tek kişi yaşanmıyor ki. Bunun iki tarafı var. Ama kadının daha cesur olan yüreği, bir yanıyla da daha kırılgan. Kadın bir yazar olarak, ayakta dimdik duran bir kadın karakteri anlatmak istedim. Çünkü bu da mümkün. Hayatta her şey bir ihtimalden ibaret. Ölüm dışında her şeyin de bir çaresi var. Umutlu öykülerden yanayım ben. Kadınların içindeki o asi yana güveniyorum galiba. » Yazarların iyi gözlemciler olması gerektiğini düşünüyorum. Bu anlamda sen İhtimal romanında en kolay neleri gözlemledin ve bize göstermek istedin? Öncelikle internet çağının yani kolay ulaşılabilir olmanın getirdiği bir tatminsizlik var. Herkes ulaşılabilir, gizem yok artık. Ama bunun yanında kendini hiç olmadığın biri gibi göstermen de mümkün. Biraz buna değindim. Bir de ihanetin iki yüzü oluşuna değindim. Erkeklerin ve kadınların bu durumu farklı yaşamasına ışık tutmak istedim. Toplumsal çürümenin toplumun en temel müessesesi ailede ve evlilikte nasıl başladığının altını çizdim. Elbette bu kadar yalan dolandan dürüst, mutlu yaşamlar çıkmıyor. Sevmeyi bilmeyen erkeklerin, sahip olma ile aşkı birbirine karıştıranların hikâyesi, İhtimal. Mutlu olmak için önce insanın kendi gerçeğiyle yüzleşmesi gerekir. Derin bir yüzleşmenin romanı, bu. Yapı işçileri
Sınıf farkları konusu, Moda’da yaşayan bir genç olarak, inşaat işçileri ile gündemime geldi. Geçen ay bir dünyadaş inşaat işçilerine değinmemi istedi, sağ olsun: “Sigortasız çalışmak zorunda kaldığımız için kazalarda mağdur oluyoruz.” 1968 başında 14’ümde yazdığım bir şiir böylece yarım yüzyıl sonra yayımlanıyor: • • • onikibuçukluk adam adam ter içinde kazması elinde apartman dibinde kasları gerilmiş sallıyor kazmayı salla babam salla mavi bir sabır gözlerinde adam ter içinde yarım asrın yükü eğmemiş omuzlarını bükmemiş bileğini adam dinç ve mağrur posbıyıkları örtmüş ağzını çatık kaşları dört dilim ekmek biraz da peynir ve eğer varsa bir bardak çay günlük tayını adam sallıyor kazmayı salla babam adam köyünü özlüyor köyünü yaşatıyor içinde tüm acısıyla köyünü yüzünde adam ter içinde sallıyor kazmayı salla babam adam kaşları çatık gözlerinde umut ve sabır bekliyor bekle babam bekleyen onikibuçukluk adam • • • Armut pişmez, ağıza düşmez. • • • TBMM konusunu ilgilenmeye değmez  sanacak kadar kendini “ötede” sayan varsa, dilerim gönüllü delilikten ve suç ortaklığından cayar. Meclis’i savunmak ile laikliği savunmak yetişkin olmayı öz/eleştirel akılı savunmaktır. Levent Üzümcü'nün 'Anlatılan Senin Hikâyendir' oyununa DEÜ salon vermedi!
Meryl Streep’ten Donald Trump eleştirisi
 Bu yılki 74. Altın Küre Ödül Töreni’nde Oscar ödüllü oyuncu Meryl Streep’e Altın Küre Cecil B. DeMille adlı yaşam ödülü verildi. Törendeki konuşmasında Streep, isim vermeden Donald Trump’ı kampanyasındaki tavırlarından ötürü eleştirdi. Basın özgürlüğünün değerini vurguladı. “Hollywood yabancı insanlarla kaynıyor” Streep’in konuşması şöyleydi... “Çok teşekkürler. Lütfen yerlerinize oturun. Hepinizi seviyorum. Lütfen beni bağışlayın. Bu hafta sonu bağırmaktan ve ağlamaktan sesim kısıldı. Bu yıl daha önceki olaylardan ötürü aklımı yitirmekteyim. Bundan dolayı okumak zorundayım. “Teşekkürler, Hollywood yabancı basını. Hugh Laurie’nin sözlerini toparlamak adına söylüyorum. Bu odada bulunan herkes şu sıralar Amerikan toplumunun en çok karalanan kesimi. Hollywood, yabancılar ve basın. Peki biz kimiz? Hollywood ne peki? Sadece farklı yerlerden gelmiş bir grup insan. “Ben New Jersey’de doğdum ve oranın devlet okullarında yetiştim. Viola (Davis) Güney Carolina’da bir çiftçi kulübesinde doğdu ve Central falls, Long Island’da büyüdü. Sarah Paulson, Broklyn’de yalnız bir anne tarafından yetiştirildi. Sarah Jessica Parker Ohio’da yedi veya sekiz çocuklu bir aileden. Amy Adams İtalya’da doğdu. Natalie Portman Kudüs’te doğdu. Onların doğum belgeleri nerede? Ve güzel Ruth Negga Etiyopya’da doğdu ve İrlanda’da büyüdü. Ve o şimdi burada Virginia’da yaşayan kasabalı bir kızı oynadığı için aday gösterildi. Ryan Gosling diğer birçok hoş insan gibi Kanadalı. Ve Dev Patel Kenya’da doğdu, Londra’da büyüdü ve Tazmanya’da yetişmiş bir Hindistanlı’yı canlandırdığı için burada. “Hollywood dışlanmış ve yabancı insanlarla kaynıyor. Eğer hepsini kovarsanız, sanat denilemeyecek futbol ve dövüş sporları dışında izleyecek hiçbir şey bulamazsınız. Bana bunları söylemek için üç dakika verdiler. Bir oyuncunun görevi, bizden farklı insanların hayatlarına nüfuz etmek ve onun hislerini size hissettirmektir. Ve bu yıl çok güçlü performanslar vardı. Nefes kesici ve tutkulu işlerdi. Trump’a... “Bu yıl beni şaşırtan bir performans oldu. Kalbime kancalarını batırdı. Bununla ilgili iyi hiçbir şey yoktu, ama çok etkileyici ve işini iyi yapmıştı. Hedef kitleyi güldürüp dişlerini gösterdi. Ülkemizdeki en saygın koltuğa oturması istenen kişinin, özürlü bir muhabiri taklit ettiği andı bu. Ayrıcalık, güç ve mücadele kapasitesi açısından üstün biri. Bunu görmek bir bakıma kalbimi kırdı. Bunu bir türlü aklımdan çıkaramıyorum, çünkü bu bir film değildi. Bu gerçek hayattı. “Bu insanları aşağılayan tavır, kamusal alanda güçlü biri tarafından gerçekleştirildiğinde herkesin hayatına yayılır, çünkü bu davranış bir bakıma başka insanların da aynı şekilde davranmasının iznini vermekte. Saygısızlık saygısızlığı çağırır. Şiddet şiddete sevk eder. Güçlü olan, pozisyonunu başkalarına zalimlik yapmak için kullandığında hepimiz kaybederiz. “Basına gelecek olursak, bu kişilerin her kanuna aykırı hareketlerinde onları paylamaları için prensipli bir basına ihtiyacımız var. Bu nedenle kurucularımız, basını ve onun özgürlüğünü anayasamızda yücelttiler. “Sonuç olarak, Hollywood Yabancı Basını’nın ve bu topluluktaki hepimizin gazetecileri koruyan komiteye destek olmaya katılmasını istiyorum. Çünkü ileri gidebilmek için onlara ihtiyacımız var ve onların da gerçeği korumak için bize ihtiyaçları var. “Kırılmış kalbini al, sanata dönüştür” “Bir şey daha. Bir gün sette bir şeyle ilgili sızlanırken, yemek sırasında çalışmaktan veya uzun saatler boyunca çalışmaktan, Tommy Lee Jones bana şöyle dedi. ‘Oyuncu olmak bir ayrıcalık değil mi, Meryl?’ “Evet öyle. Ve bu ayrıcalığı ve empatiyi eyleme geçirme sorumluluğumuzu birbirimize hatırlamak zorundayız. Hepimiz Hollywood’un onurlandırdığı bu işten gurur duymalıyız. “Aramızdan ayrılan arkadaşım Prenses Leia’nın bana bir zamanlar söylediği gibi: kırılmış kalbini al ve onu sanata dönüştür. Teşekkürler.” Bu eril zihniyet bir gün değişecek
AYFER ÇİÇEK Anlatmak görünür olmanın önemli araçlarından biri. Kadın hikâyelerinde bunu artık daha sık görmeye başlıyoruz. Bir de anlatan ve bunların aktarıcısı kadınsa dinleyende, okuyanda ve izleyendeki etkisi çok daha farklı oluyor. Kadın hikâyelerine Haneye Tecavüz kitabıyla yenilerini ekleyen ve 2016 Duygu Asena Ödülü’nü kazanan Zehra İpşiroğlu’yla kitabı ve karakterleri üzerine konuştuk. »Kitabınız belgesel roman. Belgesel kısmı için nasıl bir çalışma yaptınız, hangi malzemelerden faydalandınız? Yıllarca farklı toplumsal katmanlardan gelen kadınlarla röportajlar yaptık. Zaman içinde bu konuda çok zengin bir malzeme oluştu. Son yıllarda toplumsal cinsiyet temasına yönelik çalışmalarımda hep bu malzemeyi değerlendirmeye çalıştım. Sözgelimi yaklaşık bir yıldır Bakırköy Belediye Tiyatrosu’nda oynanan Ayla Algan’ın sahnelediği “Lena, Leyla ve Ötekiler” oyunum Ukrayna’dan evlenme yoluyla Türkiye’ye gelen bir kadının yaşamından yola çıkarak bir göç öyküsünü anlatıyor. “Haneye Tecavüz”de de yedi kadının yaşamından yola çıkarak öykülerin iç içe geçtiği bir roman kurguladım. Tabii belgelerle kurmacanın iç içe geçtiği bir çalışma söz konusu. Belgeler sadece çalışmanın hareket noktası olarak ham malzemeyi oluşturuyor. Belgelerle çalışmak kolay iş değil. Çünkü insanlarla konuşurken kendi izlenimlerinizi, düşüncelerinizi, duygularınızı geri plana iterek o kişiye yürekten kulak vermek zorundasınız. Aksi takdirde onu hiç konuşturamazsınız. İkinci zorluk onu, sizinle kurduğu iletişimle, konuşma biçimiyle, beden diliyle, belki tam olarak ifade edemedikleri ya da söylemedikleriyle bir bütün olarak alımlamak zorundasınız, bu da tabii gözlemciliğin ötesinde bir deneyim istiyor. Bizde bu tür çalışmalarda konuşmalar genellikle kaydediliyor, sonra da biraz redaksiyon çalışmasıyla olduğu gibi kaleme alınıyor, içine azıcık kendi duygularınızı da kattınız mı iş bitiyor. Bu nedenle bu alanda belli bir düzeyi tutturan kitaplara az rastlıyoruz. »Romanda farklı ekonomik, sosyal ve etnik kökenlerden altı kadın ve bir trans yer alıyor. Hepsi şiddetin farklı biçimlerine maruz kalıyor. Aile, sevgili, koca, devlet vs. karakterlerinizin şiddetle başa çıkma yolları nasıl oluyor?  Kimi bunu başarıyor, kimi başaramıyor. Bu biraz geldikleri coğrafyaya bir de yaşadıklarına bağlı. Çilem gibi en dibe vuranların kurtulmaları belki de daha kolay oluyor. Kimi kez olumsuz bir yaşam deneyimi de yol açıcı olabiliyor. Sonuçta bazı şeyleri hep düşe kalka öğreniyoruz, öyle değil mi? Sözgelimi Hemşire Sibel yaşadıklarından bir ders çıkarmayı başarıyor, sadece çevresini değil kendini de sorgulayarak olumlu bir dönüşüm geçiriyor. Bu açıdan bence örnek alınabilecek çok olumlu bir karakter. Trans Yıldız da ilginç bir karakter, Türkiye’de yaşaması olanaksız bile olsa kendine entelektüel düzlemde bir yaşam alanı kuruyor ve geleceğe olan umudunu yitirmiyor. Öte yandan geleneksel yaşamla modern yaşam arasında sıkışıp kaldıkları için ikilem yaşayanlar kadınlar hep gelgitler içindeler, mücadeleleri de zaman zaman çok yıpratıcı oluyor. »Romanda kadınları bir araya getiren iki mekân var. Birisi Serpil’in fal baktığı salon, ikincisi Gezi Parkı. Bu iki mekânın romandaki işlevi ve kadınlar için taşıdığı anlam nedir?  Fal salonu kadınların boş hayallerle avutularak sömürüldükleri bir mekân. Hayallerin satıldığı bir yer. Falcı kadın bu mekânda diğer kadınlarla tam bir kedi fare oyunu oynuyor. Kadınların fal kahvesine sığınarak gerçeklerden kaçmaları sömürülmelerine neden oluyor. Taksim Gezi ise tam tersine gerçeklerle yüzleşme mekânı. Bu açıdan umudu gündeme getiriyor. Kadınlar ilk kez burada sorunlarını gündeme getirerek tam bir dayanışmaya giriyorlar, birbirlerinin deneyimlerinden çok şey öğreniyorlar. Bir şeyleri değiştirebilmenin ilk adımı gerçeklerle yüzleşme. Gezi’de bu yaşanıyor. Kısaca fal kahvesi kadının pasif, Gezi ise aktif olduğu bir mekân. »Karakterleriniz üzerinden bakıldığında kadınların erkeklerle olan ilişkilerinde sevgi kavramına yükledikleri anlamlar ve bu anlamların şekillenmesinde toplum nasıl bir işleve sahip? Kadınların üstünde genelinde bir baskı var. İyi bir eş olmak, anne olmak, ev hanımı olmak, meslek sahibiyse mesleğini gerektiğinde ikinci plana itmek gibi. Kadın bu baskıya karşı çıktığı oranda izole ediliyor, yalnızlaştırılıyor, uyumsuz damgası yiyor ya da şiddete uğruyor. Eşit olamayan ilişkilerde eğer kadın Falcı Serpil gibi boyun eğmiyorsa giderek büyüyen çatışmalara yol açıyor. Eşit ilişkiler varmış gibi görünen evlilikler de bile bunun böyle olmadığını görüyoruz. Yaşam erkeğe göre kurgulanmış, kadın da buna ayak uydurmak zorunda. Yani kendini ancak erkeğe bağlı olarak var edebiliyor, toplumda onunla bir statü kazanıyor. Bu sistemi sorgulamaya başladığı anda da sorunlar başlıyor. »Romanınızda her karakter yaşadıklarını anlatıyor. Öncesinde de erkekler konuşacak kadınla ilgili değerlendirmelerde bulunuyor. Burada erkeklerin kadınları görme biçimlerini ve uyguladıkları şiddeti nasıl gerekçelendirdiklerini görüyoruz. Siz kitabınız üzerinden ataerkil sistem içerinde erkek ve şiddet ilişkisi nasıl değerlendiriyorsunuz?  Önce sadece kadınların üstünde durmuştum. Her kadın kendi öyküsünü anlatıyordu. Sonra öykülerini anlatan kadınların yaşamına giren erkekleri de konuşturursam, sorunların nedenlerine inebileceğimi düşündüm. Tıpkı kadınlar gibi erkekler de farklı toplumsal katmanlardan geliyorlar. Alt katmandan gelenlerin çoğunda kadının bütünüyle ikinci plana itilmesi, dahası hiçe sayılması söz konusu. Ama Doktor Mert gibi aydın ve liberal bir çevreden gelenlerin de kadınlarla büyük sorunlar yaşandığını görüyoruz. Romanda erkek olmanın getirdiği dayatmalara karşı direnebilen, alışılmış erkeklik kavramını sorgulayan ve eleştiren erkekler olsa bile, çoğunluk kendisine dayatılan erkekliği bir an bile sorgulamadan benimsiyor ve yaşıyor. Muhafazakâr bir yaşam biçiminin yaygınlaşmasıyla birlikte bu zihniyet daha da kök salıyor. Böylece babadan kocaya, savcıdan polise kadar toplumun tüm kurumlarında eril zihniyet dal budak salıyor. »‘İnsanların korkmadan öteki olabilecekleri bir dünya mümkün mü?’ sorusu soruluyor. Sizce kadınların yaşadıkları, bir araya gelişleri, kazanımları yenilişleri, inatları kadınların dünyasında nasıl bir gelecek kurgusu oluşturuyor? Bir gün değişebileceğine inanıyorum. Sonuçta kadınlar bütün dünyada eziliyorlar. Avrupa ülkelerinde bile haklarını yeterince elde etmiş değiller. Yüzde yüz bir eşitlikten söz edilemez. Ama bu ülkelerde kadın hakları yine de dünyadaki diğer ülkelere oranla çok daha ileri bir aşamada. Dinin etkisini yavaş yavaş yitirmesini bu gelişmeyi destekleyen olumlu bir etken olarak görüyorum. Din, milliyetçilik, militarizmin, gelenekler, töreler kadın haklarının gelişmesini engelleyen temel etkenler. Sorunların temeline inilmedikçe bazı şeylerin değişmesi çok zor. Öte yandan kadınların kendilerini sorgulayarak bir farkındalık yaratmaları çok önemli. Çünkü ataerkilliği sadece erkeklerde değil kadınlar da yeniden ve yeniden üretiyor. Bu romandaki Falcı Serpil buna tipik bir örnek veriyor.Haneye Tecavüz - Zehra İpşiroğluSayfa Sayısı: 152Baskı Yılı: 2016Dili: TürkçeYayınevi: E Yayınları Öteki Sinema okurları yılın en iyi korku filmini seçti
Öteki Sinema’nın geleneksel yıl sonu anketi olan ve tür sinemasına olan ilgiyi arttırma amaçlı olarak düzenlenen okur anketinde oylama dün gece bitti ve sonuçlar bugün açıklandı. Öteki Sinema okurlarının 2016 seçimi, Alper Mestçi’nin yönettiği, başrollerini Büşra Apaydın, Adnan Koç, Cem Uslu’nun paylaştığı Siccin 3 filmi oldu. Siccin 3 aynı zamanda bu yılın en iyi gişesini (277.596) yapan korku filmi oldu. Korkunç bir aşk filmi olarak tanımlanan filme özellikle kadın izleyiciler büyük ilgi gösterdi.  Ankette her yıl olduğu gibi Alper Mestçi’nin en büyük rakibi yine Hasan Karacadağ oldu ancak oyların %48’ini alan Siccin 3, bu yıl farklı bir birincilik elde etti. Okur yorumlarında öne çıkan sinemacı ise ilk filmi Baskın ile büyük sükse yapan Can Evrenol’du. Şu aralar yeni filmi Housewife’ın çekimleriyle uğraşan genç sinemacı sektöre getirdiği yön değiştirici fikirlerle dikkat çekiyor. Lütfü Emre Çiçek’in yönettiği Naciye de Türk korku sinemasına farklı yaklaşımı ve içerdiği oyunculuk performansları ile dikkat çekti ve anketin 5.si oldu. Ödüllü anketi oylayan ve yorum bırakan 5 Öteki Sinema okuru Alfa Yayınları’ndan çıkan “SİNEMA KİTABI” hediyelerine önümüzdeki günlerde kavuşacak. Siccin 3 ile yılın en iyi korku filmi seçilen yönetmen Alper Mestçi’ye ödülü 13 Ocak Cuma gecesi yapılacak olan sektör partisinde takdim edilecek.  Öteki Sinema Okurlarının Seçimi: Yılın En İyi Korku Filmleri 1- SİCCİN 3: CÜRMÜ AŞK 2- MAGİ 3- ÜÇ HARFLİLER 3: KARABÜYÜ 4- BASKIN – KARABASAN 5- NACİYE Sosyolog ve felsefeci Zygmunt Bauman yaşamını yitirdi
Altın Küre Ödülleri'nde en iyisi "La La Land"
ABD'nin Kaliforniya eyaletindeki Beverly Hills kentinde gerçekleştirilen ödül töreninin sunuculuğunu, dünyaca ünlü komedyen Jimmy Fallon yaptı. Altın Küre'de, 14'ü sinema, 11'i ise televizyon olmak üzere 25 kategoride ödüller dağıtıldı. Moonlight, drama dalında "En İyi Film" ödülünü alırken, komedi/müzikal dalında ise La La Land "En İyi Film" ödülüne layık görüldü. Drama dalında Casey Affleck "En İyi Erkek Oyuncu", Isabelle Huppert "En İyi Kadın Oyuncu" ödülünü kazanırken, komedi/müzikal kategorisinde ise "En İyi Erkek Oyuncu" Ryan Gosling, "En İyi Kadın Oyuncu" da Emma Stone seçildi. 1950'lerin Pittsburgh'unda geçen 'Fences'teki rolüyle "En İyi Yardımcı Kadın Oyuncu" ödülünü alan Viola Davis, ödülü kabul konuşmasında 6 yıl önce aynı rolü Broadway'deki müzikalde oynadığını anlatarak, daha fazla oyunun Hollywood tarafından perdeye aktarılması gerektiğini söyledi. Yardımcı Erkek Oyuncu ödülünde sürpriz Yardımcı Erkek Oyuncu rolünd eise bir sürpriz yaşandı. Moonlight'taki Mahershala Ali'nin alması beklenen ödül, Nocturnal Animals'daki rolüyle Britanyalı aktör Aaron Taylor-Johnson'a verildi. "En İyi Yönetmen" ödülünü, La La Land filmini yöneten Damien Chazelle alırken, onur ödülü olan Altın Küre Cecil B. DeMille Ödülü'ne Hollywood'un ünlü oyuncusu Meryl Streep layık görüldü. (BBC Türkçe)  Cemal Süreya, yayın hayatı ve Papirüs
BURAK ABATAY - @abatayburak burakabatay@birgun.net - Kaç dergi çıkardınız bugüne kadar? - 17 Dergi batırdım. İşte Papirüs, üç kez batırdım. Türkiye Yazıları Dergisi’nin kurucusu ve yazı kurulu başkanıydım. İkinci sayıdan sonra ayrıldım. Sonra Maliye Yazıları Dergisi’ni kurduk. İkinci sayıda onlar beni tasfiye ettiler. Türk Dili Kurumu Dergisi’nin yazı kurulundaydım. Şaka bir yana ben yalnızca kendi çıkardığım dergilerin batmasından sorumluyum herhalde. (Güvercin Curnatası) İkinci Yeni’nin ağır toplarından Cemal Süreya’nın kendi edebiyat âleminde en çok ehemmiyet gösterdiği konulardan birisi de muhakkak ki çıkarmış olduğu ya da yayımlanmasında görev aldığı dergilerdir. Ve bu dergilerin içerisinde de en önemli olanı da hiç şüphe yok ki, çıkarabilmek adına evinin eşyalarını sattığı iddia edilen Papirüs’tür. Papirüs’e geçmeden evvel Cemal Süreya’nın edebiyat hayatına ele almak gerektiğine inanıyorum.  Uzun yıllar okuma eylemiyle sürüklendiği ve şiirini bizlere geç tanıttığı fikrinde olan şair ilk olarak ilkokul yıllarında dini kitaplar ile Hz. Ali cenkleri ile haşır neşirdir. Aynı yıllarda Bilecik İlkokulu’nda iken ilk dergi çalışmaları için kolları sıvayacaktır. Dostoyevski hayranlığının oluşumu da bu yıllara denk gelir. Bu okumaların sonunda bir netice olarak da Ahmet Muhip Dıranas’ı ve onun “Kar” şiirini keşfedecektir. 'Kar' şiiriyle birlikte de şiire doğru açtığı yelken, bu şiiri binlerce kez okuma ve hatta eşin dostun defterine okumaları için yazmasına sebep olacaktır. Şiirden etkilenişi ortaokul arkadaşı olan ve yıllar sonra evleneceği Seniha Nemli’ye yazdığı şiirlerle farklı bir boyut kazanacaktır. (Perinçek- Duruel 1995: 55) Cemal Süreya’nın yayımladığı ilk şiiri “Şarkısı Beyaz”dır. 8 Ocak 1953’te Mülkiye dergisinin 11. sayısında çıkar. Bu şiirin yayımlanış öyküsünü şöyle anlatır: “Herkes bende çok şiir olduğu sanısındaydı. Oysa ben umudumu, bitireceğim tek ve ilk şiire bağlamıştım. Bir tane kotarsam, ardı gelir, diyordum. Sonunda dayanamadım, üstelemeler karşısında, eksik bir çalışmamı bu kez hızlı bir elden geçirme işleminden sonra Mülkiye’ye verdim: Şarkısı-Beyaz” (Duruel 2003: 28).ayıcılar geçti, affedilmemiş insanlar geçti şehirler taş yürekliydi şarkısı-beyaz insanların büyük rüyaları vardı insanlar bir ölümle öldüler ki sevgiler arasında şaşırıp bir unuttular ki deme gitsin. ben olanca kuvvetimle halatlara asılıyorum nafile ben ayrı düşmüşüm bir kere ayrı düşmüşüm insanlardan. bu yıldız tutmaz mavilikte ne deniz ne köpük kar eder bana. arada bir ağlamak için onu kocaman ellerimle sevdim. ölüm daha saçlarına gelmemişti şarkısı-beyaz saçlarını kestim, şarapla ıslattım saçlarını koynumda saklıyorum arada bir ağlamak için. ve suların altında mavileyin küstah bir çalparaydı ayağını uzatmış mes'ut hatırasına balıkların. ve kocaman küfürleriyle sarhoş yatardı yavaşlamış tüyleriyle gemicilerin öldürdüğü kuş. siraküzaya uğrayamadık torbadaki çakıllara baktım şarkısı-beyaz benimkilerin üstünde üç tane hilal üç tane uzun hilal vardı, upuzun siraküza açıklarında bahanesiz bir yaz çalkandık durduk. Yaşantısı boyunca dergilerle süren muhabbeti zaman zaman çeşitli sebeplerden dolayı aksaklık gösterse de, hiç kesilmemiştir şairin. Üniversite yıllarında Fakülte dergisi Kazgan’ın yayın kurulu başkanı olur. Dergide “Cemasef” takma adıyla yazılar, şiirler yayımlar. (Duruel 2003: 13). Cemal Süreya'nın Turgut Uyar'a mektubu Süreya, 1958’de ilk şiir kitabı Üvercinka’yı yayımlamıştır. Kitap büyük beğeni kazanır. Edebiyatımıza yeni bir soluk getirir. En muhalif eleştirmenler bile Süreya’nın şiirsel yeteneğinden etkilenirler.Üvercinka, Süreya için “kumaşın ilk metresi”dir. Ortak görüş, bunun iyi bir kumaş olduğudur.1959’da Üvercinka, Yeditepe Şiir Armağanı’nı kazanır. Pazar Postası kapatıldıktan sonra kendi dergisini çıkarmaya karar verir. 1960 Ağustos ayında Papirüs’ü yayımlamaya başlar. Fakat yalnızca dört sayı çıkacaktır. 1961 Kasım ayında ise Paris’e görevli gönderilir. 1965 Nisan ayında Göçebe’yi yayımlar. Göçebe, 1966 Türk Dil Kurumu Ödülü’nü kazanır. Altı yıllık aradan sonra Papirüs’ü tekrar çıkarmaya başlar. İkinci Papirüs serüveni Mayıs 1970’e kadar sürer. Kırk yedi sayı çıkarılan Papirüs, beş kez de özel sayı olarak yayımlanır. Bunlar: Orhan Veli, Nâzım Hikmet, Çekoslovakya’da Entelektüel Hayat, İkinci Yeni Antolojisi ve Otobiyografiler. Papirüs, sosyalist fikirlerin de savunulduğu bir dergidir. Maddî sebepler Papirüs’ün kapanmasına yol açmıştır. Süreya, memuriyete dönmek zorunda kalır. Maliye dergisinde yazılar yayımlar. Çeviriler üzerine yoğunlaşır. 1980’e değin yine farklı işlerde meşguliyetini sürdüren şair, 1980’de yeniden Papirüs’ü çıkartmaya başlar. Fakat gel gelelim ki yalnızca iki sayı çıkarabilir. Devamı gelmez. Gerekçe ise tahmin ettiğimiz gibi ekonomik sıkıntılar ve ’80 darbesidir. 1984 yılında Sevda Sözleri’ni yayımlar. Akabinde de günlüklerini Milliyet Sanat dergisinde yayımlamaya başlar. Günlüklerini 651.günden itibaren de Hürriyet Gösteri dergisinde yayımlamayı sürdürür. Çocukça dergisinde “Aritmetik İyi Kuşlar Pekiyi” köşesinde çocuklar için yazılar yazar. 1986 yılında Saçak dergisinin Sanat ve Kültür Yöneticiliğini yapar. 1987’den itibaren 2000’e Doğru dergisinde “İzdüşümler” adı altında portreler yayımlar. Sanat ve politika çevresinden pek çok ismi değerlendirir. Cemal Süreya’nın dergi ve gazetelerde kullandığı diğer takma isimler şunlardır: Pazar Postası ve Vatan gazetesindeki yazılarında Osman Mazlum, Ali Fakir, Dr. Suat Hüseyin; Papirüs dergisindeki şiir çevirilerinde Hasan Basri; Mülkiye dergisindeki karikatür ve desenlerinde Charles Suares; Çağrı gazetesinde Suna Gün; Su dergisinde Ali Hakir, Hüseyin Karayazı, Adil Fırat (Duruel 2003: 12-13) Cemal Süreya'nın Yusuf Atılgan'a mektubu Kocaman adımlar attığı ve attığı her adımda edebiyat dünyamızda yeni bir soluk getiren Süreya’nın Papirüs Dergisi için çalışmaları ve azmi, dergiyi bu denli sahiplenişi, onu irdelemek ve araştırmak için belli başlı güzel sebepleri önümüze sermekte. Papirüs’ün çıkış süreci de cidden şaircedir. Sevgili Cemal Süreya görevde bulunduğu Paris’ten İstanbul’a dönecektir. Dönerken, Paris’te biriktirdiği para ve oradan almış olduğu Chevrolet marka arabayı da beraberinde getirir. Bu biriktirdiği para ile bir ev alma düşüncesi de varken, öte yandan dergi çıkarma fikri de Süreya’yı apayrı duygulara sürüklemiş ve bunun üzerine de dergi fikrini olgunlaştırıp var olan tüm parasıyla Papirüs için kolları sıvamıştır. Haziran 1966’da ilk sayısı çıkan dergi için Cağaloğlu'nda, Nuruosmaniye Caddesi'nin sol köşesindeki Atasaray Hanı'nın en üst katını kiralar. Edebi içeriği ile beraber dönemin sol fikirlerinin de incelendiği siyasi içeriği olan bir dergi hâline gelecektir. Öyle ki, dergi için kiraladığı ofis, bugün ismi edebiyat dünyamızın önde gelenleri olan şahsiyetlerin uğrak yeri olacağı ve sıkı sohbetlere de ev sahipliği yapacağı bir yer olmuştur. Yeni kitapların isimleri orada öğrenilir, ziyaretler orada yapılır ve tartışmalar da orada başlardı. Oldukça zor dönemlerde ve 3 kez batıp, iflas edip, yok olarak yeniden var olmuştur. Dergiyle ilgili ekonomik süreçlerin ilki de şudur: “Cemal Süreya yanına Ülkü Tamer'i alarak dergiyi İstanbul'da da çıkarmaya karar verir. Ülkü Tamer derginin, tasarımından, kapağından sorumludur. Dergiyi hazırlamak için Cağaloğlu’ndaki hanların birinde küçük bir oda bile tutarlar ancak derginin yayımlanabilmesi için 1500 lira gerekmektedir. Ülkü Tamer ile Cemal Süreya'nın cebindeki toplam para ise 50 lira civarındadır. Günlerden bir gün Cemal Süreya'nın yakın arkadaşı Edip (Cansever) gelir. Edip Cansever şair olmasının yanında aynı zamanda Kapalı Çarşı’da antika eşya alıp satan bir dükkan işletmektedir. Gözü yerdeki küçük halıya takılır ve ekler; "siz bu halıya basıyor musunuz? fena bir şeye benzemiyor, ortağımı gönderiyim bir baksın". Biraz sonra Edip Cansever’in ortağı Jack çıkagelir. Halıyı alır gider ve akşamüstü elemanlarından birisiyle 2000 lira yollar ve halının parasını verir, dergi basılır...”(Ülkü Tamer / Soner Yalçın Oradaydım İkinci Yeni belgeseli) Derginin bütçeyle alakalı sıkıntıları darboğazda olmasına karşın dergiyi yeniden çıkarmak isteyen Süreya bir gün Yusuf Atılgan’a konu ile ilgili bir mektup yazar. Abonelik sistemi ve gazete ilanlarından bahsettikten sonra mektubun sonunda şu cümlelere yer verir: “Şimdi, sevgili Yusuf Atılgan, haziran sonuna dek aşağıda ki adrese yıllık abone bedeli olan 300 lirayı yollayabilir misiniz? Ayrıca çevrenizden birkaç abone sağlayabilir misiniz? Yazı yollayabilir misiniz? O da olmadı, oturup bana her şeyden söz açan ve dergi üstüne düşüncelerinizi belirten bir mektup yazabilir misiniz? Bütün bunların hep bir arada olması daha da makbulumuzdür elbet.” Cemal Süreya, Yukarıda Fransa’dan aldığını bahsettiğim arabayı da derginin iflası sonrası yeniden düzlüğe çıkmak ve derginin yeniden yayımlanması için satmıştır. Bin bir güçlükle yayınına devam etmiş başta Cemal Süreya’nın ve Ülkü Tamer’in inanılamayacak bir özverisiyle, ruhumuza işlemiş bir edebiyat dergisidir Papirüs. Metin Eloğlu, Turgut Uyar, Tomris Uyar, Edip Cansever, Ece Ayhan, İlhan Berk, Ahmet Oktay, Muzaffer Buyrukçu, Gülten Akın, Ülkü Tamer, Ataol Behramoğlu ve niceleri birçok ismi rüzgarıyla bizlere sürüklemiş bir dergidir Papirüs. Tüm bu sebeplerden dolayı onları anmak, şiirleriyle bir yaşam kurmak boyun borcu olacaktır diye tahmin ediyorum. Aramızdan ayrılışının yıl dönümünde şairi de şiiriyle anmak gerekir. Papirüs’ü Süreya’nın kendisinden daha iyi özetleyecek biri daha yoktur ki aşağıdaki dizeleri kaleme almıştır:“bir dergidir benim yaşamım/ bu yüzden ben ölmem/ batarım.” Birinci yılında Blackstar
Tam bir yıl David Bowie olmadan geçti. Öte yandan Bowie hep ses verdi bu uzun dönem boyunca. Blackstar’dan bahsediyorum. Daha yayımlandığı gün, senenin kapanışında birbiri ardına çıkan “ yılın en iyileri” listesinde yer alacağı kesinleşen Blackstar’dan. Onun final başyapıtıydı bu. 2016’nın 8 Ocak sabahı yayımlanmıştı. Bu tarih aynı zamanda Bowie’nin altmış dokuzuncu doğum günüydü. Blackstar bir bakıma Bowie’nin kendi yaş gününde hayranlarına sunduğu hediyeydi. Sadece iki gün sonra, 10 Ocak’ta David Bowie hayata veda edince bu hediye sonsuzluğun simgesine dönüştü. Geçen yıl 8 Ocak sabahı bu yeni stüdyo albümünü dinlerken David Bowie’nin hala nasıl bu kadar üretken olabildiğini düşünmüştüm. 1960’ların sonundan başlayıp tam dört farklı on yıl boyunca moda yaratmayı bilerek yeni jenerasyonların müzik anlayışlarına etki etmişti. Tek bir Bowie değildi o hiçbir zaman. “Çizgisini bozmayan” olmadı. Herhangi bir kalıbı yoktu çünkü. Her adımında başka biriydi. Zaten en çok bunun için çabalamıştı. İşte Blackstar da o birden çok Bowie kimliklerinin son örneğidir. Avangart, karanlık, kapalı ve sert. Blackstar’da baştan sona, albümle aynı adlı açılış şarkısından kapanıştaki I Can’t Give Everything Away’e kadar art rock’ın dip dalgalarından güçlenerek çıkan bir sound’a yükleniyordu Bowie. New York’ta kaydedilen parçalar birbiri ardına akıp giderken vurucu cümlelerle kendi yarattığı yeni, bambaşka evreni usulca anlamlandırdı. Bowie’nin hayatını kaybetmesinin ardından bu albümün hayranlara emanet edilmiş bir final hediyesi olduğu konuşuldu. Diğer gün Bowie’nin yaklaşık iki yıldır kanserle savaştığı açıklandı. Bu durumda Blackstar’daki her şey esaslı ama gizli tutulan bir mücadelenin dışavurumu olmalıydı. “Yukarıya bak, ben cennetteyim.” sözleriyle başlayan “Lazarus”un videosu onun son gösterisiydi. Blackstar bundan bir yıl önce ses verdi. Bowie'nin ölümünün üzerinden de yarın tam bir yıl geçmiş olacak. Blackstar’ı hala arkamda bırakamadığım gibi Bowie’nin ölümünü de hala aklıma yerleştirebilmiş değilim. Hiç ölmeyecek gibiydi. Altmış dokuz yaşında öyle bir albümle çıkageldi ki bunun tersini düşünmek olanaksızdı. Kanının son damlasına kadar üretti Bowie. O gerçek bir efsaneydi. Kariyerinin en iyi albümlerinden birine imza atarak perdeyi kapatan devrimci bir rock stardı. Blackstar’ı birinci yılında yeniden yazmak istedim. Bu şarkıların dünya üzerindeki etkisi sürüyor.  Resmi tarih değişiyor!
Artık bu şiddet ortamında sonuç korkunç: Metrobüs durağında çöp kovası yok, yediğim elmanın kalanını atamıyorum, içinden çıkardığım poşete koyup, cebime koyuyor ve sonrasında çöp kovası bulana kadar bekliyorum, güvenlik görevlisi, bomba koyuyorlar diyor. Üniversite servisi Dolmabahçe’de durmuyor: duranlara ceza yazıyorlarmış güvenlik nedeniyle. Sivil hayat kuşatılmış, Hayat durmuş gibi, Esnaf darda, Umut yok, Korku her yerde… Muhalefet partileri bile sinmiş, komplo teorileri her yerde, basındaki yorumların çoğu aklını izanını ve bilincini kaybetmiş, akıl tutulması her yerde karşımıza çıkabiliyor. Medyatiklerin hepsi kontrol altında, insanlar hakiki olmayan sıfatlarla konuşuyor, akıl dışı ve tuhaf şeyleri söyleyip çıkıntılık yaparak memleketin gündemine girmek için zavallılar can atıyor. Sol ideoloji tükenmiş, soldan sistematik bir düzen analizi ya da dünya analizi yok, gelen giden bugünlere dair ben şunları bunları önceden görmüştüm diye teoriden tarihsellikten uzak yorumlar yapıyor, teorisyenlik kâhinlikmiş gibi. Sanatçılar ulufe kavgasında, zavallı insanlar en itibarlı apoletleri takmışlar, hiçbirinin derdi milletin derdi değil, teslimiyet doruk noktasında. İhbarcılık yaygınlaşmış, kaldı ki yeni bir eğilim yaklaşık 10 yıldır güçleniyor: LİNÇ bir siyasal çözüm gibi kullanılıyor, her eleştirinin önü “içimizdeki düşmanlar” söylemiyle kapatılıyor, sistem tam bir fasit daireye hapsedilmiş. İçimizdeki düşmanlar, lafıyla halk başlıyor nefret suçları içeren hal çareleri önermeye: şiddet halkın en sıradanlarının bile bıkmışlık halinden çıkış için kullandığı bir hal çaresi olarak size sunuluyor, insanlığınızdan utanıyorsunuz. Zavallıca bir saldırganlık savunma için kullanılıyor; alternatif hiçbir sese tahammül edilmiyor, bugün medyada muhalefet adına öne çıkan isimler yarının yandaş kadrosuna aday olan insanlar: Yiğit Bulut sendromu… Ve en beklenilmedik ama hakikatin gösterdiği ışıktan görünüveren resmi tarihin değiştiğini gösteren net olgu: Abdülhamit parlatılıyor, şimdiden bunun tohumları halkın içine serpilmeye başlanmış. Onu deha olarak biliyorlar, yarın kurtarıcımız olarak selamlamaları için halkın önüne getirilecek… Abdülhamit’in torunlarının torunlarından birisi sembol bir isim olarak yakın gelecekte parlatılacak, bakan, başbakan, cumhurbaşkanı ya da daha ilginci başkan yapılabilir. Nasıl yakın geçmişte eski Bulgaristan kralı ülkesine on yıllar süren sürgünden dönüp, seçimlerle başbakan olduysa, benzeri bir deneyimi bize özgü bir şekilde Türkiye’de yaşayabilir. Meclis tükenmiş, itibarsızlaşmış, hatta milletvekillerinin yasama görevleri askıya alınmış gibi, her şey kapalı kapılar ardında yapılıyor, milletvekilleri oylamalarda vicdanlarıyla rey kullanmıyorlar, sistemin acizleşmesi ya da güçlenmesi olarak görebilirsiniz bunu. Türkiye’de o kadar dolaylı yollardan halk iktidar hakkında bilgi alıyor ki sistemin ana danışma kaynağı olmaktan çıkmış, bir manipülasyon halkası olarak koca bir yığına dönüşmüş. Türkiye esastan geleceğinin büyük sorunlarını bugünden hazırlamakla meşgul. Silahlı örgütler (bu devirde bu kafa, bu çözüm yolu!) bırakın halkı temsil etmeyi, halkı sindirmenin bir aracına dönüşmüş, akıl tutulmasıyla malul ve sistemin ihtiyat kuvveti haline gelmiş, açık bir şekilde düzen kendi ihtiyaçları için kullanıyor. Ben devrimciyim diyerek, illa-gel partisi kurarak meşruiyet elde edemezsin! Şiddet, kan ve silah dışarıdan çok içerisi için ayar verme, sindirme ve tehdit etme aracına dönüşmüş. Yasama görevinde olanlar, yasaları uygulamakla görevli olanlar, milleti korumakla yükümlü olanlar sık sık yasaları çiğniyorlar, millet ise artık yasalardan umudunu kesmiş ve felaket bekler gibi bekliyor. Sistemin tıkanması bu demekmiş! Bazıları dengesini o kadar kaybetmiş ki normal konuşamıyorsun: öfke, nefret ve hınç dilini peltekleştirmiş sanki. Sosyal medyada yalanın büyük artışı ve manipülasyon: Geziye bu düzenin yanıtıdır… Çözüm mü? Kemal Sunal’ın ruhunu çağırın da durumu anlatan filmler yapalım, öncelikle de sanat-edebiyat-tiyatro dünyasının sinikliğini anlatan filmler. Aydınları teslim alınmış bir toplumda, halk siyasal olarak adressizdir ve muhalif hareket doğmaz oradan. Ağ: İdeolojilerin kıskacında bir balıkçı
Güney Kore sinemasının en üretken, en sıra dışı yönetmenlerinden olan Kim Ki-duk’un son filmi Ağ (The Net/Geu-mul), Kuzey Kore’de eşi ve küçük kızı ile sıradan fakir ama mutlu bir hayat süren balıkçının, teknesinin motoru bozulması sonucu Güney Kore sularına sürüklenmesi ve orada gözaltına alınması ile başından geçenleri anlatıyor. Gözaltında tutularak, casus olduğunu itiraf etmeye zorlanan balıkçı çok sert sorgulamalardan geçer. Güney Kore’de yaşadıklarının ardından medya gücü daha doğrusu şarlatanlığı sonucu Kuzey Kore’ye iade edilen balıkçı burada da aynı çarpık sistemin içinde kalır.Ekstrem ama sanatsal mı? Arıza filmler çekmesi ile meşhur Kim Ki-duk seyirciyi şok etmeyi seven bir yönetmen. Yönetmenin filmlerindeki işkence, aşırılık içeren cinsellik, dehşete düşüren şiddet sahneleri ile yönetmenin sanatsal ve entelektüel tavrı arasında bağ kurmak bazen oldukça güç. Bu güçsüz bağ, kültürel farklılıklarımızdan dolayı komik gelen oyunculuklar ile birleşince izleyici de karışık hisler içine giriyor. O yüzden ‘film nasıldı?’ diye soranlara ‘Nasıl olsun Kim ki-duk filmi’ diye cevap veririm. Fakat Ağ filmi bildiğimiz Kim Ki-duk filmlerinden farklı. Son derece konuşkan karakterlerin olduğu bu psikolojik dramda insanların paramparça edildiği, aile içi cinsellik ve şiddet içeren ekstrem görseller yok. Son derece güncel toplumsal bir meselesi olan filmde oyuncu yönetiminde de farklılıklar var. Özellikle Ryoo Seung-Bum’un Kuzey Koreli balıkçı performansı oldukça iyiydi. Tüm değişimin sebebi yönetmenin artık daha büyük festivallere katılım sağlamak istemesi olabilir. Bunu yönetmenin bir sonraki filminde daha iyi anlayacağız. Dogmatik itaat Ağ, Kim Ki-duk’un en normal filmi. Diktatörlük ile demokrasi kılıklı kapitalizm arasında fark olmadığını gösteren hikayesi ne yazık ki usta izleyici için biraz yavan kalıyor. Mesajların etkisi çabuk alınıp çabuk tüketilince de geriye uzun bir bekleyiş kalıyor. Film, iki zıt ideolojinin siyasal ağına takılan basit bir balıkçının portresi üzerinden son derece politik bir değerlendirme yaparak, insanın bu çarpıklık içindeki değerini ve bağımsızlığını sorguluyor. Venedik Film Festivali’nde dünya prömiyerini yapan bu film Kim Ki-duk’un en siyasal filmi. Hikayenin geçtiği coğrafya Güney ve Kuzey Kore olarak çizilse de, film aslında dünyada ideolojiler yarışında her yerde her insanın karşılaşabileceği bir dramı anlatıyor. Sorgulama için Seul’a götürülen balıkçı kendi ülkesine döndüğünde de bir sorgulama yaşayacağından emindir ve yetkililere hiçbir şey söylememek için gözlerini kapar ve şehre bakmaz. Onu sorgulayan dedektif ise tam bir paranoyaktır, psikolojik ve hafif fiziksel bir işkenceye tabi tutar balıkçıyı. Bir yandan da yetkililer balıkçıyı dönüştürmek istemektedirler. Seul’u tercih etmesi için onu etkilemeye çalışırlar. Kısacası işler saçma sapan bir hal alır çünkü dogmatik inanç yıkılması en güç ve en tehlikeli olandır.Kim Ki-duk ve hayvan zulmü Düşük bütçeli ilk filmi Crocodile (1996) ile ülkesinde sansasyon yaratan Kim Ki-duk asıl uluslararası ününü Uluslararası Toronto Film Festivali’nde gösterilen The Isle filmi ile kazanıyor. Ardından festivallerin aranan yönetmenleri arasında yer ediniyor. The Isle filmi hayvan zulmü içeren sahneleri ile çok tepki almıştı. Benim için de kabus filmlerden biriydi. Bu filmden sonra yönetmeni tepki içinde takip ettiğimi itiraf ediyorum. Yönetmenin kurbağa ve balıklarla ilgili bu dehşet sahneleri kültürel farklılıklara dayandırarak açıklamaya çalışması daha da vahimdi. Bu yönetmenin filmlerini izlerken bunun tekrarlanmaması için dikkatle takip etmek gerekir. Bu yüzden hatırlatma yapmakta fayda görüyorum. Filmlerdeki hayvan aktörlere, hayvan kullanımına seyirci olarak dikkatli olmaya devam etmeliyiz. TAKSAV'da yapılacak 'Cihan Alptekin' söyleşisi ileri bir tarihe ertelendi
Refik Erduran hayatını kaybetti
Çevirmen Doğan Şahiner yaşamını yitirdi
Çevirmen Doğan Şahiner hayatını kaybetti. Şahiner’in ölüm haberini sanatçı Suavi, Twitter hesabından duyurdu. Suavi, “Doğan Şahiner dostumuzu kaybetmişiz. Tüm aileye ve dostlara başsağlığı dileklerimi iletiyorum. Mekanın ışık dolsun değerli dost.” ifadelerini kullandı. Doğan Şahiner dostumuzu kaybetmişiz. Tüm aileye ve dostlara başsağlığı dileklerimi iletiyorum. Mekanın ışık dolsun değerli dost. 1957’de Amasya’da doğan Doğan Şahiner; ilk, orta ve lise öğrenimini Ankara’da tamamladı. ODTÜ İnşaat Mühendisliği öğrencisiyken okulu bırakan Şahiner, tüm zamanını politik faaliyetlere verdi. Bilar ve Özgür Üniversite’de felsefe seminerleri veren Şahiner, “Başka Dillerden” dergisinin yayınına katıldı. Şahiner’in Birikim Yayınları’ndan (Laclau/Mouffe, Hegemonya ve Sosyalist Strateji), Yapı Kredi Yayınları (Owen, Yeni Toplum Görüşü; Cogito dergisi için Wittgenstein, Heidegger, Hegel ve başka yazarlardan çeviriler), İş Bankası Kültür Yayınları (Wittgenstein, Mavi Kitap Kahverengi Kitap; Kierkegaard, Felsefe Parçaları ya da Bir Parça Felsefe), Milliyet Yayınları (“Yeni Başlayanlar İçin” dizisinden Felsefe, Postmodernizm ve başka kitaplar) ve başka yayınevlerinden çok sayıda çevirisi yayınlandı. 'İçerde' dizisinin ekibi Belgrad Ormanı'nda mahsur kaldı
Rubik küpü caiz midir hocam?
Tek-tanrılı üç büyük dinin kitaplarının evreni yaratacak kadar kudretli ve her şeyi bilen bir tanrı tarafından yazılmış olamayacağının küçükten büyüğe, basitten karmaşığa birçok bilimsel kanıtı var. Bu kanıtların en sıradanı Tevrat, İncil ve Kuran’da bir kere bile dinozorlardan söz edilmeyişi olsa gerek; 3300 yıl önce, 2000 yıl önce ve 1400 yıl önce yaşamış insanların hiçbiri 65 milyon yıl önce soyları tükenen canlıları bilmiyordu. Din doğaüstü değil tümüyle sosyolojik bir olgu olduğu için bunda bir sorun yok. Ama sürekli gelişip ilerleyen bir dünyada dindarlar için ciddi sıkıntılar var tabii; ABD’nin radikal Hıristiyanları önce dinozorların varlığını reddetti, ardından insanlarla eşzamanlı yaratılıp onlarla birlikte yaşadığını söylediler. Şimdiyse aslında İncil’in dinozorlardan gizli gizli söz ettiğini iddia ediyorlar -2013’te Dinosaurs and the Bible adlı bir kitap yayımlandı; biyoloji eğitimi görmüş yazar Brian Thomas İncil’den dinozor çıkarabilmek için başta Genesis (yaratılış) ayetleri olmak üzere öyle zorlama yorumlar yapıyor ki, okurken ‘başkası adına utanmak’ denen şeyi çok derinden yaşadım… Ortodoks Yahudiler ve radikal Müslümanlar bu dinozor meselesini hiç dert etmiyor. Gerçi bazı köktendinci Yahudi cemaatlerinin “Şabat günü çalışmayacaksın” emrini ‘kitabına uygun’ şekilde yenebilmek için bilimsel düşünceyi araç olarak kullandıkları malum -Cumartesi günü çalışmak, alet kullanmak vs. Yasak, bu yüzden Şabat günü mesela telefonla arama yapmak için parmaklar yerine özel bir kalemin kullanıldığı bir düzenek, kat düğmelerine parmakla basmayı gerektirmeyen bir asansör ya da tekerlekleri çevirmeden kullanılabilecek bir tekerlekli sandalye gibi teknolojik olanakların peşinde koşuyorlar ama Tevrat’ın bilimdışılığı onları hiç ilgilendirmiyor. Müslümanlarınsa Şabat gibi dertleri de yok; kafirlerin ürettiği her türden bilimsel/teknolojik gelişmeyi takip edip kullanabiliyorlar ama konu bilimsel düşünce üretimine geldiğinde iş tamamen değişiyor. Bilim ile dinin -özel olarak İslam’ın- birbiriyle uyuşmadığına dair tartışmalarda Müslümanların atıfta bulunduğu meşhur hadisi bilirsiniz: “İlim Çin’de dahi olsa gidip alınız.” Bu hadisi öne sürerek “Peygamberi böyle buyuran, ilme bu kadar saygı gösteren bir din nasıl bilimdışı olabilir ki?!” diyorlar. Lakin bu söylemin aksadığı iki nokta var: İlki, hadis külliyatında bilime saygı ile ilgili hadislerin sayısının batıl inançları güçlendirerek derin bir dinsel itaat sağlamaya çalışan hadislerin yanında bir elin parmakları kadar bile olmayışı… İkincisi daha fena: 700 yıl önce yaşamış İbn-i Cevziyye’den günümüzde yaşayan Abdullah Faisal’a kadar birçok din adamı ve hadis araştırmacısı bu hadisin ‘uydurma’ olduğunu belirtiyor (bkz. 100 Fabricated Hadiths, Shaikh Abdullah Faisal, London, 2000) Yani İslam’ın bilimsellik ve rasyonel düşünceyle sağlam bağlarını göstermek için ‘Çin’deki ilim’ örneğine sarılan Müslümanların elinde artık o hadis bile yok! Ama asıl üzücü ve ürkütücü olan şu ki, Müslümanların çoğu bilimsel düşünceyle ilgili hadis yokluğundan hiç de şikayetçiymiş gibi görünmüyor. Bu yüzden, mesela 2017’nin Türkiyesinde, satranç oynamanın ve oynayanları izlemenin insanı nasıl günaha soktuğuna dair fetvalar verilebiliyor. Bu da bir şey mi, fetva sahibi Cübbeli Ahmet Bey’i yobazlıkla itham edenlere karşı bir Müslüman çıkıp youtube’da videonun altına şöyle bir yorum yazabiliyor mesela: “Ya kardeşim ister inan ister inanma gerçektende satranç oynamayı hatta Peygamberimiz bile söylüyor Haram ya satranç oynamak haram oynama bu kadar ölmüyorsun üstelik cehennemden kurtuluyorsun adam sana iyi bir şey söylüyor kötü değil ki” Dinin bu kadar uyuşturucu olduğu başka bir tarihsel dönem görülmemiştir herhalde! Ama bu sefer Marx’ın söylediği anlamda ‘sömürünün verdiği acıları dindirme aracı’ olarak değil, gerçekten de insanları uyuşturmak, bilinçlerini yok edip yönlendirmek için kullanılan bir uyuşturucuya dönüşmüş durumda… 15 yıllık AKP iktidarının Türkiye’ye sunduğu hizmetlerin en büyüğü bu işte: Dini bonzaiye dönüştürmek... Snowden: Hain kahraman
Snowden’in kim olduğu biliniyor olsa da hatırlatmakta yarar var. Edward Snowden, National Security Agency (NSA; Milli Güvenlik Kurumu) için çalışırken, kurumun bütün dünyayı ama özellikle de Amerikan vatandaşlarını bir mahkeme kararı olmadan dinlediğini ve izlediğini ifşa eden Amerikalı bilgisayarcı. Amerikan hükümetlerine (geçmiş ve gelecek) göre bir vatan haini, başkalarına göre bir kahraman. Snowden hakkında ‘Citizenfour’ adlı çok başarılı bir belgesel çekildi ve bizde de gösterime girdi. Laura Pointras’ın bu belgeseli 2014’te Oscar’ı kazandığında henüz Trump tehditi yoktu. Türkiye’de bu hafta, ABD’de geçen eylül ayında gösterime giren ‘Snowden’ filmi de Edward Snowden’i anlatıyor. ‘Snowden’ kanımca başarılı bir film. Hatta bir gazetecilik sürecini anlatması açısından geçen yıl Oscar’ı alan ‘Spotlight’ı çağrıştırdı bana. Ama ‘Snowden’in şimdiden ne ‘Citizenfour’un ne de ‘Spotlight’ın başarısına yaklaşamayacağını söylemek mümkün gibi gözüküyor. Gerçi daha Oscar adayları açıklanmadı ama ‘Snowden’a şans verilmiyor. Eleştirmenler filmi vasat buldu, film gişede de başarılı olmadı. Konu artık eskidiği için mi? Zaten bu konuda çok başarılı bir belgesel yapıldı diye mi? Yoksa artık Trump’ın ayak seslerinin korkutacak kadar yakına geldiğinden mi? Kasımdaki seçimlerden bir buçuk ay kadar önce vizyona giren ‘Snowden’ doğrusu Obama başkanlığındaki Demokrat Parti iktidarına sempatiyle bakmıyor. Bence, film bugüne kadar gördüğü ilginin daha fazlasını hak ediyor. ‘Baş katil’ ‘Snowden’ filmini yöneten Oliver Stone ile filmin kahramanı Snowden’in Obama dönemi hakkındaki görüşleri benzer. Snowden, Obama’nın insan hakları ihlalleri konusunda bırakın iyileştirici yönde önlemler almayı, tam tersi yönde hareket ettiğini söylerken, Stone, Obama’nın drone savaşlarıyla “baş katile” dönüştüğünü söylüyor. Stone’a göre Amerikan politikasında savaş karşıtı bir parti yok, Demokratlar da, Cumhuriyetçiler de savaş yanlısı. Trump’a karşı safları sıklaştırmaya çalışan liberal Hollywood ve basın için ‘Snowden’ın zamanlamasının iyi gelmediğini söylemek mümkün. Ama film, en baştan itibaren güçlüklerle karşılaşmış. Büyük stüdyolar filmi yapmayı reddetmiş. Sonuçta görece küçük yapım firmalarıyla film gerçekleştirilmiş. ‘Citizenfour’ da muhtemelen büyük firmalardan finansman sağlayamazdı. Neyse ki buna ihtiyacı yoktu. Sonuçta korkulan oldu ve Trump başa geldi. Çekilecek. Ama “Yes, we can” diyerek sistemi değiştireceğini vaad eden sonra da sistemin kurbanlarını yüzüstü bırakıp, failleri (bankaları) kurtaran Obama yönetiminin bunda büyük suçu var. Obama değiştirmiyorsa, birisi değiştirir umudu Trump’ı başa getirdi. Stone ve değişim Stone ile Snowden’in benzer görüşleri olduğunu söylemiştim. Başka açılardan da benziyorlar. Oliver Stone, tıpkı filmin kahramanı Snowden gibi bir yurtsever. O kadar ki Vietnam’da savaşmış, madalyalar almış. İmkânı olsaymış Snowden de Irak’a gidip, Amerikan ordusu için savaşmaya gönüllü olurmuş. Ama çelimsiz vücudu buna izin vermemiş. Oliver Stone daha sonra bir tür asi yönetmene dönüştü. Sisteme sert eleştiriler getiren filmler çektiği gibi, kahramanları öven filmler de yaptı. Snowden’in yaşadığı değişim de vatan için hayatını feda etmekten, devlet sırlarını ifşa etmeye kadar gidiyor. Ama Snowden açısından aslında çelişen bir şey yok. Snowden, ABD vatandaşı olmanın temel niteliklerinin, yani birey hak ve özgürlüklerinin tecavüze uğradığını düşündüğü için kendini feda ediyor. Devlet sırlarını açık ederek, hapsi göze alıyor. Hapse girmese de şu anda Moskova’da sürgünde yaşamak zorunda Snowden. Yurtseverliğinin karşılığında ağır bir bedel ödüyor. Filmin üç izleği var: Snowden’ın kız arkadaşı ile bir internet sitesinde başlayan ve birlikte yaşamaya kadar giden ilişkisi; Snowden’ın CIA ve NSA’de yavaş yavaş yaptıkları işin kapsamını keşfediş süreci (Snowden, sadece herkesin izlendiğini değil, kendi yazdığı bir programın drone’larla yapılan savaşı olanaklı kıldığını da anlıyor) ve Snowden’in Hong Kong’da yönetmen Pointras ve gazeteci Greenwald’a bilgileri aktarışı. Kazanılmış sükûnet Stone’un diğer filmlerinin aksine sakin bir tarzı var Snowden’ın. Sanki Almodovar’ın Julieta’da yaptığı gibi Stone da son filminde çılgınlıklarından arınmış ve sadece hikayeye hizmet etmek için kamera arkasına geçmiş. Kimileri alıştıkları yönetmeni arıyorlar, ben bu yeni kazanılmış sükûneti daha çok seviyorum. Sonuçta, ‘Snowden’ izleyin derim. Bence, film bugüne kadar gördüğü ilginin daha fazlasını hak ediyor. Mo Yan’ın kaleminden seçme öyküler: “Saydam Turp”
Mo Yan’ın seçme öykülerinden oluşan “Saydam Turp”, Erdem Kurtuldu çevirisiyle Can Yayınları tarafından yayımlandı. Tanıtım bülteninden “Kara Çocuk, duvarcı ustasının başında tuttuğu ritmi bozmamak için çok dikkatli yürüyordu. Duvarcı ustasının parmak boğumları çok kalındı ve tokmak kadar sertti, çocuğun tıraşlı başı acıyordu acımasına ama gıkını bile çıkarmadı, ağzının kenarı azıcık yukarıya doğru kaydı sadece. Duvarcı ustasının çok marifetli bir ağzı vardı, o ıslak ve kırmızı dudaklarını önce büzüştürüyor, hemen ardından da biraz aralayıp tarlakuşunu taklit eden, keskin ve melodik bir ıslık koyuveriyordu ta bulutlara kadar yükselen.” Kimi eleştirmenlerin, dilini Gorki ve Soljentitsin’in şiirsel ve çarpıcı anlatımına benzettiği Mo Yan, Çin taşrasını anlatan yapıtlarında fanteziyle lirizmi kaynaştırırken bürokrasiyi taşlama ortamında irdeliyor, kara mizaha, hatta yer yer doğaüstü unsurlara yer veriyor. Buğday ve darı başaklarının arasından bir halkın acıları ve sevinçleri yükseliyor. Mo Yan, taşra yaşamını aktarmanın yanı sıra modern Çin’in kısa zamanda köşeyi dönen görgüsüz yeni zenginleriyle de okurlarını tanıştırıyor. Mo Yan, Saydam Turp’un kahramanlarından Kara Çocuk’u ve kendi yapıtlarını şöyle tanımlıyor: “İnsanüstü bir yetenekle acıya katlanabilen ve insanüstü bir duyarlılığa sahip olan o kara tenli çocuk, bütün yazdıklarımın ruhunu simgeliyor.” 1994 Nobel Edebiyat Ödülü sahibi Japon yazar Kenzaburo Oe’nin, “Ben Nobel Ödülü’nü vermek için birini seçecek olsam Mo Yan’ı seçerdim,” sözleriyle değerlendirdiği Mo Yan, 2012’de bu değerlendirmeyi gerçeğe dönüştürerek Nobel Edebiyat Ödülü kazanan ilk Çinli yazar oldu. Saydam Turp’u Erdem Kurtuldu Çince aslından çevirerek Türkçeye kazandırdı. MO YAN MO YAN, 1955’te Çin’de doğdu. Kültür Devrimi sırasında on bir yaşındayken okulu bırakıp çiftçi olarak çalışmaya başladı. Ardından bir pamuk fabrikasında çalıştı ve yazmaya başladı. İlk çalışmaları daha çok Mao dönemine özgü toplumcu gerçekçi tarzdaydı. 1976’da Kültür Devrimi hareketi sona erince Mo Yan, Halk Kurtuluş Ordusu’na katıldı ve bir yandan orduda görev yaparken öte yandan yazmayı sürdürdü. Asıl adı Guan Móyè olan yazar, 1984’ten itibaren Çince “sakın konuşma” anlamına gelen Mo Yan adını kullanmaya başladı. Time dergisinin “Çin’in en ünlü, en sık yasaklanan ve en çok korsan baskısı yapılan yazarlarından biri” olarak tanımladığı Mo Yan’ın başlıca romanları arasında, Kızıl Darı Tarlaları, İri Memeler ve Geniş Kalçalar “Sandalağacı Azabı”, Yaşam ve Ölüm Yorgunu, Değişim, “Kırk Bir Havan Topu”, “Sarımsak Baladı”, “İçki Cumhuriyeti” bulunuyor. Öte yandan “Usta Gittikçe Daha Komik Oluyor” adlı öykü derlemesi ve “Patlama” adlı öykü kitabı vardır. Mo Yan, 2012 Nobel Edebiyat Ödülü’nü alırken Çin’de doğan ve Çin’de yaşamayı sürdüren ilk Çinli Nobel ödüllü yazar oldu. (Edebiyathaber.net) Pablo Neruda’nın yeni bulunmuş şiirleri yayımlandı
Usta şair Pablo Neruda’nın yeni bulunmuş şiirlerinden oluşan Ayaklarına Dokunurum Gölgede, Adnan Özer çevirisiyle Can Yayınları tarafından yayımlandı. Tanıtım bülteninden “Ayaklarına dokunurum gölgede, ellerine ışıkta, yol gösterir bana kartal gözlerin uçarken de Matilde, ağzından öğrendim öpüşlerle, öğrendi dudaklarım hemhal olmayı ateşle. Ah o kesin yulaf mirası bacaklar, kırların kalbine uzanan savaş, dayadım da kulaklarımı sinene kanım işledi o saat dağlı sesine.” Ayaklarına Dokunurum Gölgede, Şilili usta şair Pablo Neruda’nın, ölümünden sonra evinde bulunan 21 şiirinden oluşuyor. Kitapta ayrıca şiirlerin Neruda’nın elyazısıyla yazılmış, orijinal halleri de bulunuyor. Şairin karısı Matilde’den esinlenerek yazdığı şiirler bir önsöz ve kapsamlı notlarla birlikte Neruda okurlarına sunuluyor. Matilde’nin ölümünden sonra, şairin tüm arşivinin sorumluluğunu üstlenen Pablo Neruda Vakfı, uçak menülerine, kartpostallara, bloknotlara yazılan şiirleri kırmızı bir kutu içinde bulmuş, ciddi bir edisyondan geçirdikten sonra yayımlamıştır. Şair Adnan Özer’in İspanyolca aslından yaptığı çevirilerle bu şiirler, Türkçede ilk kez yayımlanıyor. PABLO NERUDA PABLO NERUDA, 12 Temmuz 1904’te Şili, Parral’da doğdu. Asıl adı Neftalí Ricardo Reyes Basoalto’dur. Çek yazar Jan Neruda’yı okuduktan sonra Pablo Neruda yazarlık adını kullanmaya başladı. 1921’de ilk şiir kitabı La canción de la fiesta’yı (Festival Şarkısı) yayımlandı. Seylan, Burma, Singapur, Arjantin, İspanya ve Meksika’da konsolosluk görevinde bulundu. 1945’te senatör seçildi ve Komünist Partisi’ne katıldı. Parti 1949’da yasadışı ilan edilince çeşitli ülkelerde siyasal sürgün olarak yaşadı. 1953’te Şili’ye döndü. 1971’de Paris Büyük­el­çiliği’ne atandı. Aynı yıl Nobel Edebiyat Ödülü’nü kazandı. Hastalanınca yurduna döndü ve Salvador Allende hükümetinin darbeyle devrilmesinden kısa bir süre sonra Santiago’da öldü (23 Eylül 1973). Aldığı önemli ödüller arasında Aztek Kartalı (Mek­sika, 1946) ve Uluslararası Barış Ödülü (Nâzım Hikmet’le birlikte, 1950) yer alır.  Hitler’in “Kavgam” kitabı Almanya'da rekor kırdı
Adolf Hitler‘in ‘Mein Kampf’ (Kavgam) adlı kitabı, 2016 yılında Almanya’da 85 binlik yüksek satış rakamına ulaştı. Hitler’in Nazizmi doğuran ideolojisini ve Yahudi soykırımına yol açan Yahudi nefretini anlatan ‘Kavgam’ kitabı Almanya’da 2016 yılı boyunca yüksek tiraj elde etti. Kitabın İkinci Dünya Savaşı’ndan bu yana yapılan ilk baskısı, 70 yıllık telif hakkı süresinin dolmasından sonra 2015 sonunda yapılmıştı. Yayıncılar, içinde 35 bin açıklayıcı not bulunan yeni baskıdan 85 bin nüsha satılmasını beklenmedik bir gelişme olarak değerlendirdi. Kitabı yayınlayan Alman Çağdaş Tarih Enstitüsü adlı yayınevinin yöneticisi Andreas Wirsching, “Bu satış rakamları hepimizi şaşırttı. Bunu hiç kimse beklemiyordu” dedi. Hitler’in 1924-1926 yılları arasında yazdığı kitap, İkinci Dünya Savaşı’nı kazanan müttefiklerce yasaklanmıştı. Hitler, büyük bölümü otobiyografi özelliğinde olan kitabı 1923’te başarısız kalan Münih darbe girişiminden sonra hapiste yazmıştı. Hitler’in 1933 yılında Almanya’da başbakan olmasının ardından kitap 12 milyon satmış ve 18 dile çevrilmişti. Kitap ayrıca sürpriz bir şekilde geçen yıl İtalyan okullarında okuma listelerine alındı ve öğrenciler ‘Kavgam’ı, en sevdikleri 10 kitap arasında saydı. Kaynak: Edebiyathaber.net Sıla: İzmir, affet. Gelemeyeceğim ben
Savaş ve Barış yoluyla yordamıyla Yordam Edebiyat'ta
Rusça yazılmış, kısa bir süre sonra dünya edebiyatına mal olmuş anıtsal yapıt Savaş ve Barış, Yordam Edebiyat'tan yayımlandı. Mete Ergin çevirisiyle 4 cilt olarak basılan yapıt, 5 Ocak Perşembe günü kitabevi raflarındaki yerini alacak. Yaşadığı dönemde Tolstoy'un yakın arkadaşı olan İngiliz çevirmen çift Louise ve Aylmer Maude'un bizzat Tolstoy'dan edindikleri karakter detayları ve eserdeki kimi olayların, Tolstoy'un yaşamında tekabül ettiği gerçeklikle ilgili ayrıntılarla zenginleşen notlar, bu edisyonu benzersiz kılmaya yetiyor. Mete Ergin'in başarılı çevirisi, eseri araya çevirmen girmemiş duygusuyla okuturken, edebî değerinin korunmasına gösterdiği özenle de öne çıkıyor. Ayrıca, Hasan Âli Ediz'in başlı başına bir eser olarak kabul edilmesi gereken Tolstoy incelemesi ile Tolstoy'un bu büyük eserini anlattığı kendi yazısı da bu özel edisyonun değerli birer parçası olarak okurlarla buluşuyor. 1805 ve 1812 savaşlarının gölgesindeki; bir yanıyla tarihsel bir anlatı, bir yanıyla dönem romanı, bir yanıyla Rus toplumunun başarılı bir aynası, bir yanıyla insanın temel varoluş sorunlarına felsefi bir bakış, bir yanıyla da ölüme ve yaşama dair, aşka dair incelikli bir anlatı niteliğini taşıyan bu yapıt, tarihi kimler yazar sorusuna verdiği cevapla, edebiyatın, coğrafyanın ve zamanın sınırlarını aşıyor. Evrensel edebiyatın ölümsüz örneği Savaş ve Barış'ı, hak ettiği özen ve titizlikle yayıma hazırlayan Yordam Edebiyat, bu değerli katkı ile, edebiyatta niteliği ön plana çıkaran anlayışını bir kez daha vurguluyor. Bu seçkin yapıtın, klasik eserleri okumanın hazzına varmış okurlar kadar, bir başlangıç noktası arayanlar için de iyi bir seçenek oluşturacağı inancındaki Yordam Edebiyat, okurlarına, doğru kitabı, özenli ve lezzetli bir çeviriden okuma zevki vadediyor. Daha önce Hasan Âli Ediz'in yetkin çevirisiyle Suç ve Ceza'yı yayımlayan Yordam Edebiyat, Dostoyevski ile başlattığı bu süreci Tolstoy ile sürdürürken, Çehov, Puşkin, Şolohov, Turgenyev gibi devlerin eserlerini de yayın programına aldığının müjdesini veriyor.Savaş ve Barış hakkında ne dediler? "Ne büyük bir yapıt, değil mi? Nasıl dev bir insan! İşte size bir sanatçı... Daha da şaşırtıcı olan nedir, biliyor musunuz? Onun köylü sesi, köylü gibi düşünüşü! Etine, kemiğine kadar bir köylü o! Bu soylu adam ortaya çıkana kadar edebiyatımızda gerçek bir mujik yoktu... Avrupa'da kim onunla aynı düzeye konulabilir? Hiç kimse!" Lenin "Güçlü kanım odur ki; bir roman yazarının, sanatının sadece şiirsel yönüne dair değil, ele aldığı konuların gerçekliği kadar, bağlamının tarihsel ve çağdaş yönüne dair de derin bir bilgiye sahip olması gerekir. Görebildiğim kadarıyla, burada [Rusya'da] sadece tek bir yazar bu konuda ustalaşmıştır, o da Kont Lev Tolstoy'dan başkası değildir." Dostoyevski "Eğer dünya kendisini yazabilseydi, Tolstoy gibi yazardı." İzak Babel Aktüel Arkeoloji'nin 55. sayısı yayımlandı
Sevilen arkeoloji dergisi Aktüel Arkeoloji'nin 55. sayısı "Efendiler ve Köleler" dosyasıyla çıktı. Tanıtım bülteninden: Çok değil, yarım asır öncesine uzansak, insanlığın çok uzağında kalmaz kölelik. Neredeyse Neolitik Çağın hemen sonrasında ilk izlerini yavaş yavaş görmeye başladığımız kölelik, yarattığı karşılıksız emek gücü ile 20. yüzyılın ortasına kadar varlığını sürdürmüştür. Mısır piramitlerinden Assurluların anıtsal yapılarına, Roma’nın bugün dünyaya bıraktığı devasa mirasa, antik dönem uygarlıklarının felsefesinden edebiyatına, mitolojisinden sanatına kadar insan elinin değdiği her harikanın yaratılışı kölelerin varlığı ve gücü ile gerçekleşmiştir. Kölelik ekonomisinin yarattığı karşılıksız değer, uygarlık tarihine birçok kanıt bırakmışsa da, köleler tarih karşısında yok olup gitmişlerdir. AKTÜEL ARKEOLOJİ DERGİSİ “EFENDİLER VE KÖLELER” konusunu ele aldığı 55. sayısında insanlık tarihinin en büyük görünmez kahramanı diyebileceğimiz kölelerin tarihini anlatıyor. İlk çağlarda özellikle merkezi yönetimlerin ya da krallıkların güçlendiği tarım toplumlarında daha fazla iş gücü elde etmek için savaşlar yapılıyordu. Savaşlarda alınan esirler, yaşamlarının geri kalanını evde, tarlada, tüm diğer işlerde zorunlu olarak çalıştırılarak geçiriyor, bu süreçte dünyaya gelen çocukları bile köle olarak yaşamlarına devam etmek zorunda kalıyordu. Yazının ortaya çıkışı ile birlikte köleliğin varlığına dair edindiğimiz bu ilk bilgiler, insan yaşamının sonraki çağlarında bir çorap söküğü gibi devam ediyor. Sumerler, Assurlular neredeyse kölelik üzerine bir ekonomi inşa ediyorlar. Anadolu’da Hititlerin devam ettirdiği köleliği yazılı kayıtlar dışında görmek neredeyse imkansız. Antik Yunan ve Roma uygarlığının en önemli payandası diyebileceğimiz kölelik, o kadar yaygın, normal ve yasal ki, heykeltıraşlıktan edebiyata tüm sanatsal üretimlerde yer verilen köle tasvirleri ve anlatımları büyük bir arkeolojik kaynak olarak antik çağ yaşamını anlamamızı sağlıyor. Antik çağlarda kölelik o kadar sistematik bir algı yaratmıştı ki, kölelik yasaları hiç değiştirilmeden 20. yüzyılın ortasına kadar uygulanarak devam etti. 21. yüzyılda, Orta Doğu’da gelişen durumlar, savaşlar ve DEAŞ vahşetinin uygulamaları ile kölelik yeniden gündeme geldi. Aktüel Arkeoloji Dergisi’nin bir üçleme olarak şekillenen savaş (şiddet), göç ve kölelik sayıları, antik çağ ile günümüz arasında değişmeyen uygarlık bilincinin, arkeolojik kanıtlar üzerinden anlaşılmasına olanak sunmak amacıyla hazırlandı.  www.aktuelarkeoloji.com.tr FACEBOOK: AktuelArkeoloji TWITTER: @AktuelArkeoloji INSTAGRAM: aktuelarkeoloji  Cemal Süreya şiirleriyle 'memleketi' Kadıköy'de anılacak
Cemal Süreya, ölümünün 27. yılında “memleketi” Kadıköy’de üç farklı etkinlikle anılıyor. İlk anma 7 Ocak Cumartesi Barış Manço Kültür Merkezi’nde düzenlenecek olan 1. Uluslararası Cemal Süreya Şiir Buluşması. Usta şair Cemal Süreya’yı yabancı ülke şairlerine tanıtmak, yabancı ülke şairlerini ülkemize davet ederek Türkiye’yi ve edebiyatımızı yakından tanıtmak amacıyla düzenlenen etkinlikte şiirlerle dolu bir gün geçirilecek. Tüm şiir severlerin davetli olduğu etkinliğin başlama saati 14.00. Cemal Süreya Uluslararası Şiir Buluşması’nın bir ayağı da 9 Ocak Pazartesi günü saat 15.30'da Koşuyolu Mahalle Evi'nde yapılacak. Romanya, Sırbistan, Arnavutluk, Mısır, Yunanistan ve Türkiye'den çok sayıda şairin sesini duyacağımız etkinliğe tüm şiir severler davetli. Ustanın ölüm yıldönümü olan 9 Ocak’ta ise Cemal Süreya Kültür Sanat Derneği geleneksel anma etkinliğini düzenleyecek. Caddebostan Kültür Merkezi Büyük Salon’da saat 19.30’da konuşmalar ve şiir okumalarıyla başlayacak olan etkinlikte Muammer Ketencoğlu ve arkadaşları bir müzik dinletisi verecek, şairin sevdiği ezgiler dostları ve şiir severlerle paylaşılacak. Çağdaş Sanatlar Merkezi yeni döneme 'ağıt' ile başladı
Altın Küre Ödüllerini kimler kazanır?
74. Altın Küre ödülleri bu Pazar gecesi sahiplerini bulacak. Sinema dallarında hangi adayların ödüle bir adım daha yakın durduğunu inceledik.  EN İYİ FİLM - DRAMA Kazanacak: Ay Işığı (Moonlight) Kazanabilir: Yaşamın Kıyısında (Manchester by the Sea) Kazanmayı hak eden: Ay Işığı (Moonlight)  EN İYİ ERKEK OYUNCU - DRAMA Kazanacak: Casey Affleck (Manchester by the Sea) Kazanabilir: Denzel Washington (Fences) Kazanmayı hak eden: Casey Affleck (Manchester by the Sea)  EN İYİ KADIN OYUNCU DRAMA Kazanacak: Natalie Portman (Jackie) Kazanabilir: Isabelle Huppert (Elle) Kazanmayı hak eden: Natalie Portman (Jackie)  EN İYİ FİLM - KOMEDİ/MÜZİKAL Kazanacak: Aşıklar Şehri (La La Land) Kazanabilir: Florence (Florence Foster Jenkins) Kazanmayı hak eden: Aşıklar Şehri (La La Land)  EN İYİ ERKEK OYUNCU-KOMEDİ/MÜZİKAL Kazanacak: Ryan Gosling (Aşıklar Şehri) Kazanabilir: Ryan Reynolds (Deadpool) Kazanmayı hak eden: Collin Farrell (The Lobster)  EN İYİ KADIN OYUNCU-KOMEDİ/MÜZİKAL Kazanacak: Emma Stone (Aşıklar Şehri) Kazanabilir: Annette Bening (20th Century Women) Kazanmayı hak eden: Emma Stone (Aşıklar Şehri)  EN İYİ YÖNETMEN Kazanacak: Damien Chazelle (Aşıklar Şehri) Kazanabilir: Barry Jenkins (Ay Işığı) Kazanmayı hak eden: Damien Chazelle (Aşıklar Şehri)  EN İYİ SENARYO Kazanacak: Kenneth Lonergan (Yaşamın Kıyısında) Kazanabilir: Barry Jenkins (Ay Işığı) Kazanmayı hak eden: Kenneth Lonergan (Yaşamın Kıyısında)  EN İYİ YARDIMCI ERKEK OYUNCU Kazanacak: Mahershala Ali (Ay Işığı) Kazanabilir: Jeff Bridges (Hell or High Water) Kazanmayı hak eden: Mahershala Ali (Ay Işığı)  EN İYİ YARDIMCI KADIN OYUNCU Kazanacak: Viola Davis (Fences) Kazanabilir: Michelle Williams (Yaşamın Kıyısında) Kazanmayı hak eden: Viola Davis (Fences)  EN İYİ ANİMASYON Kazanacak: Zootropolis: Hayvanlar Şehri (Zootopia) Kazanabilir: Kubo ve Sihirli Telleri (Kubo and the Two Strings) Kazanmayı hak eden: Kubo ve Sihirli Telleri (Kubo and the Two Strings)  YABANCI DİLDE EN İYİ FİLM Kazanacak: Toni Erdmann Kazanabilir: Elle Kazanmayı hak eden: Neruda  EN İYİ ÖZGÜN MÜZİK Kazanacak: Justin Hurwitz (Aşıklar Şehri) Kazanabilir: Jóhann Jóhannsson (Geliş) Kazanmayı hak eden: Justin Hurwitz (Aşıklar Şehri)  EN İYİ ÖZGÜN ŞARKI Kazanacak: City of Stars (Aşıklar Şehri) Kazanabilir: How Far I'll Go (Moana) Kazanmayı hak eden: City of Stars (Aşıklar Şehri) Bir çatlak olmalı ya da su olup çatlatmalı!
“İnsanı delirten kesinliktir, şüphe değil.” Nietzsche’nin sözü kafamın içinde dönüp durdu yeni yıla girerken. (“Neden Bu Kadar Akıllıyım?”, çev. S. Cemgil, Zeplin). Ve son şüphelerimiz de çok geçmeden yerlerini kesinliğe bırakırken artık kaçacak deliğimizin olmadığını fark ettik. İşte en kötüsü bu hiçbir şeyden şüphelenmemek; her şey gün gibi ortada çünkü. Delirmemek işten değil. Tüm kaçış yollarının kapatıldığı, katliamların gerçekleştiği bir hapishaneye girer gibi girdik yeni yıla. Ne güzel şüphelerimiz vardı oysa her şeye, yaşama dair. Şimdi üzerimize kapanan duvarlardan şüphe etmiyoruz, kapatıldığımız, kıstırıldığımız kesin. Aşırı belirlenmiş, satranç tahtası gibi bir düzlemde, hareketlerimiz önceden tahmin edilip bizimle oyun oynuyorlarsa? Şüpheye gerek yok, kesin. Unutmayın, satranç tahtasının dışı yoktur, sadece ölüm. Ölümden başka çıkış yolu bırakmadılar. Umut nereden beslenir? Ne güzel günlerdi, her şeyden şüphelenirdik, mevcut nesneler düzeninden, kalıcı gibi görünen şeylerden, varlığın kendisinden bile; en çok da gelecekten. İşi paranoyaya vardırmazsanız, şüphe bize olumsal bir dünya sunacaktır; düşündüğümüz, şüphelendiğimiz her şey hem olabilir hem de olmayabilir. Olmuş olan ile olabilecek olan arasındaki bu çatlağa yerleştirmiştik kendimizi. Umut da buradan beslenir ve çoğaltır kendisini. Olumsallığın değil, kesinliğin zeminine yerleştiğimizde artık bu çatlak kapanmıştır. Bu çatlak aynı zamanda kaçabileceğimiz çatlaktı, aynı zamanda ışığın içeri sızacağı. Kapatılmışlığın kesinliği delirtecek bizi. Ama bir çatlak olmalı; Leonard Cohen söylüyor: “Bir çatlak vardır her şeyde/ Işığın içeriye girdiği”. O halde çatlağın olmadığı, ışık sızdırmayan kapalı bir sistemin aşırı belirlenmiş düzleminde su olmaktan başka çaremiz kalmamıştır. Su yolunu bulur derler, yani çatlağı ya da su çatlatabilir duvarı. Babil’de her yıl düzenlenen kaos/kozmos bayramında kaosu temsil eden Tiamat, kozmosu temsil eden tanrı Marduk tarafından alt edilirdi. Suydu en çok korkutan tanrı kralı ve Tiamat bir su ejderhası olarak temsil edilirdi. Su: Doğanın dizginlenemeyen, kabına sığmayan, kayaları parçalayan kudreti. Ve her yıl bahar aylarında taşan Dicle ve Fırat’ın suları Babil’in surlarını yıkardı. Doğanın içinde ve doğaya rağmen duvarlarla çevrili sabit bir düzen kuracağını düşünen tanrı kral, halkını her yıl kutlanan kaos/kozmos bayramıyla oyalardı. Ama olmadı, doğa hâlâ duruyor yerli yerinde, şimdi Babil’in ve tanrı kralın yerinde yeller esiyor. Ama tanrı kral olmak isteyenler hâlâ anlatıyorlar bu masalı ve kaos/kozmos oyununu sahneleyerek doğanın içinde ve doğaya rağmen sabit bir düzen kurabileceklerini sanıyorlar. İçimize doğa kaçmış bir kere Ne doğa ne de insan doğası katlanır kapatılmaya. Yeryüzünün akışlarıyla bağlantısı kesilen sistemler çökmeye yazgılıdır. Termodinamiğin ikinci yasası, kapalı sistemlerde entropinin, yani düzensizliğin artacağını söylüyor. Bu yasayı anlamanız için illa da fizikçi olmanız gerekmiyor. Nehirlerle ya da yeraltı sularıyla beslenmeyen göller bir süre sonra bataklığa dönüşüp kuruyacaklardır. Yeryüzünün akışlarıyla bağlantısı kesilmiş bireyler, çok geçmeden ruhen ve bedenen çökecek. Rüzgârlara açık olmayan düşünceler de kokuşmaya yazgılı. O halde bizi doğanın akışlarına rağmen kapatmaya çalışanların çökeceğini söylemek salt bir iyimserlik olmasa gerek. Doğayı surların ötesine ötelemeleri ve içeri sızmaması için önlemler almaları; ne de büyük bir gaflet! Doğa bizim içimizde, içimize doğa kaçmış bir kere. Ve doğa şişede durduğu gibi durmuyor, birey de kapatıldığı odada. Şişenin içindeki cin, ispirto ya da spirit ya da ruh; ne derseniz deyin. Yaşamın ruhuyla, kuvvetleriyle kendinden geçen bireyler olacaktır her zaman. Tutkulardan arınmış değil, tutkularıyla yaşama bağlı bireyler; yaşamayı tutku haline getirenler. Ölüm severlere karşı yaşam severlerin, su gibi aziz olanların örgütlenişi. Bizden saklanan yaşam Bizden saklanan yaşamdır. “Bugüne dek yasakladıkları tek şey gerçekliğin kendisidir” diyor Nietzsche. Ve yeryüzünü duyumsayanlardan nefret ediyorlar. Bir çatlak olmalı, bizi yaşamla buluşturacak ya da su olup çatlatmalı duvarı. Yapabiliriz, çünkü bedenlerimizin üçte ikisi su. Kayyum, tiyatro oyuncularının sözleşmelerini yenilemedi
Diyarbakır Büyükşehir Belediyesi bünyesinde 1990 yılından beri faaliyet yürüten Şehir Tiyatrosu'nda görev alan 31 tiyatro oyuncusu, sözleşmeleri yenilenmeyerek işten çıkarıldı. Büyükşehir Belediyesi'ne kayyum atanmasından sonra yönetmeliğin 14 Aralık'ta değiştirildiği ve sözleşme yetkisinin Belediye Başkanına verildiği ve bu yetki kapsamında sözleşmelerin yenilenmediği belirtildi. Büyükşehir Belediyesi bünyesinde 1990 yılından beri faaliyet yürüten Şehir Tiyatrosu'nda görevli 31 sanatçı, 31 Aralık'ta sona eren sözleşmeleri yenilenmeyerek işten çakırıldı. Büyükşehir Belediyesi kayyum olarak atanan Belediye Başkanı Cumali Atilla'nın, Şehir Tiyatrosu yönetmeliğini 14 Aralık'ta değiştirdiği, değişiklikle eğitim durumları uygun olmayanların sözleşmelerinin yenilenmeyeceği ve bir yıllık sözleşme imzalanan personelin sözleşmesinin yenilip yenilenmeyeceği Belediye Başkanının yetkisine bağlandığı, bu değişiklikler kapsamında sözleşmelerin Başkanlığın yetkisine dayanılarak yenilenmediği öğrenildi. Bugüne kadar sadece Diyarbakır'da değil, yurt içinde ve yurt dışında birçok kentte turnelere çıkarak oyunlar sahneleyen Şehir Tiyatrosunun devam edip etmeyeceğinin Belediye yönetiminin tavrına bağlı olduğu, yönetiminin yeni oyuncu alımı için ilan vermemesi durumunda ise tiyatronun kapanacağı belirtildi. (DHA) Kayyum Diyarbakır Şehir Tiyatrosu oyuncularının işine son verdi
Adana Valiliği İdil Biret konserini iptal etti
TEOS Yazarevi ve Araştırma Merkezi 7 Ocak'tan itibaren çalışmalarına başlıyor
Teos Yazarevi Uygulama ve Araştırma Merkezi “Bir Başka Türlüsü Mümkün!” fikri ve duygusuyla Ocak 2017 tarihinden itibaren çalışmalarına başlıyor. 7 Ocak’ta açılışı gerçekleştirilen Teos Yazarevi, Seferihisar Belediyesi işbirliği, Başkan Tunç Soyer’in desteği ile Simge Kültür Sanat Derneği tarafından faaliyet gösterecek. Teos Yazarevinin ve Merkez’in ilk konukları bu bağlamda “Dinleme Sanatı” atölyesiyle Amerika’dan üç müzisyen olacak. Gitarda Timuçin Şahin, Kontrabasta Joris Teepe, Davulda Owen Hart Jr. bizlere sesten müziğe dinlemenin kültür ve bellekle yoğrulmuş aktif bir eylem olduğunu hem teorik olarak hem doğaçlamalarıyla anlatacaklar. Basın Bülteninden Atölye neyi, neden ve nasıl dinlediğimizi yeni sesler ve müzikal yaklaşımlara gösterdiğimiz reaksiyonlarla, aşina olup kendimizi güvende hissettiğimiz müziklerle olan ilişkilerimizi karşılaştırarak deneyimlemeyi amaçlamaktadır. Hem cittaslow felsefesine hem yerel yönetimlerin yerinde, doğrudan ve demokratik uygulama alanlarına yönelik pratiklerini de göz önüne alan ve bunları destekleyen bir oluşum olarak kendini var etmeyi hedefleyen Teos Yazarevi - Araştırma ve Uygulama Merkezi, kendini tanımlayan ve tanımlarla sınırlayan olmaktan çok, bağlama ait değerler ve ilkeler çerçevesinde genişleyen, dönüşen bir eylem alanının temsilcileri olmayı hedefliyor. "Kişisel olanın politik olduğu bilgisine inanan; ancak 'dünya fikrini' belirleyenin sanat olduğu görüşünden hareket eden bir oluşumdur" diyen Merkez, hayatı anlamlandıran sanattır, görüşüyle sanatın, kültürün ve felsefenin içinden bir başka bakışla tüm disiplinlerle buluşmayı amaçlamakta. İon kültürü üzerinde yer alan Seferihisar coğrafyasında, Yazarevi bir bellek mekânı olma işlevi de üstlenecektir. Dünyanın sayılı cittaslow merkezlerinden biri olan Seferihisar'da Yazarevi ve Merkez, felsefi yaklaşımlarını ekolojik, feminist, antikapitalist, evrenselci bir dünya fikri ile kurmayı hedeflemektedir. Yerelde, merkezlerde, uluslararası cittaslow felsefisini odağına alarak başka bir dünyanın mümkünlüğünü deneyecektir. Cittaslow nedir? 1999 yılında İtalya’nın Greve in Chianti kentinde kurulan Cittaslow, nüfusu 50.000′nin altındaki kentlerin üye olabildiği uluslararası bir belediyeler birliğidir. İtalyanca Citta (Şehir) ve İngilizce (yavaş, sakin) kelimelerinden oluşan Cittaslow kelimesi, Sakin Şehir anlamında kullanılmaktadır. Cittaslow, bir kentin yaşam kalitesinin iyileştirilmesinin ve kalkınmasının kentin kendi özgün yapısının, mimarisinin, gelenek ve göreneklerinin, yerel yemeklerinin ve tarihsel kimliğinin korunmasıyla mümkün olacağını öngörmektedir. Cittaslow felsefesi kentlerin hangi alanlarda güçlü ve zayıf olduklarını analiz etmelerini ve sahip oldukları imkânlar çerçevesinde bir strateji geliştirmelerini teşvik etmektedir. Bir şehrin Cittaslow olması, o şehrin dokusunun, renginin, müziğinin ve hikâyesinin uyum içinde, şehir sakinlerinin ve ziyaret edenlerin zevk alabilecekleri bir hızda yaşanması anlamına gelmektedir. Yerel zanaatı, tatları ve sanatları sadece eskilerin hatırlayabildiği kavramlar olmaktan çıkarmak için bunları yeni nesillerle ve kenti ziyaret eden misafirlerle paylaşmaktır. Hayatın tek amacının bir yerlere yetişmek olmadığını, doğaya zarar vermeden de kentlerin gelişebileceğini ve içinde bulunan andan zevk alınması gerektiğini insanlara hatırlatmaktır. Üyelik: Cittaslow birliğine üye olan kentlerin ve üye adaylarının Sakin Şehir Felsefesine bağlı kalmaları ve bu çerçevede hareket etmeleri için 59 adet üyelik kriteri belirlenmiştir. Bu birliğe üye olmak için birliğin belirlediği kriterleri gerçekleştirmek, projeler geliştirmek ve uygulamak gerekmektedir. Bu kriterler çevre, altyapı, teknoloji, misafirperverlik, farkındalık ve Slow Food projelerine destek alt başlıklarında toplanmaktadır. Cittaslow kriterlerinin çoğu, her kentin birbirinden farklı şartlara sahip olması nedeniyle genel kavramlardan oluşmaktadır. Her kent kendi özellikleri ve stratejisi kapsamında Cittaslow kriterleri üzerinden projeler geliştirmiştir. Ayrıca üyelik için, Uluslararası Cittaslow Başkanlığına hitaben kentin Cittaslow birliğine üyeliğini açıklayan bir başvuru mektubu hazırlanması gerekmektedir. Yazılacak başvuru mektubunda; kentin tanıtımı Cittaslow ağına başvurma sebep ve gerekçeleri, Cittaslow kriterlerinden hangilerine halihazırda sahip olduğu ve kriterleri gerçekleştirmek için yürüttüğü projeler aday kentin birlikle iletişimde bulunacak kurumsal ve/veya teknik kontak kişisinin belirlenmesi gerekmektedir. Kentin Cittaslow kriterleri hakkında geliştirdiği projelerden oluşan başvuru dosyasının değerleme sonucu %50’den fazla puan alması gerekmektedir Türkiye’ den Üyeliği Bulunan Belediyeler: Akyaka, Gökçeada, Perşembe, Seferihisar, Vize, Yalvaç, Yenipazar, Halfeti, Taraklı  İstanbul’da yeni yılın ilk uluslararası festivali Ataşehir’de düzenleniyor
Ataşehir Belediyesi tarafından ilk kez düzenlenen Uluslararası Klasik Müzik Festivali, 6 Ocak Cuma günü Bilkent Senfoni Orkestrası Yaylı Çalgılar Topluluğu Açılış Konseri İle başlıyor. Konser, Ataşehir Belediyesi Mustafa Saffet Kültür Merkezi’nde saat 20.30’da başlayacak. Evrensel Kardeşlik ve Dünya Barışına Katkı Ödüllü orkestradan anlamlı konser İstanbul’da yeni yılın ilk uluslararası festivali olma özelliğine de sahip olan organizasyonun açılış konserini gerçekleştirecek olan Bilkent Senfoni Orkestrası Yaylı Çalgılar Topluluğu, kuruluşundan itibaren çeşitli kurumlarla ve özellikle sivil toplum kuruluşlarıyla yaptığı geniş işbirliğiyle, sanatın toplumsal yaşamda işlevsel kılınmasını ilke ediniyor. Orkestra, “Evrensel Kardeşlik ve Dünya Barışına Katkı”, “Yerelden Evrensele Kültürel Tanıtım” ödüllerinin de sahibi. Bilkent Senfoni, 2009 yılında “UNICEF Türkiye İyi Niyet Elçisi” ilan edildi. Yerel yetenekler uluslararası isimlerle aynı sahnede Ataşehir Belediyesi’nin “Halkın kültür ve sanat hakkının karşılanması kamusal bir zorunluluktur” düşüncesi kapsamında ilçedeki genç yeteneklerden kurulu Ataşehir Belediyesi Gençlik Orkestrası da, Uluslararası Klasik Müzik Festivali’nde müzikseverlerle buluşacak olan ilk yerel topluluk olacak. MSKM Gişe Tel.: 0216 570 5000 Dahili 2202 Yer: Mustafa Saffet Kültür Merkezi Adres: Örnek Mahallesi Şehit Cahar Dudayev Caddesi No:111 /Ataşehir PROGRAM 06 Ocak Cuma - Bilkent Senfoni Orkestrası Yaylı Çalgılar Topluluğu - Saat:20.30 08 Ocak Pazar - Ataşehir Belediyesi Gençlik Orkestrası - Saat:20.30 13 Ocak Cuma - Aura Musicale – MACARİSTAN - Saat:20.30 14 Ocak Cumartesi - Ensemble Kheops - BELÇİKA - Saat:20.30 17 Ocak Salı - ‘‘Jozsef Balog’’ Piyano Resitali – MACARİSTAN - Saat:20.30 20 Ocak Cuma - Borusan Quartet - Saat:20.30 21 Ocak Cumartesi - ‘‘Utku Asan’’ Piyano Resitali - Saat:20.00 ‘Koyu gecelerin öyküleri’
Mehmet Özçataloğlu Aziz Nesin’in yıllar yıllar önce söylediği bir sözünü çok sık anımsıyorum son dönemde. “Ülkemizde her iki kişiden üçü şairdir” demiş usta. Acaba bugün ülkemiz edebiyatını görse “her iki kişiden üçü öykücüdür” der miydi? Şiirin çok okunmamasından ve haliyle para getirmemesinden olsa gerek öykücülerin sayısı şairlerin sayısına ulaştı gibi. Edebiyat piyasası ya da piyasa edebiyatı için gözde bir alan öykü. Ve bu gözde alanda da diğer türlerde olduğu gibi yazan var yazan var… Okurun öyküye ulaşması zor değil fakat seçici olmakta yarar var. İşte bu öyküyü yazan var kısmına olumlu yönden bakınca karşıma çıkan isimlerden biri de Pelin Buzluk’tur. Yazar, okurlarını üçüncü öykü kitabı ‘En Eski Yüz’le selamladı yakın bir zamanda. Buzluk ilk kitabı ‘Deli Bal’ı 2010 yılında, ‘Kanatları Ölü Açıklığında’ adlı ikinci kitabını 2012 yılında yayımlamış. Ve işte yeni kitap da 2016 yılında… Dolayısıyla sabırla üreten bir kalem olduğu sonucunu çıkarıyorum tarih aralıklarına bakınca. Öykücülerin sayısının çokluğundan söz ederken Ursula K. Le Guin’in söyledikleri düştü hatırıma. Pelin Buzluk’un bu söylemin dışında kaldığını belirterek buraya alıyorum: “Anadilinin sözcük haznesinden veya dilbilgisinden habersiz olmak da yazan biri için azımsanmayacak bir eksikliktir. Bunun en iyi ilacı, bence okumaktır. İki yaşlarındayken bir dili öğrenmiş olup o gün bu gündür bu dili konuşan insanlar, belli bir haklılık payıyla, ana dillerini bildikleri inancını taşırlar ancak bildikleri konuşma dilidir. Az okurlar, çöp okurlar ve fazla yazmazlarsa yazıları yaklaşık olarak konuşmaları iki yaşındayken neyse o olacaktır.” Şimdi gelelim kitaba. Kitap İletişim Yayınları tarafından yayımlanmış ve on bir öyküden oluşuyor. Pelin Buzluk’un anlatımına kendinizi bıraktığınızda aynı öykünün içerisinde birçok farklı dünyayı, zamanı yaşayabiliyorsunuz. Kitabın ilk öyküsü de olan ‘Su İşi’ başlıklı öyküde bunu yaşadım örneğin. Öyküye başladığımda bugünlerde geçen bir öykü olduğunu düşündüm. Hamile bir kadın ve eşiyle ilgili modern bir koca. Sonra sayfalar ilerledikçe yanan bir sobayla karşılaştım. Ve dedim ki; 90’ların başı, 80’lerin sonunu okuyorum. Tümceler kısa ve etkili. Bir anda bir gece bekçisi çıktı karşıma ve sokağa çıkma yasağı… Anladım ki; 80’lerin sonunda değil başındayız. Zaman tünelinde satırlar arasında akarken anlayışlı, modern kocayı da kaybettim. Daha doğrusu öykü kaybetti. Sonrası ise çarpıcı bir son. Okunan bir düş mü yoksa gerçek mi, yanıtını vermek zor. Sadece bu öykü için de geçerli değil bu söylediğim. Sonrasındaki öykülerde de benzer tadı veriyor yazar. Okuru şaşırtıyor. Bir düşe mi aldı yoksa gerçeklerle mi yüzleştiriyor, okurun kafası karışabilir. ‘Gemisiz’ başlıklı öykü ise başlı başına başarıdır yazar için. Öyküde hiç adı geçmese de “töre cinayeti” denilen çağdışılığı anlatıyor. Fakat böylesi sert, acımasız bir olayı satır aralarına öyle güzel gizlemiş ve satırların kendisini öyle yumuşak dizmiş ki son sözcükte anlaşılıyor olayın gerçek yüzü. Öyküleri tek tek incelemeyeceğim burada fakat tüm öykülerin bir kadın anlatıcı tarafından aktarıldığını söyleyeyim. Bir de bana ilginç gelen, kitaba adını veren ‘En Eski Yüz’ başlıklı bir öykü yok kitapta. Öykü kitaplarından alışageldiğim üzere kitaba adını veren öykünün, kitaptaki diğer öykülere göre farklılık yarattığını düşünürüm. Bu defa kitap adıyla ve adının kaynağının bir öykü olmamasıyla farklılık yaratıyor. Bunun da Pelin Buzluk’un kitabını mevcut öykü kitaplarından ayıran özelliklerden biri olduğunu düşünüyorum. Başarılı bir anlatım ve ilginç hikâyeler var ‘En Eski Yüz’de. Yazının başında sözünü ettiğim öykücülerden(!) farklı olarak bugünde var olduğu gibi yarınlarda da kalıcı olacağını düşünüyorum yazarın. Yazıyı kitabın arka kapağındaki alıntıyla bitiriyorum: “Yokuşun başında ha düştü ha düşecek bir siluet görüyorum. Yaklaşıyor mu, uzaklaşıyor mu? Birazdan odamız odun ateşiyle, kandil aleviyle, ıhlamur kokusuyla, radyonun duyulur duyulmaz sesiyle ısınıyor. Kar uyuşturuyor aklımızı. Neredeyse yeniden uykumuz gelecek. Yokuştan inip gelen adam unuttuğum bir anda pencerenin dibinde beliriveriyor…” Adaleti çağıran belki
Arzu Eylem Dünyanın suretini görmek mi yoksa değdiği her şeyi kımıldatmak mı yerinden? İnsana anlamlı bir hayat yaşadığı hissini ne verir? Ya da şöyle soralım. Dünya yalansa, yalanlığı nereden gelir? Yitimli olmasından mı yoksa hakkıyla yaşanamamasından mı? Varlığın var olanla ayrılığı hayatı erteledi, ölümü de. Ölüm ki yaşama her zamankinden daha yakın. Hatta içimizde büyüyor. Çürüyoruz. Dünyaya dokunma isteğimiz yalnızca bir içgüdü. Çaresizlik yani bir tür yokluk bizi ayakta tutan: Eksik olduğumuz hissi. Hissin hikâyesini yazmak kolay mı peki? Belki Yarın… Acının ya da felaketin aynı gün yazılamayacağı söylenir. Yarınlarda yazılacağı... Peki, acının yazıya kaynaklık etmesi nedendir öyleyse? İbret olsun diye mi yazarız yaşananları, geleceğe haber versin diye mi? Malzeme midir acı? Yoksa yazanı ve okuyanı iyileştiren mi? Kimse gerçeği olduğu haliyle alamaz içine. Bu yüzden yazarız en çok da. Aslında yazmayız, yazdırır kendisini olay. Yazının, yazanın vicdanı gereği. Kirlenerek atarız kirimizi. Acı edebiyata dönüşünce kendisi olmaktan çıksın isteriz. Çıksın! Ki yıkım gerçeküstülüğe, ait olduğu muhite yerleşsin. Jale Sancak son öykü kitabı ‘Belki Yarın’da acıyı anlatmıyor. Acı çeken insanların hikâyelerini anlatıyor. Kurmaca gerçekliğe değiyor. Atmosfer sisli. Aslında gerçekle sis arasında. Düşle kâbus ortasında. Yıkıma bakamayan tanığın gözünü yumması gibi, inanmak istemeyen bilincin uyuması gibi. İlk öykü ‘Bataklık Hikâyesi’nde başkişinin lakabı Tabut. Aklımızdan çıkmıyor bu yüzden ölüm. Kitap boyunca yanımızda yürüyecek. Anlatıcı, Tabut’un dili kıvrak arkadaşı gibi söylemek istiyor. “Lakin öyle bir anlatıcı değilim, öyle yürek hoplatan, soluk soluğa bırakan, inandırıp sonunu merak ettiren.”(s.8) Sonu belli öykülerde heyecan yoktur. Olağan hayatın rutin ve maalesef döngüsel olaylardır. Sırra kadem basan kişi gerçekliğin ayarıyla oynadığından gönüllü anlatıcının kafası karışık biraz. Sayesinde hem öyküyü okuyoruz hem de anlatının nasıl kurulacağına dair ipucu yakalıyoruz. Kitaptaki son öykü ‘Boşluk Ansızın Çatladı’da geri döner kişiler. Hatta ‘Yaban’ öyküsündeki Mihri de buluşur onlarla, elinde bir kitap taşır. Boşluğa bakar. Boşlukta dünyanın suretini gördüğünü öğreniriz. Bir de ara ara denizden çıkıp salınan yok var kadını... Erkeklerin dünyasını hatırlatırcasına dalıp çıkar. Sırra kadem basan anlatıcı da böyle kaybolmuş. Düş yüzündenmiş gidişi. Onu çağıranı aşk sanmasından... Dolayısıyla aradaki öyküler, gerçeğin ayarıyla oynanmış öykülerin nedenini anlıyoruz. ‘Belki Yarın’da aşk var ama kişilere göre yaşamda kalmanın şartı değil. Bu yüzden yaşamla bağı zayıf kişilerin. Anlatıyla öyküleme arasında kıyasıya bir mücadele bu. Sancak, çaresizliği yazıyorsa da, edebiyatı tek çare olarak görmediği seziliyor. Son öyküde doğa iyice edilgen ve uzak. Nehirler zehirli, rüzgâr güçsüz… Yazar yazarak adaleti sağlamaya çalışıyor. Derridacı bir tutumla ezilen, ölümü öldürülen, yası tutulamayan, adı sayı ardında kalan, sesi sessiz, isyanı kimsesizlere kulak kesiliyor. Düzeni ayakta tutan, kiri pası yükü taşıyanların hayatına şahitlik ediyoruz. “Edebiyat yapmak” sözüne eşdeğer, suni, ağdalı anlatım yıkımın dili olamaz. Kapalı bir dil, kesik cümleler, sessizliğe benzeyen bir anlatım var bu yüzden ‘Belki Yarın’da. Öykülerin her birinde yazma anı hissettiriliyor, sık olmasa da üsluba ilişkin bilgi veriliyor. İlk öykü hariç öykülerdeki ses, hayatı yakından tanıyan, olanı biteni yoran yazar sesi sanki. Yanlış olmasın, yazar, anlatıcıyı kalkan gibi önünde tutuyor ama kendisini unutturmuyor demek istedim. Anlatıcı, edebi olanı yalana yaklaştırır, kurmacayı güçlendirir. Yazılanı hakikate yakın tutulurken, aracı ses de yazarınkine yakındır. İkinci öyküde duymaya başlıyoruz bu sesi. “Belki Yarın”da bir türlü anlatılamıyor kadının öyküsü. Rüya denmez, kâbus, diyor adam bir yerde kadına. Oysa kehanettir görülen. “Sıradan Hayatlar” yazıldığının farkında bir öykü. İçinde pek çok öykü saklıyor. Keşke diyor… Olsaydı, diyor. ‘Zehirli Masal’a benziyor biraz bu yönüyle. ‘Zehirli Masal’da yazar anlatıcı, üç kadının öyküsünü yazgıda buluşturuyor. Yazgı, kader değil: dünyaya düşmüş olmanın olanaksızlığa dönüşmesi, ellerin kolların bağlanması. “Kötü tohumdu Tekgül…” derken lanetlenmişliği imliyor yazar. “Herkes birbirine öteki” iken “değil”lerin yaşamı oluyor hayat. Hayat ölüm oluyor. Kevser utancı soyunuyor hepimiz adına. Alev, dileniyor. Dolunay bile kimseyi kurtaramıyor. Büyülü masallar gerçeklikle zehirleniyor. Düzenin portresi oluveriyor. ‘Karşı Kıyı’ yerinden edilenlerin kayıkla adaya varma çabası. Ölümüne yaşayanların düşlerini ve umutlarını saklıyor içinde. Öykünün en çarpıcı yanı, biri, o, şu, bu gibi zamirlerle kaosa doğması. Sonra tüm zamirler ismini çağırıyor. Yazar, bir düzen kurmaya çalışıyor öykü karakterlerine, hayata karşı umut yaratmaya oysa’lardan. Ama deniz bile düzene karşı. Doğa öfkeli. El uzatmıyor kimseye. ‘Ada’ varılamayan karşı kıyının öyküsü. Birilerinin umudu olan nüfusun hapishanesi. Issız ve rüzgârlı. ‘Geçkaldı Şermin Meyhanesi’ kitabın en güçlü öyküsü. Bilinçakışıyla anlatılan yalnızlıklar öyküsü. Belki de bu yüzden diyalogsuz. Sözler hep zihinde. Tasvirler masalsı. Sevgisizliğin hüküm sürdüğü yaşamların kendince beklentiler edinmesi, elinde olmadan geç kalmanın affedilemez oluşu... Samuel Beckett, belki demenin umut olduğunu söyler. Jale Sancak, umut serpmeye çalışıyor ‘belki’yle… Adsızlara isim ve birer yaşam öyküsü veriyor. On bir öykü yazgıda buluşuyor. İyi öyküleri yazmak da adalettendir, Das Kapital çarpmasın diye… Dünden geleceğe uzanan bir anlatım
BURAK ABATAY | @abatayburak Gezi... Hepimizin hafızalarında her daim taze olacak o şanlı direniş. Renkli, öfkeli, neşeli, dostça, dayanışma içerisinde. İçinden evlilikler çıktı, dostluklar pekişti, bir nesil ayağa kalktı ve el ele tutuşmayı öğrendi. Tüketim yıllarında her şeye int hikayeler üretildi, yazılar yazıldı, şiirler çıktı, resimler çizildi... Böyle bir Türkiye gördü dünya. Bu üretim zincirine ise geçtiğimiz aylarda bir yenisi daha eklendi. Ressam Haydar Özay, iki yıla yakın bi süre üzerinde çalıştığı ‘Gezi Resmi’ni tamamlayarak kitaplaştırdı. Özay, tüm kahramanlarıyla direnişi iyi bir sanatsal yorumla iyi bir belge olarak bizlere sunuyor. Özay’la ‘Gezi Resmi’ kitabını konuştuk Gezi Resmi, Gezi’nin Eseri Dev Bir Tablo, geçtiğimiz aylarda sanat severlerle buluştu. Kitaba gelmeden evvel tablodan biraz konuşalım istiyorum. Tablo ne kadar sürede tamamlandı? Gezi Resmi, öncelikle hayatını kaybeden çocuklara, Türkiye'de insani değerleri savunan, bu son derece barışçıl insanlarımızın anısına bir saygı duruşu oldu. Haziran 2013'ün üstünden çok uzun zaman geçmeden, 2014 Haziran'ında başladım. Bu yapıt iki yıla yayılan olağanüstü bir çaba ve adanmışlık sayesinde var oldu. Tepkiler nasıl oldu? ‘Gezi Resmi’ni görmek için oluşturduğum atölyeyi ziyarete gelenler, resmin yapılışındaki büyük emeği ve böyle bir resmi yapmanın zorluklarını kolayca fark edebiliyordu. “Tek başınıza mı yapıyorsunuz?” diyorlardı sık sık. Sanat dünyasının sahteciliğinden uzak oluşu, yapılan işin parayla, ticari zihniyetle gölgelenmeyişi, resmin yapılış sürecinde izleyicilere açık oluşu, insanlara ulaştırılmasındaki çarpıcılık ve resme sahip çıkan insanlarda yankı bulması... Bunlara benzer pek çok sıradışılık, resim tarihimizde özgün bir yeri olan bu dev resmi insanların hatıralarında ayrı bir yere koydu. Gezi'nin ikinci yıldönümünde, 30 Mayıs 2015'te çocuklarını kaybeden ailelerle birlikte Gezi Resmi açılışını yaptık. Büyük bir heyecanla karşılandı. Üçüncü yılda da “Gezi Resmi Gezinin Eseri Dev Bir Tablo” adlı bu sanatçı katalogu var.  Kitaba gelirsek, detaylıca bir iş olan ‘Gezi Resmi’ni şairane bir dille ifade etmişsiniz. Friedrich Schiller’den, babanıza birçok detayı usul usul sunmuşsunuz. Kitabın oluşumu nasıl gerçekleşti? Kitabın bir bölümünde var. Gezi'nin ressamı, 1986 tarihli basılmış bir çalışmasını başlangıç sayarsak 30 yıldır resim yapmakta ısrarı, inadı olan biri. Sanata olan inancıyla yaşayan biri, yoksul köyü, köylüsü, emekçi ailesinin İstanbul'la göç öyküsü anlatılırken bir yandan da tüm bu insanlarla ressamın dünyasında olanların; resimlerine, desenlerine, duvar resimlerine yansımasıyla kitap şekilleniyor. Ailemizin Gezi Parkı'yla yirmi yıllık duygusal bağı ve Gezi Resmi'nin hangi koşullarda yapıldığının kaydı, belgelenmesi gözden kaçmayacak bir özenle gerçekleştirildi. Böyle bir ayaklanmayı resmetmiş olmak neyin ifade edilişidir? Gezi’nin hatırasının unutulmaz olacağına inanç var burada. Şimdiye kadar Gezi için yapılanlara eklenen bu resimden, Gezi'nin hatırası için sanatçıların daha da fazlasını yapacağı kolayca anlaşılabilir. Özgecan Aslan ve Nuh Köklü'de var resimde. Gezi'nin hatırasını ve ardından geçen iki yıllık döneme sanatsal bir kalıcılık kazandırmak istedim.  Eser için ‘retrospektif’ bir yorum demek doğru olur mu? Bir yönüyle evet, ama geçmişe ait olmasını değil daha çok gelecekte yapılacaklara hatırlatması için yapıldı. Geleceğe yönelik yapılacakların da kapsamlı bir anlatımı var burada. Sondan baştan sona doğru gelen, ama durmayan devam eden bir anlatım. Geride kalmış, geçilen yolları gösterdiği gibi, ilerlemeye çalıştığımız yeni yoları da görebiliyoruz çalışmada. Böyle bir ressam var ve bunları yaptı, bunları hayal ediyor, bunların resmini yapacak haberiniz olsun deme hali var. Gezi’nin bütün sembol isimleri tabloda bizi selamlıyor. Tablo tamamlandıktan sonra ‘şu da eksik kaldı’ denilen bir şey oldu mu? Gezi'nin mizahı, koreografisi, elyazıları gibi bunlara eklenecek pek çok şey eksik kaldı. Bir tuvalin sınırları oluşu yüzünden böyle kalması çok doğal. Bu nedenle Gezi Resmi'ni bir üçleme olarak yapmayı düşünüyordum, hala düşünüyorum. Üçlemenin birini; örneğin tiyatronun, şiirin, romanın, felsefenin yeni bir Gezi resmiyle bütünleşmesinde Gezi'nin ütopyasını anlatacak en çarpıcı ifade biçimleri ne olabilir diye düşünüyorum zaman zaman. İmkan bulabilsem ve üçlemenin bir resmine son iki yıla ait şeyleri eklesem nasıl olurdu acaba? ‘Gezi Resmi, Gezi’nin Eseri Dev Bir Tablo’ kitabını okurlar nasıl temin edebilirler? Bu albümü edinmek isteyenler, haydarozay@gmail.com’dan bilgi alabilirler. Ressam Haydar Özay Gelecekte ne tür işler bizi bekliyor? Benim ressamın tuvaller içinde olduğu dönemimden Trenli Resim, Melankoli ve Savaş gibi çok sevilen eski resimlerimin üslubunu Sivas, 1 Mayıs 77 gibi yeni yapacağım konularda tekrarlamayı düşünüyorum. En az Gezi Resmi'mde olduğu kadar çok yoğun araştırmalarla ve büyük emeklerle var olabilecek şeyler. Nedense bu işlerin zorluklarından, hayal kırıklıklarından kendimi korumak için, belki de biraz dinlenmek için İbsen'in Peer Gynt'üne çalışıyorum. Vazgeçmeyi düşünmediğim bu çabama bir İbsen ressamı veya bir tiyatro ressamı olmayı istemek denebilir mi? Esasında Peer Gynt’ün henüz tek perdesini okudum ama Greig'in Peer Gynt Suiti’ni yıllarca dinledim. Şimdilik İbsen'de Peer Gynt'e beni yaklaştıran oyunun müzikal yorumu oldu. İnanır mısın, bilmem; değirmeniyle, deresiyle Peer'in annesi, 70'li yılların toprak köyümüzden tanıdığım yaşlılardan biri gibi. Ressamın evlerine gitmek isteyeceği hatta evlerine gitmiş gibi hissettiği bir aile. İlerleyebilirsem ve zaman bulursam eğer çok sevdiğim, çok önemsediğim tiyatro dünyasında Goethe'nin Faust'uyla, Çehov'la, Moliere'le ve Shakespeare'le kalıcı şeyler yapmak isterim. Ne zaman ki yoğun bir çalışma sonrası resimlemeleri bitiririm, o zaman bunları sergiler ve kitaplaştırırım. Kışı yeni resimlerime hazırlıkla geçireceğim. Uzun zamana yayılan mültecilerle ilgili resimsel hazırlıklarım çok öne geçti. Şu sıralarda çok yetersiz çalışmaların yapıldığını gördüğüm bu konuda , mültecilerle ilgili gelecek yıla olağanüstü bir resim yapmak istiyorum. 2017 geldi, geliyor. Durmaksızın iyi şeyler, değerli şeyler yapmak inancından vazgeçmemeliyiz. Elimizden gelenden fazlasını yapmak… Harika olacaktır!  Yıl nasıl başladıysa öyle gitmesin
Umudu kaybetmeyelim dedikçe dayak yediğimiz bir coğrafyada müzikle, ayakta kalmaya çalışıyoruz. Daha ne kadar ayakta kalabiliriz bir fikrim yok. Umudumu kaybetmek istemiyorum. Yeni yıl kararlarımın arasında daha az politika konuşup daha çok müzikten bahsetmek. Diğeri de iyi şeyleri daha çok paylaşmak. İyi şeylere gelince… Geçen yıl konser iptalleriyle ilgili bir yazı yazmıştım. Yerli isimlere daha çok destek vermemiz gerektiğinden bahsetmiştim. Hoş, bu başlık altında bağırıyorum. Neyse geçen yıl gelen iyi/kötü tepki her zamankinden fazlaydı. Memleketteki tüm konserlerde bu yıl ciddi bir tıkanma yaşanacak. İptaller gelmeye başlamıştı fakat özellikle bu Reina saldırısından sonra iptaller artacaktır. Üzgünüm ama sektör battı. Çıkış yolu yerli müzik olacak. Bununla iligli 2 etkinlikten bahsedeceğim. Birincisi kadrosunu Bant Mag’in hazırladığı Demonation Festival’i. Bu yıl 7.’si düzenleniyor. Kadrosuyla yıllardır yeni isimleri keşfetmek için memleketteki en güzel organizasyondan biridir. 6-7-8 Ocak tarihlerinde Arkaoda, Babylon, Bant Mag. Havuz ve KargART’ta gerçekleştirilecek festivalde Tunç Çakır, Sahtekar, Oldleaf, Mind Shifter, Loradeniz, Seconhand Underpants, Lopenstraat, Da Poet, Islandman, Özüm İtez, Özgün Semerci, Plaj, Yank ve Foton Kuşağı sahne alacak. Bu isimlerden Loradeniz’in REM adlı şarkısını yeni dinleyip çok beğendim. Lopenstraat’ı geçen yıl Roxy Müzik Günleri’ne katıldıklarında dinlemiş ve çok beğenmiştim. Yank, Foton Kuşağı ve Islandman da keşfetmeye değer isimler. Diğer isimleri de bu sefer daha dikkatli dinleyeceğim. Bir diğer etkinlik ise Zorlu PSM’de gerçekleştirilen Lokalize adlı Festival. Lokal grupları yücelten her iş gibi buna da hep destek tam destek mottosuyla yaklaşıyorum. Lokalize’de sahne alanlar haliyle Demonation’a göre bir tık daha tanınmışlar. Örneğin Kabus Kerim, Hey! Douglas, Büyük Ev Ablukada, Nihil Piraye, Islandman, Sahte Rakı, Emre Nalbantoğlu, Baba Zula, Mind Shifter, Z.Axis, Cüneyt Taylan, In Hoodies, 123, Son Feci Bisiklet ve Sarp Maden, Alp Ersönmez, Volkan Öktem’den oluşan MÖE. Etkinliklerin tarihlerini Zorlu PSM’nin web sitesinden takip edebilirsiniz. Yerli ve yeni gruplara sahne sağlayan her mekâna saygım sonsuz. Fakat bize de düşen görev gidip izleyip bu grupları desteklemek. Bedri Rahmi Eyüboğlu Retrospektif Sergisi İzmir'de
İlhan İrem: Gizli bir el tarafından konserlerim 2 yıldır engelleniyor
İlhan İrem, 2006 yılından beri yılda bir veya iki kez konser verdiğini belirterek "İki yıldan beri gizli bir el tarafından konserlerim engelleniyor. Dinleyicilerin coşkulu talepleri ve aylar öncesinden tükenen biletlere rağmen engelleniyorum. Hatta yeni şarkılardan oluşacak albüm çalışmalarımın da bir şekilde zora koşulduğu konusunda duyumlar alıyorum. Sanat hayatımın en verimli çağındayım" dedi. Darbe girişiminin planlayıcısı olduğu ileri sürülen Gülen cemaati lideri Fethullah Gülen'in kendisine 1999 yılında dava açtığını hatırlatan İrem, "Şimdilerde ‘aldatıldık' diyenlerin birçoğunun paralel yapı ile paralel oldukları yıllardı. O yazı üzerine Fetullah Gülen bir milyar liralık tazminat davası açtı. Mahkeme üçyüz milyona karar verdi ve davayı Fetullah Gülen kazandı. O yıllar sahnelerden uzak durduğum, konser vermediğim yıllardı. Bu nedenle çalışmalarıma bir engelleme girişiminde bulunup bulunmadıklarını bilmiyorum" ifadesini kullandı. Sözcü'den Gökmen Ulu'ya konuşan İlhan İrem'in açıklamaları şöyle: Daha görünür olacağım – Sizi pek göremiyor ve özlüyoruz. Niçin inzivadasınız? İnzivada değilim. Uzun yıllar önce aldığım bir kararla popüler kültür vitrinlerinden ve ekranlardan uzak duruyorum. Yalnızca yılda bir ya da iki konser veriyorum ve albüm çalışmalarımı sürdürüyorum. – Halkımız sizi merak ediyor. Nerede yaşıyorsunuz? Günleriniz nasıl geçiyor? Sadece fizik olarak yokum. Yakın takipçiler bana ve anlatımlarıma her yerde ulaşılabiliyor. Dinleyicilerimden ‘Yılda bir konserin yetmediğini, yeni albümler beklediklerini' belirten pek çok mail alıyorum. 2017 yılında biraz daha görünür olacağım. Öncelikle, 29 Ekim tarihinden itibaren 43 yıldır yazdığım bütün şarkılar dijital platformlarda yayınlanmaya başladı. Ayrıca CD olarak hepsi yayında olan, müzik tarihimdeki tüm albümlerim, 17 Ocak'ta plak formatı ile yayınlanmaya başlayacak. Bugüne kadar bestelerimin başkaları tarafından seslendirilmesine, dizilerde, filmlerde, reklamlarda kullanılmasına izin vermedim. 2017'den başlayarak, uygun koşullar olduğunda, bestelerimin başkaları tarafımdan seslendirilmesine, filmlerde ve ekranlarda yer almasına izin vereceğim. Bütün kavramlar sahte... – Sanat üretiminiz devam ediyor mu? Yeni albüm çalışmanız var mı? Evet. Birçok şarkı yazdım. 2017'de yeni şarkılarımı yayınlayacağım ve uygun ekranlarda seslendireceğim. – Konser vermeyi düşünüyor musunuz? Yeni konserler için yoğun talep var. Aşık ruhlarla karşılıklı hasret giderdiğimiz buluşmaların her biri konserden çok ışıklı kalabalıkların ruh temasları ve arınma zamanları olarak yaşanıyor. Yeni yılda konserlerin sayısını çoğaltmak istiyorum. – Ülkemizde günümüz müziğini nasıl buluyorsunuz? Her şey bambaşka ve pırıl pırıl olabilirdi. Hayatımız, sanatımız, ilişkilerimiz, sokaklarımız, doğamız, sahillerimiz, eğitim sistemimiz, siyasetimiz maalesef giderek bir batağa saplandı. Oysa yüz yıl önce geleceğin ufkuna bir gökkuşağı çizilmişti. Gerilemeyi ilerleme diye topluma zerk eden zihniyet, türlü karalamalarla gerçekleri ekseninden kaydırarak, kendi ufukları kadar bir gelecek çizmeye başladı. Güzellikler karartıldığı için insanlar yetinmeyi öğrendi. O yüzden bazı istisnalar dışında, artık bütün kavramlar sahtedir. Bu kıyamet ortamında mucizevi bir şekilde yetişen aydınlık fikirli insanlar ve onların çağdaş eserleri, çölde açan çiçekler gibi… – İnsanları ikiye ayırarak niteliyorsunuz. “Çürükler” ve “Sağlamlar.” Biraz açar mısınız? Uzun yıllardır çürükler dünyasında yaşadığımızı hissettiğim için son yazımda bu konuya değindim. İlk çağlardan beri var olan bu kavramların karşılığı bütün kültürlerde aynıdır. Çürük veya sağlam denildiğinde, tek kelime her şeyi anlatır ve başka söze gerek yoktur. Ama eğer bir toplumun sözlüğünde, değiştirilemez bazı kavramların anlamları değiştiriliyor, içi boşaltılıyor, hatta birbirine zıt kavramlar birbiriyle yer değiştiriyorsa, tehlike büyük demektir. Sevgi, insanlık, adalet, eşitlik, özgürlük, barış, bağımsızlık, demokrasi, vatanseverlik gibi kavramlar evrenseldir ve anlamları yöresel isteklere göre değiştirilemez. Çoğunluğun farklı düşünmesi yanlışı doğru yapmaz. Sadece daha çok insan yanılıyor anlamına gelir. Yanlış yine yanlıştır. Doğruyu savunan bir kişi kalsa bile! 1999 yılında dava etti – 17 yıl önce, FETÖ elebaşı Fetullah Gülen'e iktidar çevrelerinin “Hocaefendi” dediği günlerde siz “Fetuş” demiştiniz. Başınıza neler gelmişti? Şimdilerde ‘aldatıldık' diyenlerin birçoğunun paralel yapı ile paralel oldukları yıllardı. O yazı üzerine Fetullah Gülen bir milyar liralık tazminat davası açtı. Mahkeme üçyüz milyona karar verdi ve davayı Fetullah Gülen kazandı. O yıllar sahnelerden uzak durduğum, konser vermediğim yıllardı. Bu nedenle çalışmalarıma bir engelleme girişiminde bulunup bulunmadıklarını bilmiyorum. İktidarların en büyük hatası sanattan ve sanatçıdan korkmaktır – Devlete hükmedenlerin ve güç odaklarının sansür ve baskılarıyla karşılaştınız mı? 2006 yılından beri yılda bir veya iki konser veriyorum. Ve iki yıldan beri gizli bir el tarafından konserlerim engelleniyor. Dinleyicilerin coşkulu talepleri ve aylar öncesinden tükenen biletlere rağmen engelleniyorum. Hatta yeni şarkılardan oluşacak albüm çalışmalarımın da bir şekilde zora koşulduğu konusunda duyumlar alıyorum. Sanat hayatımın en verimli çağındayım. Bunun vebalini kim ödeyecek? Gerçi artık sadece cumhuriyetçi aydınlar, çağdaş gençler, Atatürkçüler, muhalif yazarlar, yüksek sesle itiraz edenler değil görüntüleri ve hayat biçimleri zihniyetlerine uymayan herkesin özgürlük ve yaşam hakları tehlikededir. Onlar gibi düşünmeyenlerin üzerinde büyük bir mahalle baskısı uygulanmaya başlandı. Bu anlamda onların düşüncelerine uymayan bütün konserleri, konser salonlarını ve her şeyi engellemek istiyorlar. En katı engizisyon döneminde, derebeylik zamanında bile sanatçı korunmuş ve toplumun gözbebeği olmuştur. Böyle bir ortamda düzene teslim olmayan iş çevrelerinin, sanatçıya ve sanat eserine destek olmak gibi bir misyonlarının olmasının gerektiğine inanıyorum. İktidarların en büyük hatası, sanattan ve sanatçılardan korkmaktır. Oscar’ın Yabancıları İstanbul Modern Sinema’da
İstanbul Modern Sinema, Oscar heyecanı yaklaşırken, “Yabancı Dilde En İyi Film” kategorisine aday filmlerden oluşan bir seçki sunuyor. Oscar’ın Yabancıları adlı program 12-22 Ocak tarihleri arasında gösterime sunulacak. Bu çekişmeli yarışta adı öne çıkan yapımlara yer veren seçki, Oscar adayı olmalarına rağmen aslında Hollywood kulvarının dışında, dünya festivallerinde başarılı olmuş, farklı dil ve kültürlerden filmlerin buluştuğu bir kategoriyi temsil ediyor. Programdaki beş film, “Yabancı Dilde En iyi Film” kategorisinde adaylığa yükselerek son dokuza kaldı: İsviçre adayı ve Cannes Film Festivali’nin gözdelerinden biri olarak adını duyuran animasyon Kabakçığın Hayatı (Ma Vie de Courgette); İran adayı Satıcı (Forushande), Almanya adayı Toni Erdmann, Danimarka adayı Mayın Ülkesi (Under Sandet) ve Kanada adayı Alt Tarafı Dünyanın Sonu. Oscar’ın Yabancıları Film Programı JULIETA, 2016 İspanya | DCP, Renkli, 99’ | İspanyolca Yönetmen: Pedro Almodóvar Oyuncular: Emma Suárez, Adriana Ugarte, Daniel Grao Sevgilisi ile birlikte yeni bir hayat kurmak için yaşadığı sehirden taşınmak üzere olan 50’li yaşlarındaki Julieta, sokakta genç bir kadınla karşılaşmasından sonra aniden taşınmaktan vazgeçer ve sevgilisinden ayrılır. Dünyasını alt üst eden bu karşılaşma Julieta’nın geçmişe yolculuğunun da başlangıcı olur. Artık hayatını, on sekiz yaşında hiç bir açıklama yapmaksızın evi terk eden kızı Anita’yı bulmaya adayacaktır. Kadın karakterlerin derinliği, renk, mekân ve müzik kullanımıyla öne çıkan Almodóvar imzalı film, dünya prömiyerini Cannes Film Festivali’nde yapmıştı. DESIERTO, 2015 Meksika, Fransa | DCP, Renkli, 94’ | İspanyolca, İngilizce Yönetmen: Jonás Cuarón Oyuncular: Gael García Bernal, Jeffrey Dean Morgan, Alondra Hidalgo Meksika sınırından Amerika’ya kaçak giriş yapmak isteyen bir grup umut dolu mültecinin kaderleri, onları avlamaya çalışan gözü dönmüş bir yasa dışı kanun infazcısının elindedir. Sert bir arazi, dayanılmaz çöl sıcağı ve vahşi hayvanların da bulunduğu koşullarda mültecilerin saklanacak hiçbir yerleri yoktur ve onları amansız bir kovalamaca beklemektedir. Yönetmenliğini ve senaristliğini Jonás Cuarón’un üstlendiği, başrollerinde ise Gael García Bernal ve Jeffrey Dean Morgan’ın yer aldığı film gerilim dolu bir hayatta kalma mücadelesini konu alıyor. KARANLIK GÖREV (THE AGE OF SHADOWS), 2016 Güney Kore | DCP, Renkli, 140’ | Korece, Japonca, Çince, İngilizce Yönetmen: Kim Jee-woon Oyuncular: Lee Byung-hun, Gong Yoo, Song Kang-ho Lee, bir zamanlar Kore’nin bağımsızlığı için savaşmış ancak şimdi Japon emniyeti adına çalışan bir polistir. Dürüst Kardeşler adlı bağımsızlık örgütünü çökertme emri aldığında, liderlerinden biri olan Kim ile tanışır. Ancak Kim ile olan dostluğu ve örgüt üyeleri ile olan ilişkisi ilerledikçe görevine şüphe ile yaklaşmaya başlayacak, kuruma olan bağlılığını sorgulayacak ve hem av hem de avcı konumuna düşecektir. Kore’nin Japon işgali altındaki 1920’li yıllarında geçen film, dostluk ve intikam üzerine sürükleyici bir casusluk hikayesi anlatıyor. KABAKÇIĞIN HAYATI (MA VIE DE COURGETTE), 2016 İsviçre, Fransa | DCP, Renkli, 66’ | Fransızca Yönetmen: Claude Barras Seslendirenler: Gaspard Schlatter, Sixtine Murat, Paulin Jaccoud Alkolik annesinin ölümünün ardından yetimhaneye gönderilen “Kabakçık”, yeni ortamına alışmaya çalışırken kendisi gibi zorlu şartlara göğüs germek zorunda kalan diğer çocuklardan ve arkadaş olduğu polis memuru Raymond’dan güç alır. Çocuk kalbinin dayanıklılığını da yansıtan, oldukça hüzünlü ve karanlık olabilecek bu dokunaklı hikayeyi muhteşem stop-motion animasyon tekniğiyle ve izleyiciye sıklıkla kahkahalar da attırarak perdeye taşıyan Clause Barras’ın filmi, Cannes’da Yönetmenlerin On Beş Günü bölümünde dünya prömiyerini yaptıktan sonra katıldığı tüm festivallerde ses getirmeyi başardı. DENİZDEKİ ATEŞ (FUOCOAMMARE), 2016 İtalya, Fransa | DCP, Renkli, 114’ | İtalyanca, İngilizce Yönetmen: Gianfranco Rosi Oyuncular: Samuele Pucillo, Pietro Bartolo, Maria Costa 2013 yılında Çevreyolu adlı belgeseliyle Altın Aslan kazanan Gianfranco Rossi son belgeselinde günümüzün en acil toplumsal sorunlarından biri olan Avrupa’daki mülteci krizini perdeye taşıyor. Lampedusa, özellikle Kuzey Afrikalı mültecilerin Avrupa’ya geçiş noktası olan, zamanla mültecilerin umutları, zorlukları ve kaderlerinin bir sembolü haline gelen, Sicilya açıklarında küçük bir ada. Tek istekleri barış ve huzur içinde güvenle yaşamak olan mültecilerin denizden çoğu zaman cansız çıkan bedenleri, bu insanlık dramına şahit olan adalılar ve adanın küçüklüğüne rağmen neredeyse hiç kesişmeyen dünyalara şahitlik edeceğiniz çok güçlü bir yapım. ÇIRAK (APPRENTICE), 2016 Singapur, Almanya, Fransa, Hong Kong, Katar| DCP, Renkli, 115’ | Malayca, İngilizce Yönetmen: Boo Jungfen Oyuncular: Firdaus Rahman, Wan Hanafi Su, Mastura Ahmad Aynı evi paylaşan Aiman ve ablası Suhalia katil bir babanın çocuklarıdır. Aiman, geçmişiyle yüzleşme ihtiyacıyla babasını idam eden cellat Rahim ile aynı yüksek güvenlikli hapishanede çalışmaya başlar. Hapishanenin emektar celladı, asistanı aniden işi bırakınca, Aiman’a çıraklık teklif eder. Aiman’ın kızkardeşinin tüm itirazlarına rağmen ve geçmişinin gölgesinde de olsa çırak olarak göreve başlaması gerilimin de tırmanmasına sebep olur. İç hesaplaşmalar, aile ilişkileri, devlet politikaları, suç ve ceza üzerine kurulu bu etkileyici film, 2016 Cannes Film festivali’nin Belirli bir Bakış bölümünde gösterilmişti. OLLİ MAKİ’NİN EN MUTLU GÜNÜ (HYMYILEVÄ MIES), 2016 İsveç, Finlandiya, Almanya | DCP, Siyah-Beyaz, 90’ | Fince Yönetmen: Juho Kuosmanen Oyuncular: Jarkko Lahti, Oona Airola, Eero Milonoff 1962 Dünya Tüysiklet şampiyonası finalisti Olli Maki’nin gerçek hikayesi. Aniden ülkesinin gururu haline gelen yetenekli boksör, yaşadığı küçük kasabadan dünya şampiyonasına hazırlanmak için ayrılır. Ancak Olli, boks kariyerinin en önemli maçına çıkmak üzere hazırlanırken maça odaklanmaktan çok yeni filizlenen aşkıyla meşguldür. Ringin içinde Finlandiya’ya karşı A.B.D. vardır ama Olli’nin boks maçında başarıya ulaşmasının karşısında Raija’ya duyduğu aşk durmaktadır. Bu sıcak film, benzerine az rastlanan türden bir spor filmi. ALT TARAFI DÜNYANIN SONU (JUSTE LA FIN DU MONDE), 2016 Kanada, Fransa | DCP, Renkli, 97’ | Fransızca Yönetmen: Xavier Dolan Oyuncular: Nathalie Baye, Léa Seydoux, Vincent Cassel, Marion Cotillard Genç yaşına rağmen filmleriyle büyük başarılara imza atan Xavier Dolan son filminde Fransız sinemasının yıldız oyuncularını bir araya topluyor. Yıllar önce aile evinden ayrılıp kendine ayrı bir düzen kuran Louis, yakalandığı hastalığı ve ölmek üzere olduğunu açıklamak için sorunlu ailesinin yanına geri döner. Ancak bu açıklamayı yapması düşündüğü kadar kolay olmayacaktır. Yakın plan çekimler, duygu patlamaları sonucu yükselen sesler ve izleyiciye geçirdiği yoğun duygularla öne çıkan film bu yıl Cannes’da büyük ödülle dömüştü. O (ELLE), 2015 Fransa | DCP, Renkli, 130’ | Fransızca Yönetmen: Paul Verhoeven Oyuncular: Isabelle Huppert, Laurent Lafitte, Anne Consigny Hollandalı usta yönetmen Paul Verhoeven’in Fransızca çektiği ilk film O, orta yaşlı iş kadını Michèle’in tecavüze uğradıktan sonra yaşadıklarını anlatıyor. Michèle, video oyunları üreten bir şirketin yöneticisi, başarılı olduğu kadar sert mizacıyla da dikkat çeken bir kadındır. Başına gelenlerden sonra kurban rolüne bürünmek yerine intikamını kendi yöntemleriyle almaya karar verir. Temel İçgüdü, Showgirls, RoboCop gibi tartışma yaratmış modern klasiklerin yönetmeni Paul Verhoeven ile ünlü Fransız oyuncu Isabelle Huppert’i bir araya getiren film, ezber bozan senaryosu ve izleyicide yarattığı alışılmadık etkiyle yılın en başarılı filmlerinden. TONI ERDMANN, 2016 Almanya | DCP, Renkli, 162’ | Almanca, İngilizce Yönetmen: Maren Ade Oyuncular: Peter Simonischek, Sandra Hüller, Michael Wittenborn Tam bir işkolik olan kızı İnes’le yeterince yakın olmadıklarını düşünen Winfred, öğrencisiz kalmış bir müzik öğretmenidir. Budapeşte’de önemli bir proje üzerinde çalışan İnes’i ziyarete gider ancak geçirdikleri süre boyunca işler tam istediği gibi gitmez. Yaşam koçu ve danışman “Toni Erdmann” olarak ısrarla İnes’in hayatına geri gelen Winfred, takma dişleri, özensiz takım elbisesi ve garip peruğuyla kızını içinde boğulmakta olduğu kapitalist dünyadan çekip çıkarmak için türlü oyunlar oynar. Seyirciyi neredeyse her sahnesinde kahkahalara boğan, dünya prömiyerini yaptığı Cannes’da da büyük beğeniyle karşılanan film, Oscar yarışının da favorileri arasında. SATICI (FORUSHANDE), 2016 İran, Fransa | DCP, Renkli, 125’ | Farsça Yönetmen: Asghar Farhadi Oyuncular: Shahab Hosseini, Taraneh Alidoosti, Babak Karimi Oscar’lı usta İran’lı yönetmen Asghar Farhadi son filmi Satıcı ile yeniden altın heykelcik için yarışta yerini alıyor. Emad ve Rana çifti, oturdukları apartman çökmek üzere olduğu için yakınlarda başka bir binanın çatısındaki daha eski ama geniş daireye taşınırlar. Yıkılmak üzere olan eski evlerinin kaderi adeta yaşamlarına sızan çiftin hayatı, Rana’nın evde saldırıya uğramasıyla alt üst olur. Cannes’da En İyi Senaryo ve En İyi Erkek oyuncu ödüllerine layık görülen film, usta yönetmenin kusursuz senaryosu, başarılı oyunculukları ve nefes kesen gerilim hissiyle öne çıkıyor. KARŞI TARAFTA (S ONE STRANE), 2016 Hırvatistan, Sırbistan | DCP, Renkli, 85’ | Hırvatça Yönetmen: Zrinko Ogresta Oyuncular: Ksenija Marinkovic, Lazar Ristovski, Tihana Lazovic Vesna, 20 yıl önce Zagreb’e gelmiş ve kocası Žarko’nun Sırpların tarafında savaştığı Bosna Savaşı’nın izlerini arkasında bırakmak istemiştir. İki yetişkin çocuğu ile birlikte yaşayan hemşire Vesna ve çocukları yeni kurdukları hayattan memnun, yaşamlarını sürdürmektedir. Ancak bir gün ansızın kocasından gelen telefon Vesna’da nefret, aşk, umut ve iğrenme gibi birçok karmaşık duygunun uyanmasına sebep olur. Savaş sonrası dağılan Yugoslavya konusuna taze bir bakış açısı sunan film, sürükleyici bir psikolojik dram. MAYIN ÜLKESİ (UNDER SANDET), 2016 Danimarka, Almanya | Blu-Ray, Renkli, 100’ | Danca, Almanca, İngilizce Yönetmen: Martin Zandvliet Oyuncular: Roland Møller, Louis Hofmann, Joel Basman Almanya’nın 1945 Mayısı’nda teslim olmasının ardından bir grup Alman savaş esiri Danimarka’ya gönderilir. Esirlerin görevi ülkenin batı kıyılarında bulunan iki milyona yakın mayını çıplak elleriyle, hiç bir korumaları olmadan temizlemektir. Bu göreve gönderilenlerin yarısından fazlasının hayatını veya bir uzvunu kaybettiği gerçek olaylara dayanan Mayın Ülkesi, 2. Dünya Savaşı hakkında az bilinen bir hikayeyi su yüzüne çıkartıyor ve tarihin karanlık sayfalarına oldukça etkileyici, hüzünlü bir yolculuğa çıkartıyor. NERUDA, 2016 Şili, Arjantin, Fransa İspanya, ABD | DCP, Renkli, 107’ | İspanyolca, Fransızca Yönetmen: Pablo Larraín Oyuncular: Gael García Bernal, Alfredo Castro, Luis Gnecco Şilili yönetmen Pablo Larraín, geçtiğimiz yıl da Oscar’a aday gösterilen The Club’dan sonra yeni filmi ile karşımızda. Neruda, Pablo Neruda’nın kendi ülkesinde kaçak olarak yaşadığı zorlu süreçte Evrensel Şarkı (Canto General) adlı eserini yazması ve bu dönemi kendini yeniden yaratmak için bir fırsata dönüştürmesini konu alıyor. Nobel ödüllü şair ve politikacının devletle mücadelesini perdeye taşıyan film, dünya prömiyerini Cannes’da Yönetmenlerin 15 Günü bölümünde yapmıştı. BARAKAH, BARAKAH İLE TANIŞINCA (BARAKAH YOQABIL BARAKAH), 2016 Suudi Arabistan | DCP, Renkli, 88’ | Arapça Yönetmen: Mahmoud Sabbagh Oyuncular: Hisham Fageeh, Fatima AlBanawi, Sami Hifny Bir zabıta ile bir sosyal medya süperstarının ortak noktası ne olabilir? Cidde’de zabıtalık yapan mütevazi bir çevreden gelen Genial Barakah, ceza kesmeye gittiği bir fotoğraf çekiminde zengin bir ailenin evlatlık kızı Bibi’yi görür ve bu güzel kadının etkisinden kurtulamaz. İkili, içinde yaşadıkları katı toplum kuralları arasında masum bir görüşmenin bile neredeyse imkânsız olduğu ortamda ne yapıp edip başbaşa vakit geçirmeyi başarırlar. Suudi Arabistan’ın bu ilk romantik komedisinde derinlerde bir yerlerde keskin politik eleştiriler ve geçmişe özlemin izlerini de bulmak mümkün. ÇATIŞMA (ESHTEBAK), 2016 Mısır, Fransa | DCP, Renkli, 97’ | Arapça Yönetmen: Mohamed Diab Oyuncular: Nelly Karim, Hany Adel, Tarek Abdel Aziz, Mai El Ghaity Bu sene Cannes’da Belirli Bir Bakış bölümünün açılış filmi olarak gösterilen Çatışma, bir polis minibüsünün içinden 2013 Mısır Askeri Darbesi sırasındaki olaylara bakıyor. Sekiz metrekarelik bu dar alanda beraber gözaltında tutulan Mursi yanlıları ile ordu yanlıları arasındaki gerginlik ve minibüsün penceresinden şahit oldukları şiddet film boyunca yükseliyor. 2011’deki devrime her iki taraftan insanların da destek verdiğini hatırlatmaktan geri kalmayan genç yönetmen Mohamed Diab, taraflar arasında saf tutmayan yaklaşımıyla Mısır’ın içinden geçtiği kaotik dönemi anlatan en etkileyici filmlerinden birine imza atıyor. HOUSTON, BİR SORUNUMUZ VAR! (HOUSTON, IMAMO PROBLEM!), 2016 Slovenya, Hırvatistan, Almanya, Çek Cumhuriyeti, Katar | DCP, Renkli, 87’ |Slovence, Sırpça, Hırvatça, İngilizce Yönetmen: Ziga Virc Houston We Have A Problem!, 1960’larda uzay yarışında istediği hızda ilerleme kaydedemeyen Amerika’nın, Yugoslavya’dan gizlice yürüttüğü uzay çalışmalarını ve ürettikleri teknolojiyi satın aldığına dair komplo teorisine yeni bir bakış açısı ile yaklaşıyor. Balkanlarda pek çok insanın gerçek olduğuna inandığı komplo teorisini ele alan film, Yönetmen Ziga Virc’in ilk uzun metrajı. Virc tarafından da belgesel-kurgu olarak nitelendirilen film, yönetmenin deyimiyle “Yugoslavya’nın yükselişi ve dağılışının sembolik hikayesini” anlatıyor. Gerçek arşiv görüntüleri ile bir baba- ile kız’ının hayatlarında ilk defa tanışmasının kurgusal hikayesini bu efsane etrafında birleştiren film, her şeyin ötesinde oldukça eğlenceli ve bir o kadar da düşündürücü. Kaynak: Hürriyet-Kelebek Ayla Çınaroğlu’dan çocuklara iki kitap: “Elmaya Güzelleme” ve “Zeytine Güzelleme”
Ayla Çınaroğlu’nun çocuklara yazdığı, Mustafa Delioğlu’nun resimlediği Elmaya Güzelleme ve Zeytine Güzelleme, 6 Ocak’ta hep kitap etiketiyle yayımlanıyor. Tanıtım bülteninden Yüzlerce türü olan elmaya farklı bir gözle bakmanızı sağlayan Elmaya Güzelleme ve zeytinin, insanlık tarihi kadar eski geçmişini anlatan Zeytine Güzelleme, çocuk okurlarla buluşuyor. “Bilirsiniz her masalın sonunda gökten düşer üç elma. Belki de bu kez yalnızca elmayı en çok sevenlerin başına…” Elmaya Güzelleme, tarihin başlangıcından günümüze insanların elma ağacı ve meyvesiyle ilişkisini anlatıyor. Bu şiirsel metin, elmanın sadece sofraların değil destan, masal ve söylencelerin de tacı olduğunu hatırlatıyor. Bunları söylerken bilim insanlarını ve tarihi kahramanları da atlamıyor. Ayla Çınaroğlu ve Mustafa Delioğlu ortak imzalı bu kitap, yüzlerce farklı türü olan elmaya başka bir gözle bakmamızı sağlıyor. “Binlerce yıl ötesinden dağarcığında öykülerle gelen yalınayak, yaşlı ve ölümsüz bir bilgedir zeytin ağacı.” Kahvaltı sofralarımızın vazgeçilmezi zeytinden yola çıkan Zeytine Güzelleme ise zeytin ve zeytin ağacının insanlık tarihi kadar eski geçmişini anlatıyor. Hikâyede, zeytinin barışın sembolü olmasından kandilleri aydınlatmasına kadar tüm serüvenine değiniliyor. Ayla Çınaroğlu’nun, “yoksul toprakların varsıl ağacı” diye nitelendirdiği zeytin ağacına dair söylenceleri, efsaneleri şiirsel bir dil ve tarihsel sırayla aktardığı hikâye, Mustafa Delioğlu’nun resimleriyle bütünlük kazanıyor. AYLA ÇINAROĞLU HAKKINDA  Ayla Çınaroğlu, 1939 yılında Ankara’da doğdu, 1961 yılında Devlet Güzel Sanatlar Akademisi Grafik Sanatlar Bölümünden mezun oldu. 1972 yılından beri çocuklar için yazan Ayla Çınaroğlu’nun Veli’ninKurabiyesi kitabı 2006 yılında Çocuk ve Gençlik Yayınları Derneği’nin seçimiyle International Board on Books for Young People’ın listesinde yer aldı. 2007 yılında Eskişehir Osmangazi Üniversitesi’nde adına özel bir sempozyum düzenlenen Ayla Çınaroğlu 2008 yılında ÇGYD tarafından IBBY Andersen Ödülü Türkiye adayı olarak gösterildi. Ödülleri Yazar: 1979 Kültür Bakanlığı Çocuk Yapıtları Yarışması, öykü dalında ikincilik, 1982 TOBAV Çocuk Oyunları Yarışmasında başarı, 1984 DE Yayınevi Masal Yarışmasında ikincilik, 1988 Enver Naci Gökşen Öykü Yarışmasında üçüncülük, 1998 Kültür Bakanlığı Çocuk Filmi Senaryosu Yarışmasında ikincilik. Tasarım alanında: 1998 Kültür Bakanlığı En İyi Tasarlanmış Kitap yarışmasında ikincilik 1998 Kültür Bakanlığı En İyi Tasarlanmış Kitap yarışmasında üçüncülük ödülü. MUSTAFA DELİOĞLU HAKKINDA Mustafa Delioğlu, 1946’da Erzincan’da doğdu. İlk gençliğinden itibaren resim sanatında kendini yetiştirmeye başladı ve özgün tarzını oluşturdu. 1974’de açtığı atölyesinde bugüne kadar 2000’den fazla kitap resimledi. İllüstrasyonlarının yanında, sanatseverlerle 20 resim sergisiyle de buluştu. 2000 yılında, her iki yılda bir, uluslararası bir jüri tarafından seçilen bir yazara ve bir çizere verilen Hans Christian Andersen Ödülü’nün ilk Türk çizer adayı oldu. 2013 yılında, İsveç Hükümeti tarafından her yıl Astrid Lindgren’in onuruna düzenlenen, çocuk ve gençlik edebiyatı alanındaki en büyük ödülü olan ALMA’da çizer adayı olarak ülkemizi temsil etmiştir. Ödülleri Türk Kütüphaneciler Derneği Emek Ödülü, 2015 ÇGYD En İyi İllüstrasyon ve Tasarım Ödülü, 2006 ÇGYD En İyi Kitap İllüstrasyonu Ödülü, 2005 Troya Folklor Araştırmaları Derneği Plastik Sanatlar Ödülü, 2003 Çocuk Edebiyatçıları Birliği Çocuk Edebiyatı İllüstrasyon Hizmet Ödülü, 2001 Çocuk Vakfı Emek Ödülü, 1998 Çıplak hayat
İnadına şarkılar söylemiş, dans etmiş, soğuğa aldırmadan denize koşmuş ve neredeyse yuvarlana yuvarlana kulübemize dönmüştük ki, katliam haberi… Gökyüzü camdanmış gibi parçalanıp üzerimize çökmüştü… Biraz nefes alıp kendime geldiğimde, sorduğum ilk soru şu oldu: Bu katliamlar, kimlerin işine geliyor? Katliama sevinenlerin çokluğu, katliamın kendisi kadar, belki de daha fazla dehşet vericiydi. IŞİD’in bu topraklarda bir tabanı olduğunu gözler önüne seriyordu. Terörün en önemli şiddet gerekçesi, “adaletsiz dünya…” Meşru göstermeye yarayacak bir düşünce olmadan şiddet bu denli yaygınlaştırılamaz. Walter Benjamin, “Şiddet Eleştirisi Üzerine” adlı makalesinde şiddetin kökenini araştırır, hukuk, adalet ve ahlakla ilişkisine bakar. Durum sanıldığından da karmaşıktır, doğal hukuktan pozitif hukuka, kutsal kitaplardan militarizme dallanıp budaklanan, herkesin durduğu ya da baktığı yere göre anlam yüklediği bir araç olarak karşımıza çıkar şiddet. Katliamı düşünürken o makalede en çok dikkatimi çeken kavram, “çıplak hayat” oldu. Benjamin, “İnsan her ne pahasına olursa olsun çıplak hayata indirgenemez” diyordu. Hatta “biricikliği içinde kendi bedensel kişiliğine” de indirgenemez. Eğer indirgenirse, kutsal dışıdır artık ve yaralanabilir. Hayvanlar ve bitkiler, çıplak hayatın içinde oldukları sürece kutsal kabul edilmezler. Hani hayat kutsaldı? Hayatı savunmak, öncelikle “çıplak hayat”ı savunmaktan geçiyor diyemez miyiz öyleyse? O zaman da insanı köleleştiren, çıplak hayatı sermayesi yapan kapitalizm gerçeği çıkıyor karşımıza. Bir insanı aç bırakmakla tehdit etmek de şiddet… Italo Calvino’nun acilen “genel ahlaki devrim” yapılmalı derken kastettiği şey, çıplak hayatı bütünüyle kutsallaştıran bir ahlak, şiirsel adalet… John Berger, bir “dua”… Kulübeden çıkmış, geceye ait olan denize ve gökyüzüne bakarak yürürken, yine kimsenin işine yaramayacak hayallere daldığımı düşündüm. Katliamların ardı arkası kesilmezken, yetkili ağızlar devamı gelecek diye uyarıp “korkmayın ama tedbir de alın” derken, şiirsel adalet üzerine düşünmemin bir faydası var mıydı? Her şey daha da kötüye gitmiyor muydu? Militarizm en şatafatlı günlerini yaşıyordu, hayatın kutsallığını savunanlar, geniş kitleler tarafından savunmasız bırakıldıkça. John Berger, “Ve Yüzlerimiz, Kalbim Fotoğraflar Kadar Kısa Ömürlü” adlı kitabında, umudun “karanlığı birden aydınlığa çıkaracak şeyde değil, karanlığın kendisinde” olduğunu yazmıştı. Karanlığa korkmadan bakabilirsek… Ertesi gün, John Berger’ın ölüm haberini duyduğumda, onun bir köylü arkadaşı olan Tony Goodwin için söylediği sözü tekrarlarken yakaladım kendimi: “John Berger nerede şimdi?” Yazının devamında, “Ölüler canlıların düş ürünüdür” diyordu. Onun bu sözüne itiraz etmek istedim, artık bir düş ürünü olduğuna. Çağımızın en bilge kişisiydi benim gözümde. Neredeyse bütün kitapları hakkında yazmış, derslerimde anlatmış, hiç yüz yüze gelemesek de uzun uzun sohbetler etmiştim kendisiyle. Şimdi yoktu, öldü deniliyordu. Kendi sözüyle, “Çağdaşı olan insanların yaşadığı zaman bağlamında değildi artık.” Aynı kitapta bir öykü-anlatıcısı olarak ölümle ilişkisini de şöyle tarif ediyordu John Berger: “Öykülerimizi okuyan ya da dinleyenler her şeyi bir mercek ardından görür gibi görür. Bu mercek anlatının gizidir ve her öyküde geçicilikle zaman-dışılık arasında bir yerde yeniden traşlanır. Biz öykü-anlatıcıları Ölümün Yazmanlarıysak, kısacık ölümlü yaşamlarımızı bu mercekleri traşlayarak yaşıyoruz diye böyleyizdir.” John Berger, “dua”nın kökeni olarak gördüğü, olayların sessizliğini kıran, acı ya da yürek parçalayan yaşantıları dile getiren sözcüklerin duyulabileceği ve duyulduğunda da olayların yargılanacağı umudundan vazgeçmedikçe, yaşayacaktı. John Berger, bir “dua”ydı… Zagrep’te sergi
“Hakkıyla efsane. Mücadelesi, kişiliğiyle. Yapımcı: Schindler’in Listesi...” Yanına vardık, adımı belirtip ekledi Vladimir: “Metnini yazdığı Dancing Anna Frank Tel Aviv’de başladı. Besteci Daniel Galay Buenos Aires doğumlu.” Bir çift ışıltı baktı: “Anna Frank’ın barakası benimkine yakındı.” Kalakaldım. Gülümsedi Branko Lustig beni kurtarmak için kadehini uzatırken. Ben de ak şarap edindim hemen. Tokuşturduk. “Çarpıcı film,” dedim; “iki kez izledim.” “Senaryo iyiydi,” dedi. Acı okyanusu. Kim bilir kaç kez aşmış. Giderayak el öpmek geldi içimden.  (Bu duyguyu bir de Yaşar Kemal’le yaşamıştım ziyaretimde.) “Yazın bana,” dedi, “her iletiyi yanıtlarım.” Sergi açılışında oturan tek kişi. 90’a yakın. Gece, cadde. Birden geçmiş geçmemiş oldu: Kalbimde beliriveren sarı bir yıldızla kendimi belki bir adım aştım: O’laştım gibi geldi, anılarıyla sıçramış olarak. Ama nitelendiremeyeceğim gözlerle gözümün önünde, sözsüz özlerle: “Gerçekler mi? Al sana gerçek: Beni taşıman kolay olmaz. Bin yıl yaşasan yaşadıklarımın yarısı dolmaz benliğine. İyisi mi, ikimiz yalnızca laflamış olalım yine sanattan –az ırak durup gerçek hayattan. Ne kadar durabilirsek.” “Ne düşünüyorsun?” dedi Vlado Bogdaniç. “Hiç.” Güldü: “Derin konu.” Anı hazinesi. Yoktur sonu. Hubble teleskobu ötesi özel bir galaksi Vladimir. Dinledikçe baktım, ı ıh, ben yetmem; Herodot’u diriltir: “Batılı büyük şirketler altyapımızı satın aldı, kalakaldık. Para en büyük değer, artık. Yüzde beş rahat, o kadar. Durum zor. Kapitalizm demokrasiyi kendince biçimlendiriyor.” Zagrep ana meydanı. Yanımda Filistinli bir ana belirip şöyle dedi bana: “Eski acılar yepyeni sürer, bugün yine varken ezilenler. Dünya barışına varmak için gündemin ilk maddesi Filistin.” Yıldızlar, kara delikler… Daha neler yaşanacak, kim bilir. Haklılık tehlikelidir: gaddarlaştırabilir. John Berger geçti bu dünyadan...
Düğüne, G ve Görme Biçimleri kitaplarını yazan İngiliz yazar ve eleştirmen John Berger 90 yaşında yaşamını yitirdi. Sanat hayatına ressam olarak başlayan ve daha sonra sanat eleştirmenliği de yapan dünyaca ünlü İngiliz yazar John Berger, “G.” adlı kitabıyla, dünyanın en saygın edebiyat ödüllerinden biri olan “Man Booker Prize”ı 1972 yılında kazandı. Berger, aldığı para ödülünün yarısını ABD’deki siyah hakları hareketi Siyah Panterlere bağışladı. Berger, ayrıca “Golden PEN” ve “Petrarca-Preis” ödüllerine de layık görüldü. ‘G.’nin yanı sıra ‘Görme Biçimleri’, ‘Yedinci Adam’, ‘Düğüne’ gibi önemli eserlerin de sahibi olan John Berger, çağın en etkili yazarlarından biri olarak gösteriliyordu. John Berger 1940’lı yılların sonlarına doğru Londra’da birçok sergiye de katıldı. 1948-1955 yılları arasında sanat eleştirmenliğinin yanı sıra, resim dersleri de verdi. İngilizce yazan en etkili sanat eleştirmenlerinden biri olarak tanınıyor. Senaryo ve belgesel yazarı olarak da biliniyor. İlk romanı ‘Zamanımızın Bir Ressamı’ (A Painter of our Time) 1958’de yayımlandı. 1970’li yıllarda BBC’de yayınlanan ‘Görme Biçimleri’ belgesel dizisiyle ünlenen Berger, Batılı kültürel estetik anlayışına getirdiği eleştirel yaklaşımla tanınıyordu. ‘Bize o öğretti’ John Berger’in biyografisini kaleme almaya devam eden editörü Tom Overton, Berger’in ölümünün ardından “Bize sanatın hayatlarımızı zenginleştirdiğini öğretti” dedi.‘Bakış açımızı değiştirdi’ BBC Sanat Editörü Will Gompertz de yaptığı açıklamada şunları söyledi: Berger’in BBC’de yayımlanan belgesel dizisi ‘Görme Biçimleri’ pek çoğumuzun dünyaya bakış açısını değiştirdi. Hep medyanın sanatı algılayış biçimimizi derinden etkilediğini savundu. O program bugün hâlâ bir simge niteliğinde. Ama daha birkaç ay önce görüştüğüm Berger, bugünün şartlarında benzer bir program çekmenin imkânsız olduğunu söylemişti. Alışkanlıkları, yerleşik düzeni ve bizi, yani medyayı eleştiriyordu. Bir sanatçının bakış açısına, bir akademisyenin bilgi birikimine ve doğuştan yetenekli bir sahne sanatçısının karizmasına sahipti. Ama her şeyden önce bir yazardı. Şiirleri, romanları ve eleştirileriyle hayatımızı zenginleştirdi. Bize bireysel olarak değil ama toplumsal olarak nasıl görmemiz gerektiğini öğretti.”‘Şimdi her yerdesin’ Berger’in ölümünü İngiliz oyuncu ve yazar Simon McBurney, Twitter hesabından duyurdu. McBurney, “Dinleyici, şair, ressam. Rehberim. Filozof. Arkadaş. John Berger bu sabah bizi terk etti. Şimdi her yerdesin” ifadelerini kullandı. KitapEki takipçilerinin seçtiği 2016’nın en iyi 10 roman
KitapEki takipçileri 2016 yılının en iyi romanlarını seçti. Bütün bir yıl boyunca rafları dolduran yüzlerce roman arasından en iyileri seçmek oldukça zorlu bir iş. Kitabın en iyisini seçmek ise görecelidir. www.kitapeki.com takipçileri düzenlediğimiz oylamaya oldukça yoğun bir ilgi gösterdi ve kendi beğenilerine göre en iyileri oyladılar. Binlerce takipçimizin katıldığı oylamamızda işte öne çıkanlar… Aşağıdaki liste yüzlerce iyi roman arasından www.kitapeki.com takipçilerinin beğendiği en iyi 10 romanın sıralamasıdır.  Votka&Pera Aybike Ertürk’ün kaleme aldığı, Destek Yayınları etiketiyle raflardaki yerini alan Votka&Pera takipçilerimizin gerçekleştirdiği oylamada en yüksek oyu alarak birinci sıradaki yerini aldı. Gelin kitabın tanıtım bültenine göz atarak daha yakından tanıyalım; “Kırmızı ışıkta sokak çocuklarının etten duvar ördüğü Chevy Impala gelinle damadı nereye götürüyordu bilmem; ama beni 87 yazına, çocukluğumun en kral günlerine götürmüştü. İnsan olmanın yükünü çekmediğim, gözlerimi Samantha Fox takvimiyle şenlendirdiğim, Erenköy Mürüvvet Apartmanı’ndaki güzel günlere… O zamanlar babam ölü değildi ve onun ölümünün ardından gerçekleşen felaketler zinciri hayatımı altüst etmemişti daha…” Bu hikâyedeki defolu mal benim. Ruhum ihraç fazlası tişört gibi delik deşik. Vazgeçtim… Pes ettim… Yaşamak için mantıklı bir sebebi olmalı insanın… Pera’nın aşkı yaşama sebebim olabilir miydi bilmiyorum ama kesinlikle denemeye değerdi… “Boğaziçi Köprüsü’nün korkuluklarında, kollarımı iki yana açıp kendimi boşluğa bırakmadan önce tepemde parıldayan güneşe bakıp gülümsedim. Meğer dünyanın son günü ne kadar huzurlu, ne kadar da muhteşem bir eylül günüymüş…” Geride bıraktığımızı zannettiğimiz ama usul usul ardımızdan gelip yanı başımızda biten, çocukluğumuzun toplamından ibaret, tüm psişik düğümlerimizin gelip de bir yumakta toplandığı şey değil midir hayat dediğimiz? Romanın son sayfasına geldiğinizde, size bir armağan verilmiş gibi hissedeceksiniz.  Körburun Körburun’u özetlemek kolay değil. Onun için özetleme çabası yerine asıl derdinin ne olduğunu anlamaya çalışabiliriz. Hükümenoğlu, 1960’tan 1990’lara kadar Körburun üzerinden Türkiye’deki tarihî kırılma ânlarının peşine düşüyor. Ama bunu kuru bir tarihî anlatımla gerçekleştirmiyor. Romanın sayısı epey fazla olan ana karakterlerinin hem bedensel hem ruhsal büyüme evrelerini de takip etmemizi sağlıyor. Hayri’nin, Neriman Abla’nın, Meral’in, Murat’ın, Seher’in, Ferit’in hem çocukluklarını ya da gençliklerini hem de dönüştükleri kişileri takip ediyoruz roman boyunca. Ama Hükümenoğlu bununla kalmıyor: Ana karakterlerin dokunduğu kişileri de kanlı canlı birer karakter olarak yansıtmaya çalışıyor. Bu zor çaba ülkedeki gelişmelerle harmanlanınca, romanın derdine nüfuz edebiliyor okuyucu.  Kuşlar Yasına Gider Roman tek katmanlı bir hayat hikâyesidir. Toptaş’ın önceki eserlerinde alışık olduğumuz çok katmanlı yapı, zaman ve mekânda ani sıçramalar son romanı Kuşlar Yasına Gider de kurgulanmamıştır. Basit ve yalın bir dille “düz bir hayat hikâyesini” başka bir ifadeyle “baba ile oğul hikâyesini” anlatır. Bu romanda olaylar, gerçek mekân ve zamanlarda geçer. Okurken Ankara’yı, Eryaman’ı, Konur Sokağı, Güvenpark’ı gezer ve Denizli’ye giden yolda yolculuk yaparız. Taşradaki merhametli saf insanların arasında dolaşır, onlarla sohbet ederiz.  Finnegan Uyanması James Joyce, Ulysses’ı yazdıktan sonra on yedi yılı aşan bir uğraş sonucu Finnegan Uyanması’nı edebiyat dünyasına sunduğunda büyük tartışmalara yol açtı. İngilizce yazılmış en zor eserlerden biri kabul edilen, hemen her türlü konu, anlatım ve karakter kalıbını kırarak deyim yerindeyse çığır açan bu eser, ilk parçası yayınlandığından bu yana akademisyenlerin ve eleştirmenlerin çalışmalarına konu olmaya, üzerine yazılmış sayısız kitapla edebiyat alanında gündem yaratmaya devam etmektedir. Türkçenin de dahil olduğu yaklaşık kırk dilin dağarının birleştirilmesiyle türetilmiş sayısız kelime, denizde kum misali söz oyunları, genellikle çokanlamlılık içeren cümleler, hem tarih ve mitolojiye, hem de edebiyat ve siyasete uzanan çok katmanlı göndermeler nedeniyle “çevrilemez” sayılan ve bugüne dek yalnızca altı dile çevrilebilen Finnegan Uyanması dilimize ilk kez tam metin olarak Sel Yayıncılık tarafından kazandırıldı.  Ucunda Ölüm Var Kemal Varol, Ucunda Ölüm Var romanında Esat Oktay Yıldıran’ı anlatmış. Diyarbakır Cezaevi Komutanı’nı ve Köpeği Co’yu anlatmış Doğan İlteriş adıyla. Ağıtçı Kadın’ı sorgusuz sualsiz bir jandarma devriyesiyle aldırıveren komutanın karısının güzellemeleri ve kibriyle anlattırmış. İronik ve pek acıklı. İki kızına küçük notlarla onları sevdiğini söyleyerek işe gidip insanları köpeğe tekmil vermek zorunda bırakan, bok yediren komutanı.  Müptezeller Roman kahramanının ağzından aktarılan ve çok hızlı akan hikayede bir üniversite öğrencisinin birkaç yılına eşlik ediyoruz. Serbes, kahramanının ismini sonlara doğru açıklamış ama özeti kolaylaştırmak açısından Bakır Arslan ismini daha baştan telaffuz etmek zorundayız. Onunla Antalya’da turistik bir otelde garsonluk yaparken tanışıyoruz. Okulla işi bir arada götürmeye çalışan, aslında pek okula uğramadığı için boş vakitlerini Antalya bitirimhanelerinde değerlendiren, ağzı az buçuk laf yaptığı için bu çevrelerde sevilen bir genç. Nasıl bir çevre olduğunu Bakır’ın ağzından dinleyelim; “Benim takıldığım pasajda Lık Lık Birahanesi gibi daha memur işi, ucuzcu yerler vardı. Agora meyhanesi, Zekai Baba’nın Yeri, Yolcu Birahanesi falan hep bizim oradaydı. İç karatıcı yüzler, ümitsiz bakışlar ve canlı enkazlar da, yılların sildiği, boku, teri, kusmuğu ve sarhoş gözyaşlarının kokusu da bizimleydi tabii.”  Kırmızı Saçlı Kadın Baba-oğul ilişkisine dair iki efsanenin, Sophokles’in Kral Oidipus’u ve Firdevsî’nin Şehnâme’si paralelinde bir hikâye anlatılıyor Kırmızı Saçlı Kadın’da. Babasının aileyi terk etmesi üzerine “bütün hayatı değişen” ve bir eski-zaman kuyucusu olan Mahmut Usta’nın çırağı olarak kısa süreliğine Öngören’e giden Cem’in hikâyesi, o sıralar Öngören’de oynayan çadır tiyatrosundaki Gülcihan’la şans eseri tanışması ve Mahmut Usta’yla olan ilişkilerinin gelişmesiyle efsanelere benzer bir hale geliyor. Önceleyin sezemiyoruz bunu, fakat romanın ikinci kısmında Cem ve karısı Ayşe’nin dünyanın çeşitli kentlerinde bu iki metnin peşine düşmeleri, mütemadiyen -biraz da Cem’in zorlamasıyla- Oidipus ve Sührab’ın hikâyelerini mukayese etmeleri, romanın finalini pek az ıskayla tahmin etmemize olanak sağlıyor. Bu yönüyle, tıpkı bir çember gibi, başlangıcı ve bitişi denk düşen bir kurguyu izliyor Kırmızı Saçlı Kadın. Bir kısa roman olmasına karşın, evvelki Orhan Pamuk romanlarından izler taşıyor bu haliyle.  Seyrek Yağmur Bir hikâyenin içinde olmayı arzulayan Rıfat’ın hikâyesi Seyrek Yağmur. Tıpkı seyrek yağan yağmur gibi bir hikâye. Şemsiye açamıyorsunuz, yalnızca bir kap tutabiliyorsunuz altına. O kap Rıfat oluyor. 40 yıl önce devlet tarafından öldürülen dayının, baktığı her yüzde kardeşini gören annenin, bir türlü büyümediği için Rıfat’ı terk eden sevgilinin, test kitabı satmaktan daha kolay olan film yönetmenliği tercihinin damladığı emaye kaplı , “hazin öykülü” Rıfat’ın hikâyesi.  Börklüce Bilge Umar 1936 yılında İzmir Karşıyaka’da doğdu. Yüksek öğrenimini İstanbul Üniversitesi Hukuk Fakültesi’nde tamamladı. Aynı fakültede asistan olarak çalıştı ve doktorasını yaptı. Doçentlik sınavını vererek öğretim üyeliğine atandı. Uzun yıllar Ege Üniversitesi’nin çeşitli yüksek okullarında ek görevle öğretim üyeliğinin yanı sıra müdürlük, kendi fakültesinde dekan yardımcılığı gibi görevler yaptı. Kurucu öğretim üyeleri arasında bulunduğu Ege Üniversitesi’ne (şimdi, Dokuz Eylül Üniversitesi) bağlı Hukuk Fakültesi’nde “Medenî Usul ve İcra-İflâs Hukuku Kürsüsü” başkanı oldu. Üniversiteden ayrılarak hukuk danışmanlığı ve avukatlık yaptı. Hukuk mesleği ile ilgili inceleme yazıları ile yapıtlarının yanı sıra çevirileri, özellikle Türkiye’nin ilkçağ kentleri üzerindeki araştırmaları ile tarih ve arkeoloji konularını içeren kitaplarıyla tanındı. Son olarak Yeditepe Üniversitesi Hukuk Fakültesi’nde Medeni Yargılama (Usul) Hukuku ve İcra ve İflas Hukuku derslerini verdi. Kamu Hukuku bölüm başkanlığı görevinden 2016 yılında emekli olarak İzmir’e yerleşti. Börklüce’nin kendisi de, yaşamı da, üzerine gönderilen ilk iki Osmanlı ordusunu perişan ederek Karaburun Yarımadası’nda kurmayı ve birkaç yıl yaşatmayı başardığı dervişler-müritler komünü de dünya tarihinde benzersiz bir örnek oluşturuyor. Bütün bu konular üzerine çok ayrıntılı, çarpıcı bilgiler edineceğiniz bu kitabın alışageldiğiniz tarih romanlarına hiç benzemediğini göreceksiniz. Çünkü bu kitap, deneyimli bir tarih araştırmacısının özenli ve tutkulu çalışmasıyla, “asli kaynaklar”dan (örneğin öldürülmesi öncesinde Börklüce ile konuşabilmiş olan Rum tarihçi Doukas’ın anlattıklarından) çıkardığı bilgileri size aktarıyor ve kitap sonuna ekli “meraklısı için notlar” bölümünde bu kaynaklar üzerine de bilgi sunuyor. Ancak, Börklüce olayı hakkında bize bilgi sağlayan kaynaklar, bu olayın bazı ayrıntılarında ya suskundur ya da aralarında kopukluk, farklılık vardır. İşte bu noktada yazarın hayal gücü devreye giriyor ve sizi Börklüce’nin o büyük serüveni ile bir roman bütünlüğü içinde yüz yüze getiriyor.  Dağ Yolunda Karanlık Birikiyor Hüseyin Kıran başka biçimde düşünüp başka biçimlerde yazarak yerleşik algıyı kırmayı hedefleyen bir yazar. Sevilecek, içine girildiğinde ferahlık hissedilecek yalancı dünyalar sunmuyor okuyucuya. Tersine kendi rahatsızlığını dillendirerek başkalarında da farkındalık yaratmaya çalışıyor. Yeryüzünün her şeyine, insan olma biçimine, her şeyine müdahale eden, onu eleştiren yazarlık anlayışıyla söylemek istediği; “yeryüzünün yüzüne karşı, bir şarjör mermi boşaltmıyorsa bir yazar, hiçbir iş yapmıyor demektir”. Kısacası hem yeryüzüne hem de varolan edebiyata, o edebiyatın diline, insan tiplerine edebiyat yoluyla yöneltilen radikal bir eleştiriyi barındırıyor Hüseyin Kıran’ın romanları. İyi Kitap’ın Ocak sayısı çıktı
Çocuk ve gençlik kitapları dergisi İyi Kitap’ın Ocak sayısı yayımlandı. Tanıtım bülteninden 2017’nin ilk sayısında yine birlikteyiz. Yeni yıl, yeni umutlar demek. Sanırım yeni yılda hepimizin dileği ortak: Barış! Umarım bu dileğin yanıt bulduğu, huzurla geçireceğimiz bir yıl olur 2017… 2016, İyi Kitap için pek çok yeniliğin hayata geçtiği bir yıl oldu. Mart ayında yayımladığımız 82. sayımızdan itibaren yeni tasarımımızla karşınızda olduk. Yedinci yaşımızı da kutladığımız Mart sayısı, içeriğimizde de pek çok yeniliğin miladı oldu. Bu süreçte okurlarımızın beğeni ve desteğini yanımızda hissettik, onlardan güç aldık. Toplamda 10 sayı hazırladık size 2016’da. Bu 10 sayıda, birbirinden değerli, yerli ve yabancı yazarların 166 kitabına yer verdik sayfalarımızda. Kimi çocuk ve gençlik yazınının klasikleri arasında yer alan, kimi geleceğin klasikleri olacak 166 kitap… Bu eserleri ele alan yazılarımızın yanı sıra yerli ve yabancı yazarlarla, yayıncılık sektörünün profesyonelleriyle 7 söyleşi yaptık. Çocuklarla gerçekleştirilebilecek, kitap okumayı özendiren 6 kitap etkinliğine yer verdik. “Sahaf Dükkânı” köşemizde, edebiyat tarihinden, 8 değerli eseri sizlere hatırlattık. “Çocuk ve gençlik kitaplarında toplumsal cinsiyet” konulu dosya çalışmamızın yer aldığı Haziran sayımız büyük beğeni ile karşılandı. İyi Kitap adına kısa bilançosunu vermeye çalıştığım 2016, yaşanan pek çok acıya karşın, iyi kitaplara sığındığımız dolu dolu bir yıl oldu bizim için. 2017’de nice nitelikli çocuk ve gençlik kitabıyla buluşmak üzere… Safter Korkmaz Dergiyi okumak için>>> Bir çocuğun gözünden yetişkinlerin dünyası: “Benim Adım Leon”
Kit de Waal’ın ilk romanı Benim Adım Leon, Bilge Nur Gündüz çevirisiyle hep kitap tarafından yayımlandı. Tanıtım bülteninden Kit de Waal’ın ilk romanı Benim Adım Leon; dokuz yaşındaki Leon’un sevgi, aidiyet ve kayıplar üzerine dokunaklı hikâyesini güçlü bir kurguyla anlatıyor. Dokuz yaşındaki Leon’un hayatı hiç kolay değil. Hayatla başa çıkmaktan âciz, depresyondaki annesine bakmanın yanı sıra yeni doğan kardeşine de kol kanat germek zorunda. Her şeye razı, yeter ki hep birlikte olsunlar, hiç ayrılmasınlar. Ama bir gün korktuğu başına geliyor Leon’un. Annesi rehabilitasyon merkezine gönderilirken, küçük kardeşini de bir aile evlat ediniyor, Leon ise koruyucu anneye veriliyor. Yetişkinlerin dünyasında Leon’un karar verme hakkı yok ne yazık ki… Leon bir yandan ailesini tekrar bir araya getirme planları yaparken, bir yandan da yeni hayatına uyum sağlamaya çalışıyor. Benim Adım Leon, sevginin gücüne ve bir aileyi aile yapan her şeye dair sımsıcak bir roman. “Sağlam kurgusuyla son derece gerçekçi, duygusal bir ilk roman.” Kirkus Reviews “Birilerine, bir şeylere ait olmak için çırpınan bir çocuğun unutulmaz hikâyesi. İçinizi titretecek.” The Daily Mail “De Waal, çocuk kahramanının gözünden yetişkinlerin dünyasını büyük bir beceriyle anlatıyor.” The Guardian KIT DE WAAL HAKKINDA Birmingham’da doğan Kit de Waal yazdığı öykülerle ödül almış bir yazar. On beş yıl boyunca ceza ve aile hukuku alanında çalıştı, şehrin unutulmuş, kendi kaderine terk edilmiş varoşları üzerine yazdı, evlat edinme ve koruyucu aileler hakkında yazılar kaleme aldı. Benim Adım Leon, Kit de Waal’ın ilk romanı. Herkesin yönetmeni kendine
Nedenini kavrayamadığımız, açıklamalarına inanmadığımız, insanda korkudan ziyade başka gezegendeymiş yabancılığı uyandıran olaylarla uğraşmaktansa, bildiğimiz haliyle dünyaya dönelim dedik. Malum, Akademi ödül sezonu geldi çattı. Bu mevsimdeki her şey, şu ya da bu ölçüde Oscar ile ilgili. Eleştirmen grupları yılın en iyilerini seçti, festivaller seçimlerini yaptı. Herkes her dalda “En” 5’ini ya da 10’unu sıraladı. Neyse ki, aradan birkaç ortak film seçip çıkarmak mümkün olsa da, bu listeler yeterince farklılık içeriyor. Yani, herkesin listesi kendine. Yönetmeni de. Bazen liste yapıcıların sevdiğin yönetmen konusunda seninle aynı fikirde olmadığına da rastlanıyor. O da liste yapıcının sorunu. Mesela uzun yıllardır her filmini izlediğim ve kimselere benzemediğini düşündüğüm Jim Jarmusch hakkındaki değerlendirmeler gibi. En fazla, filmlerinin anlaşılmadığından, sadece kendisi için film çekiyormuş duygusu uyandırdığından şikâyet ediyorlar. Olur a, öyledir belki. Hatta keşke öyle olsa, vasat bir kervana katılmanın kime ne faydası olur? Ne var ki, ilk üç film konusunda, sıralama farkları olsa da fikir birliği halindeyiz: 1984 yapımı siyah-beyaz ‘Stranger than Paradise’, iki yıl önceki harikulade filmi ‘Only Lovers Left Alive’ ve bu yıl oyuncusu Adam Driver’ı oyuncu listelerine de dahil eden ‘Paterson’. Aslında ‘Ghost Dog: The Way of the Samurai’ da (1999) özel filmlerimden biridir, ancak ne yazık ki o da, ‘Coffee and Cigarettes’ (2004) de, ‘rivayet muhtelif’ denecek filmlerinden. Genelde beğeniyorlar ama ille de beğenmiyorlar. Roger Ebert sonuncusu için şöyle demişti: “Jarmusch bu film üzerinde öyle uzun süreyle çalıştı ki, başladığında hâlâ kahvehanelerde sigara içilebiliyordu.” Sahi, öyle bir dönem vardı, değil mi? Jarmusch, sonradan kendimle iftihar etmeme yol açan bir sezgiyle festival kokteylinden çıkıp izlemeye gittiğim (Yavuzer Çetinkaya gelmeyi reddetmişti de, yıllar boyu onu kızdırmıştım) ‘Stranger than Paradise’dan bu yana izlediğim bir sinemacı. Aslında yönetmenin ikinci filmi olsa da Cannes’da ilk film niyetine Altın Kamera almıştı. Sonra John Lurie ve Roberto Benigni’nin oynadığı ‘Down by Law’ geldi. ‘Mystery Train’e kadar siyah-beyaz filmler çekti. Çok sevdiğim iki Amerikalı bağımsız yönetmen arkadaşım, Neil Hollander ve Robert Kramer onu severlerdi ama ‘Mystery Train’ ile Japonlar’a satıldı diye üzülürlerdi. Anlaması zor, bağımsızlar arasında bir tartışma konusu olsa gerek. Öte yandan, Jarmusch bu filmde gerçekten de kendi karakterinin iki farklı çehresi arasına sıkışmış gibidir. ‘Paterson’ yılın beğenilen filmlerinden, ama Akademi üyeleri ne düşünür, hatta filmi kaçta kaçı görmüştür, bilemiyorum. Film o kadar şanslı değil gibi görünse de, New Jersey, Paterson’da yaşayan ve gizli gizli şiir yazan (sadece karısı biliyor) otobüs şoförü Paterson’da Adam Driver’dan umutluyum. Kendisi de, filmi de şanslı olan, Jarmusch ile taban tabana zıt, çok sevdiğim bir başka yönetmen de “İngiliz proletaryasının şairi” Ken Loach. Evet, ‘Britanyalı’ olmalı ama ne mutlu ki bu bir alıntı, bu sayede de olduğu gibi kalıyor. Onunla da İstanbul Festivali’nde tanışıp, 1987 yapımı filmi ‘Fatherland’ hakkında konuşmuştum. Ülkesindeki işçi sınıfının olduğu gibi işsizlerin de hikâyelerini anlatan Loach başka bir güne kalsın. Doğrusu, listelere karşı durumum beni hiç endişelendirmiyor. Aynı şeyi sevmek zorunda mıyız? Herkesin yönetmeni kendine! John Berger: Sabaha kadar Sait Faik okudum
İngiliz yazar, eleştirmen ve ressam John Berger bugün 90 yaşında yaşama veda etti. Dünya literatürüne kazandırdığı çok sayıda eserle dünya sanat tarihine adını altın harflerle yazdıran Berger, kısa bir süre önce, 5 Kasım tarihinde 90. yaşını kutlamıştı. Cumhuriyet gazetesi yazarlarından şair, yazar ve çevirmen Cevat Çapan 18 Kasım tarihli Cumhuriyet gazetesinde Berger ile olan anılarınıkaleme almıştı. Cevat Çapan, Berger’ın Sanat ve Devrim kitabını 1974’te yayımlayan Yankı Yayınları sahibi Kemal Demirel’le Berger’ı İstanbul’a davet ettiğinden bahsederek, onun Türkiye'de geçirdiği günleri, ilk defa Sait Faik öyküleri ve Ruhi Su'nun müziği ile tanışmasını ve Yaşar Kemal ile olan sohbetini şöyle anlatıyor: "Kararlaştırdığımız tarihte verdiğimiz ev adresine, John Berger, eşi Beverly ve iki buçuk yaşındaki oğulları Yves’le geldi. Hazırladığımız sofrada onları bekleyenler arasında Cihat Burak, Can Yücel ve Mehmet Ulusoy gibi arkadaşlar da vardı. Konuklarımız Alplerdeki Quincey köyünden küçük Citroen arabalarıyla kazasız belasız gelmişlerdi. Sofrada hemen aileden birileri gibi bize katıldılar ve kırk yıllık dostmuşuz gibi sohbet başlamış oldu. Bergerlar Türkiye’de kaldığı bir aya yakın süre içinde İstanbul’un görülecek yerlerini gördü, sanat dünyasından birçok insanla tanıştı, bir arkadaşın evinde Ruhi Su’yu dinledi, bir başka arkadaşın evinde Beklan Algan’ın sahneye koyduğu Cesaret Ana ve Çocukları oyununu televizyondan izledi. Kumkapı’da Kör Agop’un meyhanesinde Yaşar Kemal’le türküler üzerine sohbet ettiler. Bir ara İstanbul dışına çıkmak için gazeteci bir arkadaşın kılavuzluğunda önce Adapazarı’na, oradan Bolu ve Mudurnu’ya da gittiler. Adapazarı’nda Çark Gazinosu’nda onları ağırlayan Belediye Başkanı, Berger’ı Sait Faik’in amcaoğluyla da tanıştırmış. O da Berger’a Sait Faik’in Fransızcaya çevrilen öykü kitabını getirmiş, “Sabaha kadar Sait Faik okudum” demişti Berger döndüğünde. Bu kısa yolculuğun başka ilginç bir rastlantısı da Mudurnu’ya vardıklarında, Bülent Ecevit’in ünlü “Köy-Kent” mitingini izleme fırsatını bulmaları." Cevat Çapan'ın "John Berger'a armağan: 'Gökyüzü Mavi Siyah" başlıklı yazısının tamamı şu şekilde: John Berger 90 Yaşında “Olayları sözcüklerle anlatmak o sözcüklerin duyulacağı ve anlattıkları olayların yargılanacağı umudunu da birlikte getirir. Tanrı tarafından ya da tarih tarafından yargılanacağı umudunu. Her iki durumda da yargı uzak gibi görünür. Oysa hemen yanı başımızda olan ve bazen yanlışlıkla yalnızca bir araç sanılan dil, kendisine şiirin seslenmesiyle, inatçı ve gizemli bir biçimde, yargısını verir. Bu yargı herhangi bir ahlak yasasından açıkça farklıdır, ama duydukları karşısında iyilik ve kötülük arasında önemli bir gösterge olur. Öyle ki şiir yoluyla dilin yalnızca bu ayrımı yapmak ve korumak için yaratıldığını görürüz. İşte bu yüzden, günümüzde zenginlerin haksız yere elde ettiklerini korumak için yaptıkları korkunç canavarlıklara karşı dünyada en kesin biçimde karşı duran güç şiirdir. İşte bu yüzden, fırınların saati aynı zamanda şiirin de saatidir.” John Berger, Türkçesi 1988’da yayımlanan Şiirin Saati kitabındaki aynı adlı denemesinde böyle tanımlıyordu şiirin önemini. Birkaç yıl önce Guardian gazetesinde yayımlanan bir yazısında ise, nerdeyse seksen yıldır yazı yazdığını açıklıyordu. Önce mektuplar, şiirler, konuşmalar, sonra da eleştirel denemeler, öyküler, senaryolar, romanlar, oyunlar yazarak geçen seksen yıl. Bu arada dünyanın birçok ülkesine yolculuklar yapmış, birçok uluslararası sanat ve kültür kurumlarında konferanslar vermiş, televizyon programları hazırlamış, ilginç bazı filmlerde oynamış çok yönlü bir insan. İYİMSERLİKTEN HAYAL KIRIKLIĞINA John Berger, Birinci Dünya Savaşı sona erdikten sekiz yıl sonra 5 Kasım 1926’da, Londra’da doğdu. İlk öğreniminden sonra St. Edward’s adlı özel bir okula gönderildi. Bu okulun katı disiplininden kaçarak küçük bir bursla Central School of Art’ta resim eğitimi almaya başladı. Askerlik görevini yaptığı Belfast’ta ilk kez işçi sınıfından insanlarla bir araya geldi. İki yıl sonra sanat eğitimini sürdürmek için bu kez Chelsea Art School’a geçti. 1945’te İşçi Partisi büyük bir çoğunlukla iktidara geldiğinde Berger 19 yaşındaydı. İktidar değişikliği ve refah devletinin temellerinin atılması ilk yıllarda Britanya’da sosyalist bir düzenin kurulacağı umuduyla belli bir iyimserlik havası yarattıysa da 1950’lerin ortasına doğru soğuk savaş koşullarının baskısıyla bu iyimserlik yerini hayal kırıklığına bıraktı. Meslek hayatına önce ressam ve eğitmen olarak başlamış olan Berger, 1952’de haftalık New StatesmanandNation dergisinde sanat eleştirileri yazmaya başladı. Düşünsel gelişiminde önce anarşist kaynaklardan yararlandı, daha sonra okulda tanıştığı genç komünist arkadaşları ve özellikle de FrederickAntal adlı Macar kökenli Marksist öğretmeninin etkisiyle estetik görüşünü belirleyen kaynaklara ulaştı. İki savaş arası İngiltere’de Lukacs, Frankfurt Okulu’ndan Benjamin, Adorno, Horkenheimer ve Marcuse gibi düşünürler yeni yeni tanınıyorlardı. Antal’ınFlorentinePaintingAndItsSocial Background ve Arnold Hauser’inSocialHistory of Art (Sanatın Toplumsal Tarihi) kitapları İngiltere’de 1948 ve 1951’de yayımlandı. Sanatla toplumsal hayat arasındaki organik ilişkiyi öne çıkaran bu ve benzeri kaynaklar Berger gibi bir eleştirmenin öneminin sol çevrelerde daha iyi anlaşılmasını sağladıysa da, tutucu çevreler onun bu yaklaşımla yazdığı yazıları kaba siyasal propaganda olarak değerlendirdiler.  1950’ler, Britanya’da aynı zamanda tiyatroda John Osborne, John Arden, Arnold Wesker; romanda KingsleyAmis, John Wain, John Brain; sinemada LindsayAnderson, KarelReisz ve “Özgür Sinema” akımının öbür yönetmenleri “Öfkeli Gençler” diye anılan yaratıcı bir kuşak olarak ortaya çıkmış ve İngiltere’de sanat ve kültür hayatına yeni bir canlılık getirmişti. İlk yıllarında sol bir hareketin özelliklerini taşıyan bu yazar ve sanatçıların bazıları 1960’larda düpedüz kurulu düzenin sözcüleri oldu. Berger ise gerek 1958’de yayımlanan A Painter of Our Time (Zamanımızın Bir Ressamı) romanı gerek 1960’da yayımlanan sanat denemelerini içeren PermanentRed kitabıyla Marksist bir yazar olmayı sürdürdü. Bu kitapları 1962’de Foot of Clive, 1964’te Corker’sFreedom romanları izledi. Berger, 1960’ların başında İsviçreli sinema yönetmeni AlainTanner’in çağrısı üzerine Cenevre’ye giderek onun üç filminin senaryolarını yazdı. 1962’de de Fransız Alplerinde bir köye yerleşti. La Salamandre, Dünyanın Ortası ve 2000 Yılında 25 Yaşına Basacak Olan Yunus adlı bu senaryolardan sonra sırasıyla Picasso’nun Başarısı ve Başarısızlığı (1965), A Fortunate Man (Talihli Bir Adam, 1967), Art andRevolution (Sanat ve Devrim, 1969) kitapları yayımlandı. Berger bu kitaplarında, bir yandan resim ve heykel sanatlarının toplumsal ve ekonomik koşullardan nasıl etkilendiğini araştırıyor, Talihli Bir Adam’da ise Jean Mohr’un fotoğraflarından da yararlanarak bir taşra doktorunun hayatını anlatırken bir insanın kendini başka insanların sağlık ve esenliğine nasıl adadığına tanıklık ediyordu. 1972’de G romanıyla “Booker” ödülünü alan Berger ödül töreninde 5 bin sterlinlik bu ödülün yarısını Karayiplerdeki Kara Panter adlı devrimci harekete bağışlayacağını, öbür yarısını da Avrupa’daki göçmen işçilerle ilgili kitabının hazırlanması için kullanacağını açıkladı. G, şaşırtıcı anlatım tekniğiyle birçok eleştirmenin saldırısına uğramasına karşın, kısa sürede uluslararası edebiyat dünyasında modern roman türünün bir başyapıtı olarak karşılandı. Özellikle resimde Braque, Picasso ve Gris gibi kübist sanatçıların gerçekliğe değişik bakış açılarından bakma yöntemi Berger’ın bu romanında yazı dili olarak uygulanıyor, ele alınan konunun daha eksiksiz bir bütünlükle yansıtılmasını sağlıyordu.  İLETİŞİM ZENGİNLİĞİYLE ANLATMAK Bakmak, görmek, belki aynı zamanda dokunmak, işitmek için dinlemek, tatmak, koklamak, kısaca gerçekliği bütün karmaşıklığıyla anlamaya çalışmak... Berger’ı bir yazar, bir düşünür, bir sanatçı olarak tanımaya çalıştığımızda onun bütün varlığıyla böyle bir çaba içinde olduğunu görüyoruz. Önce resimle işe koyulduğu için gerçeklikle iletişim kurma çabası renklerle, çizgilerle başlamış olabilir. Bu yüzden 1972’de BBC’de yayına giren Ways of Seeing (Görme Biçimleri) adlı televizyon belgeseli ve daha sonra aynı adla yayımlanan kitabı uygarlık tarihinin yüzyıllardır öne çıkan sanat eserlerinin yirminci yüzyılın ikinci yarısında nasıl değerlendirilebileceğini araştırıyordu. Bir süre önce ünlü sanat tarihçisi KennethClark’ın 11 ülkede 118 müze ve 18 kitaplığı gezerek kaydettiği sanat eserleriyle bu alandaki başyapıtları sergiliyordu. Bu eserler genellikle o müzelerde, kitaplıklarda ya da onlara sahip olan zenginlerin koleksiyonlarında görülebilirdi. Oysa Walter Benjamin’in “Mekanik Yeniden Üretim Çağında Sanat Eseri” adlı denemesinden yola çıkan Berger, KennethClark’ın seçkinci yaklaşımına karşı çıkarak böyle bir olanağın sözü edilen sanat eserlerinin biricikliğini yok ettiğini ileri sürüyordu. Sanat eserlerini görmek için artık müzelere gitmek gerekmiyordu. Daha önce AndreMalraux’nunLesVoix de Silence (Sessizliğin Sesleri) kitabında da belirttiği gibi müzelerin duvarları yıkılmış, değerli sanat eserleri herkesin erişebileceği kadar çok sayıda yeniden üretilme olanağına kavuşmuştu. Görme Biçimleri yayımlandıktan hemen sonra dünyanın birçok sanat okulunda ders kitabı olarak okutuldu. İletişim dünyasında çalışanlar için yeni ufuklar açtı. Berger böylece görme biçimlerinin iletişim zenginliğiyle anlatım yollarını da zenginleştirmiş oluyordu. Berger, 1975’te Avrupa’daki göçmen işçilerle ilgili araştırmasını, fotoğrafçı arkadaşı Jean Mohr’la birlikte hazırladığı Yedinci Adam kitabını yayımladı. Bu belgesel kitapta Türkiye, Yunanistan, Yugoslavya, İtalya, Portekiz gibi ülkelerden sanayileşmiş ülkelere gelen işçilerin yola çıkışları, geldikleri yerlerdeki yaşama ve çalışma koşulları ve bunlar arasında geri dönenler varsa, onların durumları ele alınıyordu. Yedinci Adam hem işçilerin geldiği ülkelerde hem de Avrupa’da büyük bir ilgiyle karşılandı ve yılın kitabı seçildi. Türkçeye, Yunancaya, Arapçaya, İspanyolcaya ve Portekizceye çevrildi. DOSTLAR, GEZİLER VE MİTİNGLER... 1978’de Yedinci Adam’ın Türkçe çevirisi yayımlandığında, mutlu bir rastlantıyla Berger’ı tanıyan ve İstanbul’da Kalenderhane’deki Bizans mozaikleriyle ilgili araştırmalar yapan bir arkadaşıyla tanıştık. Daha önce Berger’ın Sanat ve Devrim kitabını 1974’te yayımlayan Yankı Yayınları sahibi Kemal Demirel’le Berger’ı İstanbul’a davet ettik. Kararlaştırdığımız tarihte verdiğimiz ev adresine, John Berger, eşi Beverly ve iki buçuk yaşındaki oğulları Yves’le geldi. Hazırladığımız sofrada onları bekleyenler arasında Cihat Burak, Can Yücel ve Mehmet Ulusoy gibi arkadaşlar da vardı. Konuklarımız Alplerdeki Quincey köyünden küçük Citroen arabalarıyla kazasız belasız gelmişlerdi. Sofrada hemen aileden birileri gibi bize katıldılar ve kırk yıllık dostmuşuz gibi sohbet başlamış oldu. Bergerlar Türkiye’de kaldığı bir aya yakın süre içinde İstanbul’un görülecek yerlerini gördü, sanat dünyasından birçok insanla tanıştı, bir arkadaşın evinde Ruhi Su’yu dinledi, bir başka arkadaşın evinde Beklan Algan’ın sahneye koyduğu Cesaret Ana ve Çocukları oyununu televizyondan izledi. Kumkapı’da Kör Agop’un meyhanesinde Yaşar Kemal’le türküler üzerine sohbet ettiler. Bir ara İstanbul dışına çıkmak için gazeteci bir arkadaşın kılavuzluğunda önce Adapazarı’na, oradan Bolu ve Mudurnu’ya da gittiler. Adapazarı’nda Çark Gazinosu’nda onları ağırlayan Belediye Başkanı, Berger’ı Sait Faik’in amcaoğluyla da tanıştırmış. O da Berger’a Sait Faik’in Fransızcaya çevrilen öykü kitabını getirmiş, “Sabaha kadar Sait Faik okudum” demişti Berger döndüğünde. Bu kısa yolculuğun başka ilginç bir rastlantısı da Mudurnu’ya vardıklarında, Bülent Ecevit’in ünlü “Köy-Kent” mitingini izleme fırsatını bulmaları. İstanbul’dan ayrılmadan önce Resim ve Heykel Müzesini gezen Berger orada Şeker Ahmet Paşa’nın “Orman” tablosu önünde durup o resmin ilginç perspektif özellikleri üzerine daha sonra yazacağı bir deneme için notlar aldı. Gitmeden önceki son akşam da arp sanatçısı Uğurtan Aksel’in evinde Niyazi Sayın’dan, Necdet Yaşar’dan ve Reşat Uca’dan ney, tambur ve kemençe dinledi. Ertesi sabah Edirne’den geçip Alplerdeki köyüne dönerken Selimiye’ye de uğrayan dostumuz yazdığı ilk mektubunda, “O sesler hâlâ kulaklarımda, Selimiye’nin kubbesi altındaki o düzen hâlâ gözlerimin önünde” diyordu. KIŞIN ÜRETİCİ, YAZIN IRGAT Daha sonraki yıllarda John Berger, Beverly’yle iki kez daha geldi İstanbul’a. Önce Uluslararası İstanbul Film Festivallerinden birine jüri üyesi, daha sonra da İstanbul Kitap Fuarı’nın davetlisi olarak. Bu gelişlerinde de Latife Tekin, Tomris Uyar ve daha birçok başka yazarla tanıştı, panellere katıldı, Görme Biçimleri konusunda konuşmalar yaptı, Hakkari’de Bir Mevsim filmini seyretti. İstanbul’da ziyaret ettiği bir gecekonduda raflardaki az sayıda kitap arasında Yedinci Adam’ı görünce kitabın yeni baskısına yazdığı önsözde bu kitabın kimlere seslendiği konusuna yeniden değinme ihtiyacı duydu. Bu önsözde, kitabın bazı yanlarının eskimiş olabileceğini ama burada insanın daha çok bir aile albümünde rastlayacağı hayat hikâyelerini, bir dizi yaşanmış anları bulabileceğini söylüyordu. Avrupa’nın az gelişmiş ülkelerinden, daha doğrusu bu ülkelerin yoksul bölgelerinden yurt dışına giden insanlar arasında bir aile bağlantısı vardı. Bu bağlantıyı sağlayan da “o gün olduğu gibi bugün de göç olgusuydu.” Göç çoğu köy kökenli bu insanları yerlerinden yurtlarından ediyor, dillerini, törelerini bilmedikleri yaban ellerde onları yabancılaştırıyordu. Organik hayatı daha iyi anlamak için Berger, G’den sonra deneysel yenilikçi anlatımı bırakıp köylülerin yaşayışını yerinde görüp anlamak için Alplerde küçük bir köye yerleşti. Mevsimine göre onların üretim işlerine karışıp yazın bir ırgat gibi çalışarak o topluluğun bir parçası oldu. Kışın da yazar kimliğiyle bu insanların gerçeklerini daha geleneksel bir anlatımla yazmayı denedi. Böylece Domuz Toprak; Bir Zamanlar Europa’da; Leylak ve Bayrak gibi romanlarla; Ve Yüzlerimiz, Kalbim, Fotoğraflar Kadar Kısa Ömürlü; Fotokopiler; Keeping A Rendevous; Kıymetini Bil Her Şeyin; Bento’nun Eskiz Defteri ve sık sık gene resim, heykel, fotoğraf, genel politika ve kültür konularını da içeren benzer deneme kitaplarıyla bilge bir anlatıcı olmayı sürdürdü. Bu anlatıcılık rolünü senaryosunu filmin yönetmeni TimothyNeat ile yazdığı Play Me Something (Bana Bir Şey Çal) filminde oyuncu olarak canlandırdı. Bu filmde de görüldüğü gibi Berger’in anlattığı öyküler dinleyenlere hemen hemen her zaman umut verir nitelikteydi. Bana öyle geliyor ki umut onun yoksulluk, yoksunluk ve her türlü acı karşısında direnmenin nasıl gerçekleşeceğini gösteren şiirsel yoğunluktaki anlatımından kaynaklanıyor. Yves Berger (oğlu) ve John Berger “ŞİİRİN YAŞANTIYA DUYDUĞU İLGİDEN DAHA DAYANIKLI BİR ŞEY YOK” John Berger şiirlerini “Sözcükler”, “Tarih”, “Göç”, “Yerler” ve “Sevgilim” gibi başlıklar altında bölümlere ayırırken insanların hayatlarında kimlerle ve nelerle ilişki kurduğunu, nelerden ve kimlerden yoksun kaldığını, onları birbirlerinden ayıran ve birleştiren yaşantıların neler olduğunu değişik açılardan açıklamaya çalışır. Onun roman, deneme, senaryo vb. türlerde yazdıkları gibi, şiirleri de daha çok ezilenlerin, yenik düşenlerin, ölümcül hastalıklarla boğuşanların çektiklerini ele alsa da, doğanın kendini yenileyen gücüne ve insanın dayanıklılığına duyduğu inanç aynı zamanda daha insanca bir dünyanın yaratılabileceğinin umudunu aşılar okurlarına. Kendisi şiirin bu gücünü şu sözlerle açıklıyor: “Şiir her şey arasında yakınlık kurarak dilin yaşantıya ilgi duymasını sağlar. Bu yakınlık şiirin çabasının bir sonucu, şiirin yöneldiği her eylem, ad, olay ve bakış açısını bunlar arasında kurduğu yakınlıkla bir araya getirmesinin bir sonucudur. Çoğu zaman dünyanın acımasızlığına ve umursamazlığına karşı çıkarılabilecek şiirin yaşantıya duyduğu bu ilgiden daha dayanıklı bir şey yoktur.” Berger’ın toplu şiirlerini bir araya getiren Gökyüzü Mavi Siyah, tıpkı öbür kitapları gibi yurtsuzluğa, sömürüye, ezilmişliğe karşı bizi bu durumdaki insanlarla özdeşleşmeye, onlarla dayanışma içinde olmaya çağırıyor. Gökyüzü Mavi Siyah/ John Berger/ Çeviren: Cevat Çapan/ Ayrıntı Yayınları/ 250 s. Kaynak: Cumhuriyet gazetesi KitapEki takipçilerinin seçtiği 2016’nın en iyi 5 Bilim-Kurgu/Fantastik kitabı
KitapEki takipçileri 2016 yılının en iyi bilim-kurgu/fantastik kitaplarını seçti. Bütün bir yıl boyunca rafları dolduran yüzlerce bilim-kurgu/fantastik kitabı arasından en iyileri seçmek oldukça zorlu bir iş. Kitabın en iyisini seçmek ise görecelidir. www.kitapeki.com takipçileri düzenlediğimiz oylamaya oldukça yoğun bir ilgi gösterdi ve kendi beğenilerine göre en iyileri oyladılar. Binlerce takipçimizin katıldığı oylamamızda işte öne çıkanlar… Aşağıdaki liste yüzlerce iyi bilim-kurgu/fantastik kitabı arasından www.kitapeki.com takipçilerinin beğendiği en iyi 5 bilim-kurgu/fantastik kitabının sıralamasıdır. Bir nebze de olsa karanlığı aydınlatmak için...  Krizalitler Bilim-kurgunun altın çağı olarak bilinen 1950’li yıllarda yazılan “Krizalitler” ülkemizde de tam bir altın değerindeydi. 1978 yılında baskısı yapılan kitap bilim-kurgu severlerin elde etmek istediği fakat sahaflarda dahi ulaşamadığı bir kitap olma özelliği kazandı. Bu kitap aynı zamanda ülkemizde yayınlanan ilk John Wyndham kitabı olma özelliğini taşır. Niran Elçi tarafından tekrar Türkçeleştirilen kitap bundan binlerce yıl sonrasında geçmektedir. Dünyada “Büyük Gazap” yaşanmış tüm doğa ve yaşamlar farklılaşmıştır. Doğada bulunan her şey artık eskisi gibi değildir. Büyük Gazap’ın etkisiyle sebzeler, ağaçlar, hayvanlar ve özellikle insanlar farklılık göstermektedir. Tüm farklılıklar ise Waknuk Bölgesi halkı tarafından “sapkınlık” olarak tariflenmektedir. Hükümetin görevlendirdiği yerel müfettişler “saf ırk” olma standartlarına karar verirler. Tarım arazilerinde üretilen ürünlerden tutun da, yeni doğan bebeklerin hepsi bu standartlara uygun olmak zorundadır. Büyük Gazap’ın etkisiyle yeni doğan insanlarda görülen fiziki farklılıklar toplum tarafından ‘mutantlık’ olarak adlandırılmıştır. Evlerin duvarlarında ‘Mutantlara Dikkat Edin!’ yazar ve tüm halk “sapkınlara” karşı son derece dikkatlidir.  Elçilik Kenti Bilim kurgu ve fantastik edebiyatın “Nobel”i sayılan Arthur C. Clarke Ödülü’nü üç kez kazanan tek yazar China Miéville’in Elçilik Kenti; dilbilim ile politikanın iç içe geçtiği bir tuhaf bölge, yazarın düşünsel, kurgusal ve biçimsel yetkinliğinin zirveye ulaştığı bir sanat yapıtı. Kitap 2012 yılında En İyi Bilim Kurgu Romanı seçilerek Locus Ödülü’nü kazandı. Bazen’in kıyısında Herzaman’ın içinde bir dünyayı merkezine alan Elçilik Kenti, okuyucularını zaman ve uzamda benzersiz bir dalış macerasınadavet ediyor. Roman, insanların, egzotların ve kendine özgü bir tür olanEv Sahipleri’nin birlikte yaşadığı Arieka gezegeninde geçiyor. Arieka’dayaşayan bu farklı türlerin iletişiminin yegâne yürütücüsü ise birer genetikmühendislik ürünü olan Elçiler; ta ki beklenmedik bir başka Elçinin orayagelişine dek… Kitabın baş karakteri dalgıç Avice Benner Cho, Dışarı’da yaşadığı maceralar ve edindiği deneyimlerden sonra döndüğü Arieka kadar karmaşık ve gizemli. Ariekalılar içinse bir “benzetme”. Miéville’in, odağına dilin gücünü ve dilin sonsuza açılan ihtimallerini koyduğu bu romanında, incelikli bir diplomasiye, yeni elçinin varışıyla beraber farklılıkları bir arada tutan hassas dengelerin bozuluşuna; bir yandan da yeni bir dengenin doğum sancılarına tanık oluyoruz. Artık ne güvenebileceği bir aşkı ne de kendini güvende hissedebileceği bir evi olan, tüm ihtimallerle birlikte kaygan bir zeminde sürüklenen Avice ile birlikte… “Bu genç yazarın kendisini göstermesini ve bilim kurgu sanatını, son zamanlarda ‘güvenli’ okuyuculuğa yatırım yapan yayıncılığın gerileticiliği ile postmodernizmin bütün formlar ve formsuzluklarla ortaya koyduğu hayret verici değişim ve gelişim vaatleri arasında sıkıştıran ataletin dışına çıkardığını görmek bir sevinç kaynağı. Elçilik Kenti tam anlamıyla yetkin bir sanat eseri.”Ursula K. Le Guin  Başlama Yeri Başlama Yeri, Ursula K. Le Guin’in en önemli yapıtlarından biri; fantastik edebiyatın nadide metinlerinden. Aşkın, tutkunun, hayalgücünün ve serüvenin iç içe geçtiği roman nefes kesen olaylarla yüklü. Romanın esas karekterlerinden biri olan Hugh Rogers tekdüze ve sıkıcı hayatından bıkıp usanmıştır. Hayatını değiştirmek için çaba göstermektedir. Arayışları sonuç verir ve derken günün birinde beklenmedik bir şey olur: Hugh Rogers kendisini cennetten farksız, değişmeyen alacakaranlığıyla Tembreabrezi’ye, yani “başlama yerine” götürecek olan kapıyı bulur. Irena Pannis ise başlama yerini bulduğunda henüz on üç yaşındadır. Aradan yedi yıl geçer, Irena Pannis büyüyüp serpilir, genç ve güzel bir kadın olur. Dağkenti’ne izinsiz giriş yapan Hugh Rogers ile karşılaşır. Bu karşılaşmanın hemen ardından devasa bir gölge Dağkenti’ni yıkmakla tehdit eder. Hugh ve Irena bu gölgeyi bulup kovmak için bir araya gelir ve yola çıkarlar. Yolculuk esnasında birbirlerine âşık olurlar. Yeni bir başlangıca ya da kaçınılmaz bir sona doğru mu sürüklenmektedirler..?  Yıldız Gemisi Askerleri Kitap askerlik üzerine çarpıcı bir hikayeye sahipken toplumsal konuları ele almaktan da geri durmuyor. Oy hakkı üzerinden üzerinde çok tartışılacak fikirleri kitabın içine yediriyor. Hikayenin geçtiği Terra Federasyonu’nda insanlar arasında hiçbir ayrım yoktur. Cinsiyet, din ve başka hiçbir özellik üzerinde bir ayrım tarif edilmez. Ancak hikayede insanların vatandaşlar ve siviller olarak ikiye ayrıldığını görüyoruz. Vatandaşların hak ve özgürlükleri sivillere göre çok daha geniştir. Vatandaş olmanın ise bazı koşulları vardır. Siviller eğer vatandaş olmak isterlerse 2 yıl askerlik yapmak zorundadır. Askerlik görevinin ardından ise kamuda çalışma ve oy hakkı kazanırlar. Roman savaşa dair geliştirdiği bakış açısıyla bir çok tartışmayı da içinde barındırıyor. Savaşın tek başına şiddet ve öldürmek olmadığına dair bir fikre sahip olan bölük komutanı Çavuş Zim, savaşın amacını hükümetin kararlarını güç kullanarak desteklemektir diyor. Profesyonel bir askerin ağzından dökülen bu sözler günümüz koşullarına göre düşünüldüğünde objektif bir bakış açısına sahip. Güçlü olanın güçsüz olanı alt ederek ona dilediğini yaptırmanın bir aracı olarak tarifliyor savaşı. Çavuş Zim, düşmanın sadece öldürmek için öldürülemeyeceğini düşünüyor. Yazar Robert A. Heinlein’ın 1959 tarihinde kaleme aldığı roman üzerine oldukça fazla tartışma yürütüldü. Kimi kesimler romanın militarizmin hatta belli noktalarda faşizmin bir savunusu olarak nitelendirdi. Romanın tartışmalı bölümlere sahip olduğunu söylemek mümkün, ancak oldukça fazla yerde ise militarizmin eleştirildiğine dair tespitlere de yer verildiği söylenebilir. Üzerine çokça konuşulan Yıldız Gemisi Askerleri’ni okuyup, üzerine tartışma yürütmek okuyucuyu ilerletecektir. İthaki Yayınları’nın böyle bir klasik eseri okuyucusuyla buluşturması ise bilim-kurgu severler açısından oldukça önemli bir gelişme olarak nitelendirilmeli.  Ruhlar Kütüphanesi Tuhaf çocukların hikayesi, serinin üçüncü kitabı Ruhlar Kütüphanesi’yle son buluyor. Olağanüstü güçlere sahip bir çocuk. Ölümcül canavarlardan oluşan bir ordu. Tuhafların geleceği için verilen destansı bir savaş. Bayan Peregrine’in Tuhaf Çocukları ile başlayan ve Gölge Şehir ile devam eden macera, Ruhlar Kütüphanesi’nde nefes kesici bir son buluyor. Öykümüz on altı yaşındaki Jacob’ın yeni bir özel güç keşfedip, tuhaf yoldaşlarını sıkı korunan bir kaleden kurtarmak için tarihin içine dalmasıyla başlıyor. Bu yolda Jacob’a, ateşi kontrol edebilen Emma Bloom ve kayıp çocukları bulmakta üstüne olmayan Addison MacHenry adlı bir köpek eşlik ediyor. Günümüz Londra’sından, Viktorya İngilteresi’nin en korkunç mahallesi olan Şeytanın Arka Bahçesi’nin labirentvari arka sokaklarına seyahat edecekler. Burada, bütün tuhaf çocukların kaderleri belirlenecek. Serinin önceki kitaplarında olduğu gibi, Ruhlar Kütüphanesi heyecan verici fantazi ile daha önce hiç basılmamış eski fotoğrafları ve eşi benzeri olmayan bir okuma deneyimini kusursuz biçimde bir araya getiriyor. KATS Sahne Ocak ayı konserleriyle göz dolduruyor
KATS Sahne, Ocak ayı boyunca her Cuma ve Cumartesi akşamı gerçekleşecek konserlerle yeni yıla eğlenceli ve hızlı bir başlangıç yapıyor! 6 Ocak’ta Fuat Güner’le başlayacak muhteşem konser serisi Buzuki Orhan Osman ve Orkestrası, Objektif, Kolektif İstanbul, Sattas, Grup Turkuvaz, Yeni Türkü ve Hüsnü Arkan’ın vereceği konserlerle devam edecek. Şehrin merkezindeki kültür ve sanat mekanı KATS Sahne; tiyatro, müzik ve eğitimlerle dopdolu programına yeni yılda da devam ediyor. KATS Sahne 2017’nin ilk ayında, her Cuma ve her Cumartesi akşamı birbirinden eğlenceli konserlere ev sahipliği yapacak. Mekanın, 6 Ocak Cuma akşamı MFÖ’den Fuat Güner ile başlayacak konserler dizisi; 7 Ocak Cumartesi akşamı Buzuki Orhan Osman ve Orkestrası’nın, 13 Ocak Cuma akşamı Türk rock müziğinin kilometre taşlarından Objektif’in, 14 Ocak Cumartesi akşamı Kolektif İstanbul’un konserleriyle devam edecek. Ocak ayı programı kapsamında; 20 Ocak Cuma akşamı Sattas, 21 Ocak Cumartesi akşamı Grup Turkuvaz, 27 Ocak Cuma akşamı Yeni Türkü ve 28 Ocak Cumartesi akşamı ise Hüsnü Arkan da KATS Sahne’de müzikseverlerle buluşacak. Giriş katındaki restoranıyla etkinlik öncesi ve sonrasında, yeme-içme imkanı da sunan KATS Sahne’de Cuma konserleri ayakta, Cumartesi konserleri ise masalı düzende gerçekleşecek. Merkezi konumu ve toplu taşımaya ulaşım kolaylığıyla KATS Sahne, müzikseverlerin yeni mekan arayışına keyifli bir alternatif olarak öne çıkıyor. Başlama saati 21:30 olan konserlerin biletleri Biletix’ten ve KATS Sahne’den temin edilebilir. Adres: Müselles Sok No:3 Esentepe/İstanbul (Gayrettepe Metro ve Zincirlikuyu Metrobüs Durağı Yakını)Tel: 0212 263 10 63 – 0539 545 21 21 Robbie Williams, hayranlarına dokunduktan sonra elini temizledi
2016’dan albümler
BEKİR ÖZGÜR AYBAR bekirozguraybar@gmail.com Uzun bir yılı geride bıraktık. Evet geneliyle tatsızdı, ama her şey bir yana tüm dünyadan çok iyi albümler geldi. 2016 artık bitmişken şöyle bir geriye bakıp kimi kayıtları tekrar hatırlayalım istedim. 2017’de daha fazla müzikten, güzelliklerden konuşmak dileğiyle…  A Moon Shaped Pool – Radiohead: “Yaşamıyorum / Ben sadece zamanı öldürüyorum.” Beş yıl aradan sonra gelen yeni Radiohead albümü A Moon Shaped Pool’un kapanışında yer alan bu sözler grubun sadece bugününün değil, tüm kariyerinin özeti. Radiohead karanlıktayken etrafında olup bitenleri görebiliyor. Zaten bu nedenle çok büyük bir ekip.  Awaken My Love – Childish Gambino: Donald Glover, sahne adıyla Childish Gambino’nun Awaken My Love isimli albümü soul, R&B ve modern disco tarzlarının başarılı bir yansıması. Güçlü dans ritimleri ve sarsıcı electronica vurguları her saniye mevcut. Bu uzunçalar yılın son günlerinde yayımlanmasına rağmen 2016’nın en güçlü kayıtlarından biri olmayı başardı.  Blackstar – David Bowie: Avangart, karanlık, kapalı ve sert. Blackstar’da baştan sona art rock’ın dip dalgalarından güçlenerek çıkan bir sound’a yükleniyor Bowie. New York’ta kaydedilen albüm kendi yarattığı yeni ve bambaşka evreni usulca anlamlandırıyor. “Yukarıya bak, ben cennetteyim” sözleriyle başlayan Lazarus’un videosu onun son gösterisiydi. Blackstar onun görkemli finaliydi.  Not to Disappear – Daughter: İngiliz grup artık olgunluk çağında. Yersizce dramatikleşen bir ayrılık albümü değil bu. Bir “Mahvoldum. Perişan haldeyim” albümü hiç değil. “Evet, yaşadığımız dünyanın acısını görüyorum. Başımıza ne belalar geleceğinin de farkındayım, ama yine de bu kahrolası yerde yaşamak istiyorum” albümü Not to Disappear. Elena Tonra’nın vokali formunun zirvesinde.  You Want It Darker – Leonard Cohen: Tıpkı yılın ilk günlerinde David Bowie’nin yaptığı gibi klas bir final albümü bırakıp öyle gitti Leonard Cohen. Sekseniki yaşındaydı ve yorgun hissediyordu. Verdiği son röportajında “Artık ölüme hazırım” demişti ve yanılmadı. You Want It Darker onun gösterişli vedası oldu. Albümün iki numarasında ses veren Treaty şarkısında Tanrı’ya şöyle seslenmişti: “Seni bir hayalet yaptığım için özür dilerim. Sadece birimiz gerçekti, o da bendim.” Çin Seddi: Çin’i de mi Batılılar kurtardı?
Ünlü Çin Seddi’nin neden inşa edildiği ile ilgili tarihsel açıklamaların yanı sıra çok sayıda efsane bulunuyor. Çin Seddi de bu efsanelerden birini anlatıyor. Filmin yönetmeni 2008 Pekin Olimpiyat açılış seremonisini düzenleyen Çin’in en sevilen yönetmenlerinden Zhang Yimou. Çinlilere ait bir efsanenin başrolünde Matt Damon’un bulunması ile Çinlilere ait efsaneyi bir Batılı kahramanın başarısı gibi gösterdiği öne sürülen film Çin’de hararetli tartışmaları beraberinde getirdi. Efsanelerden biri Efsaneye göre Tao Tie denilen canavarlar 60 yıllık aralıklarla Çin’e saldırılarda bulundukları için İmparatorluk önlem olarak Çin Seddi’ni inşaa ettirmiş. Bu Çin Seddi üzerinde görev yapan ‘İsimsiz Düzen’ adlı ordunun görevi de bu canavarların Çin İmparatorluğu’na saldırmasını önlemek. Ordu Tao Tie’lerin saldırısını beklediği sırada Çin’e barut çalmak için gelen iki Batılı haydutu yakalayıp hapsediyor. Bu sırada canavarların saldırısı gerçekleşiyor. Kendilerinin bu savaşta faydalı olabileceklerini kanıtlayan ikili ordu ile beraber canavarlara karşı savaşıyor. Savaşın merkezinde Çinli kadın general bulunuyor. Filmde böylece Batılıların bu savaştaki pozisyonu daha çok yardımcı olarak konumlanmaya çalışılıyor. Bunun en büyük sebebi Çinli seyircinin tepkisini çekmemek olabilir. Kitle sahneleri harika Yönetmen Zhang Yimou kitle sahnelerde başarılı olduğunu zaten Olimpiyat açılışında kanıtlamıştı. Bu filmde de bu başarıyı tekrarlamış. Yüzlerce figüranla çektiği ordu ve ordu düzeni sahneleri sıradışı kamera hareketleri ve yerli yerinde CGI kullanımı ile harika sahneleri ortaya çıkarmış. Askerlerin farklı renklerdeki üniformaları başta olmak üzere filmin kostüm tasarımları da harika. Set tasarımı ise yeterli derecede ikna edici. Bilgisayar teknolojisinin ürettiği görüntü kalitesi bu filmde modern standarda uygun kullanılmış. Kadın general Oyunculuklar Oscar’lık performanslardan bu efsanenin gerçekliği kadar uzak. Seyircide bir heyecan, bir duygu hissettiren sahne yok denecek kadar az. General rolündeki ünlü Çinli yıldız Tian Jing’in tatlı gülümsemesi dışında kayda değer bir performansı yok. Varlığının tek önemli yanı bir kadın olarak orduların başında olması denilebilir. Tek başrol kadın oyuncu olmasına, Çin’e dair tüm gizemli arka plana sahip bir karakter olmasına ve etrafında ünlü Hollywood aktörleri onu parlatmak için çaba göstermesine rağmen kendisini fark ettiremiyor. Ve bu filmle onun için hedeflenen üne ulaşamıyor. Bunca olanağa ve çabaya rağmen film neden harika değil? Özetleyecek olursam bir filmde çok fazla olay dizisi bulunuyor. Kahramanlık, Doğu ile Batı karşılaşması, efsanevi canavarlar, romantizm, Çin sembolizmi ile dolu bir fantezi gibi çoklu hedef noktaları dolayısı ile ana hikâyeye fazla yüklenilmiş. Böylece hayal kırıklığına yol açan vasat bir film ve olayları zirveye taşıyamayan hızlı bir final kaçınılmaz olmuş. Seyirci duygusal anlamda dahil olamadığı filmde, karakterlerle arasında aşamadığı blokajı her an hissediyor. Senaryodaki iyi olma çabası fark edilse de bu çaba yeterli olmuyor. Matt Damon, Willem Dafoe gibi başarılı oyuncular bile kendilerine verilen repliklerle ne yapacaklarını bulamamış gibi duruyorlar. Batılı kurtarıcılar Cengiz Han ve Atilla Han gibi isimlerin Batılı aktörler tarafından canlandırılmasını veya bir Doğu efsanesinde Batılı olarak varlık gösteren birisinin kurtarıcı olmasını hep gülünç bulurum. Bu yüzden Çin seyircisinin bu filme tepki göstermesini anlayabiliyorum. Ama sinemadan bahsediyorsak bu çok yönlü ele alınması gereken tartışmalı bir konu. Her ne kadar bu filmde Batılı kurtarıcı formülünün değişmesi için çabalanmış olsa da üç Batılı tarafından kaleme alınan senaryosu, Le Vision Pictures’ın finans partnerliği ve ünlü Hollywood oyuncuların varlığı ile bunun başarılması pek de mümkün değil. Son kertede Son Samuray filminde Tom Cruise Japonları bu filmde de Matt Damon Çinlileri kurtarmış oluyor. Büyük bütçeli bu film Çin nüfusunun bolluğuna bel bağlamış gibi duruyor. Sonucu hep beraber göreceğiz. Almanak 2016: Sanat için ‘ya sev ya sus’ yılı oldu
‘Ars longa vita brevis’... Sanat uzun hayat kısa… Hipokrat her ne kadar bunu ‘zanaat’ için söylese de çok fark etmiyor. Her şeyin ömrünü kısaltan iktidar 2016’da da ‘Yeni Türkiye’ projesiyle ne sanat bıraktı ne zanaat… Sansür ve baskı altında geride bıraktığımız bu yılda kültür sanat üreticileri yine hedefteydi. Sanatçılar ihraç edildi İktidarı eleştiren her sanatçı ‘terörist’ oldu. Bu suçlamalar 15 Temmuz sonrasında ayyuka çıktı. İlan edilen OHAL kapsamında Kanun Hükmünde Kararnameler’le muhalefet sindirilirken yine bu kapsamda oyuncu Sevinç Erbulak, Mahperi Mertoğlu ve Kemal Kocatürk’ün gibi sanatçılar İstanbul Şehir Tiyatroları’ndan ihraç edildi. Devlet Tiyatroları’nda dramaturg olarak görev yapan yazar Eren Aysan da KHK ile açığa alınanlar arasında. Ardından görevlerine iade edilen sanatçıların bu yaşadıkları Türkiye için olağan bir durum olarak akıllarda kaldı. Barış diyenlere soruşturma Yine yılın son günlerinde, ifade özgürlüğünü sınırlayan iktidarın söylemiyle hedef haline getirilen akademisyenler tarafından yayımlanan ‘Bu Suça Ortak Olmayacağız’ barış bildirisine destek veren 433 sinemacı hakkında soruşturma başlatıldı. Heykeller yine hedefte İktidarın beslediği gerici saldırıların yükselişe geçtiği bu yılda da heykeller, sanat eserleri, sanat galerileri saldırıya uğradı. Türkiye’nin çağdaş sanat fuarı Contemporary İstanbul’da, sergilenen Sanatçı Ali Elmacı’nın Sultan Abdülhamit desenli mayo giydirilmiş heykeli tekbir getiren bir grubun saldırısına uğradı. Bir başka saldırı ise İstanbul Tophane’de yaşandı. 21 kadın sanatçının çalışmalarından oluşan “KUYTU” sergisinin açılışı mahalleli olduğu söylenen bir grup tarafından saldırıya uğradı. Heykellere saldırıların başlıca nedeni ‘müstehcenlik’ olurken, İzmir, metro istasyonundaki ahşap heykel “müstehcen” olduğu için kırıldı. Öte yandan İzmir ve İstanbul Kadıköy’de Berkin Elvan’ın heykelleri tahrip edildi. Vietnamlı sanatçı Van Hoang Huynh’un ‘Özgür Olmak’ ve Ukraynalı heykeltıraş Gutyrya Vyacheslav tarafından yapılan ‘Adem ile Havva’ heykeli saldırıda zarar gördü. Mersin’de Aylan Bebek ve sığınmacı çocukların anısına yapılan heykel kırıldı. Ressam Fikret Mualla’nın Kadıköy Yoğurtçu Parkı’ndaki heykel de tahrip edildi. Sanatta sarsüre devam Sanatçı Ahmet Güneştekin’in geçen yıl Venedik Bienali’nde sergilenen ‘Konstantiniyye’ adlı eseri İstanbul’daki bir alışveriş merkezinin önünde sergilenirken tehditler nedeniyle alandan kaldırıldı. TÜYAP Sanat Fuarında, ‘Sizi Çok Formsuz Gördüm’ sergisinde yer alan Özgür Korkmazgil’in eseri, müstehcen olduğu gerekçesiyle polis müdahalesiyle sansürlendi. Sansüre tepki gösteren sanatçı tüm eserlerini sergiden çekti. Popüler kültür de baskı altında KHK’lerle muhalefet sindirilirken popüler kültür ve ona hizmet edenler de bu baskılardan nasibini aldı. Örneğin içeriği tamamen eğlence olan Beyaz Show kızağa çekildi. Ardından konusu itibariyle hükümetin kendine yakın hissettiği Diriliş Ertuğrul dizisini izlemediğini söyleyen Okan Bayülgen’in Kanal D’de başlayacağı program süresiz ertelendi. Kitabevleri kapandı Resimler, heykeller, filmler, oyunlar için iyi bir yıl olarak tarihe geçmeyecek olan 2016’da hükümetin ekonomi politikalarının nefes aldırmadığı kitabevleri ard arda kepenk kapattı. Uzun yıllar insanların uğrak yeri olan İstanbul Beşiktaş’taki Kabalcı Kitabevi başta olmak üzere çok sayıda butik kitabevi iflas etti. Etkinlikler iptal Birbiri ardına yaşanan bombalı saldırılar sonucu, iktidarın eğlence kültürü olarak gördüğü sanat alanındaki konserler, etkinlikler ve Şehir Tiyatroları oyunları iptal edildi. 15 Temmuz’un ardından iptaller silsilesine Muse ve Joan Baez’in Türkiye konserleri de eklendi. Baskıların, sansürlerin, katliamların yaşandığı, ölümün yüceltildiği bir yıl daha geride kalırken her şeye rağmen yeni yılda edebiyatla, şiirle, sinemayla, tiyatroyla ve müzikle “Yaşamak güzel şey be kardeşim” diyeceğiz. ***** Ken Loach’tan umut mesajı Özellikle yoksulların sıkıntılarını işlediği filmlerle bilinen yönetmen Ken Loach, ‘I, Daniel Blake’ filmiyle Cannes Film Festivali’nden ‘Altın Palmiye’ ödülünü aldı. Sosyalist yönetmen, ödül konuşmasında aşırı sağın güçlenmesine karşı ‘umut mesajı’ verdi ve şöyle konuştu: “Şu anda bir umutsuzluk döneminden geçiyoruz. Bu dönemlerden aşırı sağ yararlanmaya çalışır. Biz bunun ne gibi sonuçlar doğurabileceğini biliriz. Buradan bir umut mesajı göndermeliyiz. ‘Başka bir dünya mümkün ve gerekli’ demeliyiz.” DiCaprio heykelciği kucakladı Kariyerinde beşinci kez Oscar’a aday olan Leonardo DiCaprio için 2016 bir milad oldu. DiCaprio yönetmen Alejandro González Iñárritu imzalı ‘Diriliş’ filmindeki performansıyla nihayet Oscar’ın ‘En İyi Erkek Oyuncu’ heykelciğini kucakladı. Bertolucci'nin tecavüz itirafı İtalyan yönetmen Bernardo Bertolucci, aktör Marlon Brando ile birlikte 1972 yapımı “Paris’te Son Tango” filmindeki tecavüz sahnesin gerçek olduğunu ve bunun son ana kadar kadın oyuncu Maria Schneider’den sakladıklarını itiraf etti. “Maria’nın bir oyuncu gibi değil genç bir kız gibi davranmasını istedim. Aşağılanmasını ve acı çekmesini istiyordum” dedi. ***** Konser vermek zor oldu İktidarın ‘Yeni Kapı Ruhu’ gibi literatürümüze ‘kazandırdığı’ terimlere itaat etmeyenler hedef gösterildi. 15 Temmuz sonrası Yenikapı’daki ‘Demokrasi ve Şehitler Mitingi’ için “Darbelere karşıyım ama bu şova ortak olmayacağım” diyen Sıla’nın konserleri iptal edildi. Füsun Demirel de hedefti Züğürt Ağa, Uçurtmayı Vurmasınlar gibi filmlerle ödüller alan Füsun Demirel, Cumhuriyet gazetesine verdiği röportajda “dağdaki gerilla kızları oynamak isterdim” demesi üzerine sosyal medya üzerinden linç edildi. Yandaş medya sanatçıyı “PKK’lı” olarak yaftalayarak manşetlere taşıdı. Tepkiler üzerine yapımcı şirket tarafından rol aldığı Aile İşi dizisinin bu hafta gösterime girmeyeceği açıklandı. Ardından ise Demirel’in kadrodan çıkarıldı. ***** Kaybettiklerimiz Müzik, edebiyat, sinema için karanlık bir yıl oldu. Kültür sanat dünyası bu yıl Leonard Cohen, Umberto Eco, David Bowie, Prince, George Michael, Tarık Akan, Erdal Tosun, Vedat Türkali gibi alanlarında en üretken en parlak yıldızlarını kaybetti. 10 Ocak: David Bowie Yeni yılın ilk kötü haberi şarkılarının yanı sıra yaşamındaki yenilikçi ruhuyla dünyanın dört bir yanında özgürlük simgesi haline gelen David Bowie’den geldi. 69 yaşındaki Bowie yaşamını yitirdi. Son albümü ‘Blackstar’ 8 Ocak’ta 69’uncu doğum gününe ithafen satışa sunulmuştu. 14 Ocak: Alan Rickman İngiliz aktör Alan Rickman hayatını kaybetti. Rickman, Harry Poter serisinde oynadığı Profesör Snape rolüyle tanınıyordu. 22 Ocak: Tahsin Yücel Tüm yaşamını yazmaya, araştırmaya adamış; öykü, roman, deneme, anlatı, inceleme, derleme alanında pek çok eseri bulunan, Türkiye’nin yazın yaşamında özel bir yere sahip Tahsin Yücel, 83 yaşında yaşamını yitirdi. . 26 Ocak: Abe Vigoda ABD doğumlu ünlü oyuncu Abe Vigoda 94 yaşında hayatını kaybetti. Abe Vigoda Godfather ‘Baba’ filmindeki rolüyle hafızalara kazınmıştı. 19 Şubat: Umberto Eco , Foucault Sarkacı, Önceki Günün Adası, Prag Mezarlığı ve son olarak 2015’te yayınlanan Sıfır Sayı gibi kurgu dalındaki kitaplarıyla günümüzün en önemli entelektüellerinden İtalyan yazar ve düşünür Umberto Eco, 84 yaşında yaşamını yitirdi. 7 Nisan: Ülkü Erakalın Sinemaya Lütfi Ö. Akad’ın asistanlığını yaparak başlayan Ülkü Erakalın yaşamına veda etti. İlk filmi, 1961’de çektiği ‘Unutamadığım Kadın’ olan Erakalın ‘Beklenen Şarkı’dan, ‘Yıldızların Altında’ ve ‘Çığlık Çığlığa Bir Sevda’ da dahil 200’e yakın filme imza attı. 20 Nisan: Attila Özdemiroğlu Muhsin Bey, Ağır Roman, Arabesk, Züğürt Ağa gibi kült filmlerin müziklerine imza atan 73 yaşındaki müzisyen Attila Özdemiroğlu yaşama veda etti. 60’lı yıllardan günümüze 40’ı aşkın filmin müziklerini yapan Özdemiroğlu, 1980’de Ajda Pekkan’ın Eurovision Şarkı Yarışması’da söylediği “Pet’r Oil”de de Özdemiroğlu’nun imzası vardı. 21 Nisan: Prince Amerikalı pop şarkıcısı ve söz yazarı Prince, 57 yaşında yaşama veda etti. Kariyerinin ilk adımlarını 1970’lerin sonunda atan sanatçı, ‘Little Red Corvette’, “Let’s Go Crazy” ve ‘When Doves Cry’ gibi hit şarkılarla hafızalara kazındı. Gerçek adı ‘Prince Rogers Nelson’ olan ve ‘Rolling Stone’ dergisinin düzenlediği ‘Tüm Zamanların En İyi 100 Sanatçısı’ listesinde 28. sırada yer alan müzisyenin en tanınmış albümleri ise ‘1999’ ve ‘Purple Rain’ oldu. 15 Mayıs: Oyuncu Oya Aydoğan 22 Ağustos: Oyuncu İsrafil Köse 29 Ağustos: Vedat Türkali Türkiye edebiyatının usta kalemi Vedat Türkali 2016’da aramızdan ayrıldı. 97 yıllık yaşamının her anını mücadeleyle, özgürlüğe dair inancı ve umuduyla geçirdiği. Türkali, romancılıkta ise çığır açan bir isimdi. Bir Gün Tek Başına, Mavi Karanlık, Tek Kişilik Ölüm, Güven, Yeşilçam Dedikleri Türkiye, Kayıp Romanlar gibi unutulmaz romanlara imza attı. 16 Eylül: Tarık Akan Türkiye sinemasının önde gelen sanatçılarından Tarık Akan da bu yıl aramızdan ayrılanlar arasında. 66 yaşındaki Akan Altın Portakal Film Festivali’nden 7 ödül adlı. 100’den fazla filmde rol alan sanatçı, ‘Suçlu’, ‘Hababam Sınıfı’, ‘Sürü’, ‘Maden’, ‘Yol’ ve ‘Karartma Geceleri’ adlı çok sayıda filmle beyazperdeye damgasını vurdu. 9 Ekim: Andrzej Wajda Oscar ödüllü Polonyalı yönetmen Andrzej Wajda da 90 yaşında hayatını kaybetti. 60 yıllık kariyerinde 40’tan fazla filmi yöneten Wajda, ‘Kanal’, ‘Mermer Adam’ ve ‘Katyn Katliamı’ filmlerininde imzası var. Wajda’nın ‘Demir Adam’ ile Altın Palmiye’yi aldı. 13 Ekim: Dario Fo Nobel ödüllü İtalyan oyun yazarı Dario Fo da bu yıl akciğer yetmezliğinden 90 yaşında yaşamını yitirdi. Çok sayıda önemli esere imza atan Fo, 1981’de Sonning, 1986’da Obie, 1997’de Nobel ve İtalya Kültür ve Sanat Altın Madalyası ödüllerini kazandı. 2 Kasım: Oyuncu Gönül Ülkü 7 Kasım: Leonard Cohen Dünyaca ünlü Kanadalı yazar, şair, söz yazarı ve şarkıcı Leonard Cohen de bu yıl sevenlerini yasa boğdu. Yaklaşık 60 yıllık bir müzik kariyerine sahip Cohen, ‘Beautiful Losers’, ‘Suzanne’, ‘Bird on a Wire’, “I’m Your Man” ve ‘Death of A Ladies Man’ gibi unutulmaz eserlere imza attı. 28 Kasım: Mithat Alam Boğaziçi Üniversitesi’nde kendi adını verdiği ‘Mithat Alam Film Merkezi’nin kurucusu da olan sinemayı yaşamının merkezine koymuş olan Mithat Alam, yaşamını yitirdi. Sinema dünyası için çok önemli bir isim olan Alam adını taşıyan merkezle sonsuza dek yaşayacak. 30 Kasım: Erdal Tosun, Bir Demet Tiyatro’nun Eyvah Necdet’i, Spartaküs Vedat’ı, Organize İşler’in Üzeyir Abi’si, Rina’nın Memo’su, G.O.R.A’nın Rendroy’u, tiyatro ve sinemanın unutamayacağı, sanat dünyasının güzel insanı Erdal Tosun da yine 2016’da trafik kazası sonucu aramızdan ayrılan isimlerden. Sanatçı 53 yaşındaydı. 20 Aralık: Zsa Zsa Gabor Hollywood’da bir döneme damgasını vuran, ilk evliğini Türkiye’den bir siyasetçiyle yapan Macar asıllı sinema oyuncusu Zsa Zsa Gabor, 99 yaşında Los Angeles’ta yaşamını yitirdi. Bir süre Türkiye’de yaşayan Gabor, ABD’ye taşındıktan sonra Hollywood’da döneminin en güzel ve çekici kadınlarından biri olarak anıldı. ‘En Göz Alıcı Aktris’ kategorisinde 1958’de ‘Altın Küre’ kazanan Gabor, ‘Moulin Rouge’ ve ‘Queen of Outer Space’ filmlerinde başrol oynadı. 25 Aralık: George Michael 80’li yılların önemli yıldızlarından olan İngiliz şarkıcı, söz yazarı ve müzisyen George Michael Oxfordshire’ın Goring kasabasındaki evinde yaşamını yitirdi. Asıl adı ‘Georgios Kyriacos Panayiotou’ olan 53 yaşındaki Michael, İngiltere’nin başkenti Londra’nın kuzeyinde 1963’te dünyaya geldi. 1980’li yıllarda ‘Wham’ grubunun solisti olarak seslendirdiği birçok şarkı liste başı olan sanatçını albümleri 100 milyonun üzerinde sattı. ***** Nobel Edebiyat Ödülü'nü kazanan ilk söz yazarı oldu ABD'de 1960'larda ortaya çıkan muhalif ve gelenek yıkıcı şair ve yazarlardan oluşan Beat Kuşağı'nın da temsilcilerinden olan efsane müzisyen Bob Dylan 2016 Nobel Edebiyat Ödülü’nün sahibi oldu. Akademi, Dylan'ın "Amerikan şarkı geleneği içinde yeni şiirsel anlatımlar yarattığı için" ödüle layık görüldüğünü açıkladı. Ödülün açıklanmasının ardından Dylan sessizliğe büründü ve kendisinin ödülünü almak için 10 Aralık'ta düzenlenen ödül törenine gidip gitmeyeceği bir gizeme dönüştü. 75 yaşındaki müzisyen ekim ayının sonunda ortaya çıkıp, ödülün kendisine verilmesinin 'nutkunun tutulmasına neden olduğunu' söylemişti. Müzisyen ardından daha önce verilmiş sözleri olduğu için törene katılamayacağını bildirmiş törende okunmak üzere bir konuşma metni göndermişti. 10 Aralık’taki törene sanatçının yerine bir başka müzisyen Patti Smith katılarak Dylan’ın “A Hard rain's a-Gonna Fall” şarkısının seslendirmişti. Gecede Smith heyecanlanan şarkı sözlerini unuttu.  Tarihte ödülleri reddedenler de var!
Usta sanatçı Şener Şen’in Cumhurbaşkanlığı Kültür Sanat Ödülleri kapsamında sinema ödülünü alması sanat dünyasını ve sanatçıyı sevenleri ikiye böldü. Züğürt Ağa, Şalvar Davası, Namuslu, Milyarder, Çıplak Vatandaş, Zenginler Mutfağı gibi bugüne dek pek çok sistem eleştirisi filmlerde rol alan sanatçı Şen’in ödülü kabul etmesi ise sosyal medyada çok tartışıldı. Sanatçıların hedef gösterildiği, akademisyenlerin hazırladığı ‘Bu Suça Ortak Olmayacağız’ barış bildirisine destek veren 433 sinemacıya soruşturma başlatıldığı süreçte sanatçı Şen’in ödülünü ‘toplumsal barışa’ adaması ise yaşanan süreçte bu ödülün sadece bir kesimin zalimliğini daha da meşrulaştırmasına yaradığı şeklinde yorumlandı. Filmlerine övgüler yağdıran ve kendisini takip edenlerin gönülden ödüllendirdiği ve tarihte egemen anlayışa karşı duran diğer isimleri akıllara getirdi. Tarihte kimler hangi ödülleri reddetti ve sevenlerin yüreğine su serpti, bir bakalım istedik: »Jean-Paul Sartre 1901’den bu yana Alfred Nobel’in adını taşıyan, edebiyat, fizik, kimya, tıp ve barış alanında verilen 1964’teki Nobel Edebiyat Ödülü’nü geri çeviren isimlerden biri Fransız yazar Jean-Paul Sartre. Yazar hayatı boyunca tüm resmi ödülleri almayı reddetti. »Le Duc Tho 1973'te Vietnam barışına yaptığı katkıdan dolayı ödül aldığı açıklanan Vietnam Başbakanı Le Duc Tho o dönemde Vietnam'ın içinde bulunduğu durum nedeniyle ödülü almadı. »Marlon Brando 1955’te ‘Rıhtımlar Üzerinde’ filmiyle ilk Oscar’ını kazanan Marlon Brando, ‘Baba’ filmindeki rolüyle aldığı ikinci Oscar’ını Kızılderililer için reddetti. Tören öncesinde herhangi bir açıklama yapmayan usta oyuncu, 1973 yılında düzenlenen törene katılmadı yerine 26 yaşındaki genç bir Kızılderili kadını gönderdi. Ödül anons edildiğinde Brando’nun ABD’nin Kızılderililere olan tavrını protesto etmek amacıyla heykelciği kabul etmediği açıklandı. »George C. Scott 1970’te Patton filmindeki ‘General Patton’ rolünde gösterdiği performans nedeniyle ‘En İyi Erkek Oyuncu’ olarak ödüllendirilen George C. Scott hokey maçı izlediği gerekçesiyle törene katılmamış, bu tür ödüllerin oyuncular arasında haksız rekabet yarattığı gerekçesini sunarak Oscar’ı reddetmişti. »Nick Cave Müzisyen Nick Cave, 1996'da MTV Müzik Ödülleri'nde En İyi Erkek Sanatçı Ödülünü "Kırılgan bir yapıya sahip olan ilhamımı korumak zorundayım. Ben kimseyle yarışmıyorum" diyerek reddetmişti. »Hans van Manen Hollandalı dünyaca ünlü şef koreograf Hans van Manen bu yıl, Türkiye tarafından kendisine verilecek olan ‘Yüzyılın Koreografı’ ödülünü kabul etmeyen isimlerden biri. 83 yaşındaki Hans van Manen, bu kararına gerekçe olarak Türkiye'de basın özgürlüğü ve insan hakları alanlarındaki olumsuz gelişmeleri göstermişti. Hans van Manen'in sağcı lider Jorge Haider'i protesto etmek için Avusturya tarafından verilen ‘Devlet Büyük Ödülü’nü de geri çevirmişti. »Prof. Catherine Hall, İngiliz tarihçi Prof. Catherine Hall, İsrail vakfı Dan David’in kendisine verdiği 300 bin dolarlık ödülü Filistinlilere yapılan müdahaleler gerekçesiyle İsrail’e yönelik akademik boykot faaliyetleri kapsamında reddetti. »Bob Dylan Bu yıl Nobel Edebiyat Ödülü’nü alan Bob Dylan da daha önce verilmiş sözleri olduğunu belirterek Oscar Akademi’nin ödül törenine katılmayarak bir mektup göndermişti. Dylan bu yıl, ABD Başkanı Barack Obama’nın Beyaz Saray’da düzenlediği davete de katılmadı. Kültür Sanat Şeytanın uyuduğu beşik
William Peter Blatty’nin romanı The Exorcist/Şeytan‘dan (1971) aynı isimle uyarlanan 1973 tarihli meşhur korku filminin içerdiği ideolojik sorunların en büyüğü toplumsal cinsiyetle ilgilidir: Ortadoğu topraklarında ortaya çıkan şeytan, içine girmek için ‘erkeksiz’ bir kadının ‘babasız’ kızını seçer. Toplumsal ahlaki değerlerle pek ilişkisi bulunmayan, hiç kiliseye gitmeyen ‘serbest’ ve entelektüel oyuncu anne kızını sadece babasından değil ‘evrensel baba’dan da (Katolik kilisesinin tanrısı) mahrum ederek şeytanın hedefi haline getirmiştir. Bu tür anlatılarda sorunun kaynağı sadece Hıristiyanlık değil tabii; tüm tek-tanrılı dinler bir erkek tanrı üstüne inşa edilince şeytanın hedefi, hatta bizzat kimliği kendiliğinden belli oluyor. Tanrı ile erkeğin neredeyse bir ve aynı şey olduğu bir dünya tasarımı bu: “Ibn Abbâs şöyle demiştir: Peygamber ‘Bana cehennem gösterildi, bir de gördüm ki cehennem ahâlîsinin çoğu kadınlardır. Onlar küfr ederler’ buyurdu. Bunun üzerine ‘Allah'a mı küfr ederler? diye soruldu. Peygamber: ‘Onlar kocalarına karış küfrân ederler, iyiliğe karşı küfrân ederler.’” (Sahih-i Buhari, Çev: Mehmed Sofuoğlu, Ötüken Yay., 2009) Evrensel kötülüğün spesifik üreme alanı olarak ‘erkeksiz kadın-babasız çocuk’ motifinin zirvesi olan Şeytan’ın üstünden 43 yıl geçti. Bu 43 yılda insanlık hayal bile edilemeyecek bilimsel ve teknolojik ilerlemelere tanık oldu lakin nasıl olduysa ataerkil inançlar zayıflayacağına daha da güçlendi; ‘şeytanın hedefi olarak yalnız kadın ve babasız çocuk’ anlatıları sinema ve korku edebiyatında hızını kesmeden ilerliyor. Kadın cinayetlerinin, çocuk ve kadınlara yönelik cinsel saldırıların tavan yaptığı, hatta anayasanın bile ‘bağırta bağırta’ geçirileceğinin ilan edildiği son zamanların en şiddetli erkek-egemen yılı olan 2016’ya veda ederken gösterime giren Incarnate/Şeytanın Oğlu da bu anlatıların bir örneği… Bu filmde Cameron adlı çocuğun iblis tarafından kolayca ele geçirilmesinin çok bariz bir nedeni var: Annesi çocuğun babasıyla görüşmesine izin vermiyor. Gerçi adam çocuğa şiddet uygulayıp kolunu kırmış ama bu çocuğun baba otoritesinden mahrum bırakılmasını gerektirmeyecek kadar önemsiz bir olay; babadan uzaklaşmak tanrıdan uzaklaşmak demek… Dahası, çocuğu ele geçiren iblis de bir kadın! Daha da fenası, bu dişi iblis Cameron’a bir evsiz kadından geçiyor! Burada çocuğun ‘babasız’ yaşamasına yol açarak otoriteyi zedeleyen anne karakterini oynamak üzere Game of Thrones dizisindeki en güçlü ve korkutucu kadın karakterlerden ‘kızıl rahibe’ Melissandre’yi canlandıran aktrisin seçilmesi filmin temel sorusunu iyice vurguluyor: Erkeğin/babanın/tanrının hükmünü mü kabul edeceksin yoksa kadının/annenin/şeytanınkini mi? Bilinçdışı olgusunun sinema tarihinde örneği görülmemiş denli yanlış tanımlandığı ’nda babalar ölüyor, babalar gelip gidiyor ama nihayetinde bu zincir en büyük babaya, bir haçla sembolize edilen katolik tanrısına bağlanıyor; nihayet tanrının ve ortada olmayan babanın yerini dolduran sembolik baba figürü sayesinde çocuk Maggie adlı iblisin işgalinden kurtuluyor. Ama durun, filmin sonunda kazanan yine kadın/şeytan olacak! Oysa biliyorsunuz gerçek hayatta bunun tam tersi yaşanıyor: Aşırı düzeyde penetratif iktidar birimlerinin eril söylemleri üzerine kurulmuş şiddet dolu bir hayat yaşıyoruz. Anaerkil bir toplumsal yapıda yaşasaydık neler olabileceğini bilemeyiz tabii, ama yine de şu Hollywood filmlerinin pompalayıp durduğu ‘şeytani kadın’ evrenlerinden birini deneyimleme şansımız olsaydı keşke! Temeli İbrahim’in İsmail’i kesme girişimine, zirvesi İsa’nın çarmıhta başını göğe kaldırıp “Baba, ruhumu ellerine bırakıyorum.” demesine dayanan, inanç kaideleri oğulların babaları tarafından kurban edilmesi üzerine oturtulmuş bir dünyanın insanları olarak o zaman görürdük iyi neymiş, kötü kimmiş, şeytan bunun neresindeymiş... La La Land: Özlemin eski tadı
‘Hoş’ bir film ‘La La Land’. Bu kadar göklere çıkarılmasa daha iyi olurmuş. Çünkü bu hoş filmi seyrettikten sonra yine de bir tatminsizlik çöküyor insanın üstüne. Beklentinin yüksekliğinin bunda bir rolü olabilir. Malum, film Oscar’ların ve Altın Küre’nin en büyük adayı ve şimdiden New York eleştirmenlerinin en iyi film ödülünü kazandı. Ama asıl sorun filmin kahramanlarına, onların aşklarına, başarı ve başarısızlıklarına karşı çok fazla bir şey hissetmememdi kendi adıma. Filmin son bölümünde beş yıl sonraya atlayıp, neyin, nasıl kazanıldığı ve kaybedildiğini anlatmadan sadece sonuçlarını göstermesi bunda önemli rol oynuyor. Asıl dramatik anlar seyircinin fantezisine bırakılıyor. Ama sadece o da değil. Öncesinde de filmin büyüsü çok işlemiyor. Büyülenmekten çok ‘hoş’lanmak filmin seyirci olarak bana yaşattığı. Seyretmekten memnun oldum, siz de olursunuz. Ama ruha işleyen pek az şey var kanımca. Filmin öyküsü klişelere uygun. Klasik caz aşığı piyanist Sebastian (Ryan Gosling) lokantalarda yemek müziği yaparak hayatını kazanmaya çalışır ve kendi caz kulübünü açmayı hayal ederken, oyuncu olmak isteyen genç Mia (Emma Stone) garsonluk yapıp, bir yandan da dizi ve filmlerde bir rol kapmaya çalışmaktadır. Bu tip filmlerde gelenek olduğu gibi, ikili önce birbirinden hoşlanmaz. Sonra bu hoşlanmama aşka dönüşür yavaşça. Film, adına ilham veren Los Angeles’ta geçer (LA, Los Angeles’ın kısa adı). LA, aynı zamanda Hollywood da demek. LA’de, hayat tıpkı İstanbul’da olduğu gibi değişmektedir. Klasik caz çalınan yerler tuhaf hibrid mekanlara dönüşmekte, klasik filmleri gösteren sinemalar bir bir kapanmaktadır. Bu ortamda Sebastian’ın klasik cazı ölümden kurtarma hayali iyice imkânsız gibi gözükür. Nitekim hayat gailesi Sebastian’ı sevmediği bir müziği yapmaya zorlar, r&b çalan bir topluluğa katılır. Sebastian artık sürekli turnelerdedir, turnede olmadığı zamanlarda da promosyon çalışmaları vaktini tüketir. İkilinin aşkı da bu süreçte tükenmeye başlar. İş bulma çabasında pes eden Mia da baba ocağına geri döner. Tam o sırada şans Mia’nın kapısını yendien çalar ve... Sinema’nın, Hollywood’un tarihine selam duran filmler nostalji rüzgârını arkalarına alıp maça zaten bir - sıfır önde başlıyorlar. 2011’de ‘The Artist’ sessiz sinemaya selam çakıp, Oscar’ı götürmüştü. ‘La La Land’in de Oscar’lara damgasını vurması sürpriz olmayacak. Emma Stone, Mia rolünde gayet iyi ve sarı, yeşil, mavi elbiseleri içinde çok çekici. Ryan Gosling sevimli ve komik ama romantizmde aynı derecede iyi değil. İki oyuncu da şarkı söyleme ve dans etmede sınıflarını geçiyorlar. Muhteşem değiller ama olmamaları sorun değil. Bu halleriyle daha cana yakınlar. Fakat şarkılar o kadar akılda kalıcı değil. Eleştirmenlerin sık sık filme refere ettiği “Singin’ in the Rain”deki şarkıların kalitesi yok bu filmde. Yine eleştirmenler Jacques Demy’nin ‘Şerburg Şemsiyeleri’ni filmin ilham kaynaklarından biri olarak gösteriyorlar. Doğrusu bana çağrışım yapmadı. Bana çağrışım yapan film ise kimsenin sözünü etmediği Martin Scorsese’nin, bir başka Amerikan kentine ve yine caz müziğine selam çaktığı ‘New York, New York’u oldu. O filmde de Robert deNiro ile Liza Minelli’nin canlandırdığı karakterlerin hayat hikâyeleri benzer yollardan geçmez mi? Hatta iki filmde de kentin adı tekrarlanmaz mı (‘La La’yı ‘LA, LA’ diye yani Los Angeles, Los Angeles olarak düşünürsek)? Ama ‘New York, New York’ müzikal değil, müzikli bir filmdi. Sözün özü, ‘La La Land’ klasik Hollywood’a selam çakan, iyi çekilmiş, süper değilse de iyi oynanmış, vasat müzikleri ve çok göz alıcı olmayan danslarıyla hoş bir film. Hatta son zamanlarda en iyi vakit geçireceğiniz filmlerden biri bile olabilir. Sadece aklımda kalan bir şarkısı ya da bir repliği ya da kalbime oturan bir anı yok. ***** Ben, Daniel Blake: Katil uşak değil, patron Elli dokuz yaşında bir marangoz olan Daniel Blake kalp krizi geçirdiği için doktordan çalışamaz raporu alır. İngiltere gibi bir sosyal devlette normal olan, Blake’in malulen emekli olması ve kendisine emeklilik maaşı bağlanmasıdır diye düşünürüz. Ama Thatcher’la birlikte başlayan süreçte işçi hakları tırpanlana tırpanlana kuşa çevrilmiştir. Doktor raporunun yanı sıra bir de uzman görüşü istenir. Uzmanın yaptığı ankete göre Daniel Blake çalışabilir çıkar. Dolayısıyla emeklilik maaşına hak kazanamaz. O zaman “bari işsizlik maaşı alsam” diye düşünür. “Kolaysa al” derler. “Çalışmak için yeterince çaba harcıyor musun bakalım” derler. Sistem, Daniel Blake gibilerin işini yokuşa sürmek ve onları süründürmek üzere tasarlanmıştır. Üstüne üstlük hayatında bilgisayar görmemiş Blake, başvurularını online yapmalıdır. Daniel Blake, bu süreçte iki çocuklu dul bir kadın olan Katie’yle tanışır. Daniel, Katie ve ailesine bir tür babalık etmeye başlar. Katie ve ailesi Londra’dan ayrılmak zorunda kalmış, kuzeyde kendilerine tahsis edilen evde yaşamaya başlamıştır. Ama Katie ve çocuklar açlık sınırındadır. Katie’nin, bir açlık krizinde, gıda bankası denilen yerde kendisini tutamayıp, bir konserveyi oracıkta açıp yemeye başlaması dibe vurduğu noktadır. Katie, yemek yiyebilmek için fuhşa yönelir. Filmin konusu kısaca böyle. Öyle, çok heyecanlı değil. Bir adamın kendisine maaş bağlatma çabası gibi çok da merak uyandırmayacak bir konudan Ken Loach, ilgiyle izlenen bir film çıkarmış. Sadece ilgiyle değil, öfkeyle, nefretle, acıyla izlenen bir film Loach’inki. Aşırılıkları da olan bir film “Ben, Daniel Blake”. Katie hadi “kötü yola düştü”, bari Daniel’le onu batakhanede biraraya getirmese daha iyi yapardı Loach. Ya da sokak ortasında bir diskur çekip, sahneden o adam olmasaydı, bence daha iyi olurdu. Ama bu aşırılıklarına rağmen, “Ben, Daniel Blake” çok iyi ve gerekli bir film. Hatta, bu gerekliliği kanıtlanmış durumda. Filmden sonra yasalarda malulen emekli olma konusunda değişiklikler olmuş, sıkı denetimler gevşetilmiş. Filmin, buna en azından kısmen katkısı olduğu söyleniyor. Ve, bunun ötesinde film, kapitalizmin nasıl bir anti-sosyal özü olduğu ve bu öze karşı sürekli mücadele etmek gerektiğini hatırlatıyor. Dayanışmanın güzelliğini, en kötü koşullarda bile insanlığın önemini vurguluyor. Daha ne yapsın? Cannes’da “Ben, Daniel Blake” o kadar da beğenilmedi. İngiliz bir film eleştirmeni arkadaşım yarısında çıktığını söylemişti. Verhoeven’in gemisini kurtaranın kaptan olduğu bir kötülük denizinde, en az herkes kadar kötü ama belki herlkesten daha fazla hayatta kalma becerisi olan bir kadına güzelleme niteliğindeki “O Kadın”ı, Jim Jarmush’un muhafazakar küçük kasaba yaşam tarzına saygıda bulunduğu “Paterson”u, “Ben, Daniel Blake”den çok daha fazla beğenilmişti. “Ben, Daniel Blake” söyleyeceğini doğrudan söyleyen, arthouse’ın popüler “muğlaklık” yaklaşımına yüz vermeyen, siyaseten doğrucu bir film. Sevilmemesi için yeterli nedeni var, yani. “Ben, Daniel Blake”in kusurları affedilebilir cinsten. Temele dair değil. Oysa, “Paterson”un, “O Kadın”ın kanımca öze değin sorunları var. Ve yine kanımca, bu durum onları “iyi” film olmaktan alıkoyuyor ve “Ben, Daniel Blake”in altına itiyor. Kısacası kaçırmayın, derim. ***** 2016’da iz bırakanlar Geleneksel olarak eleştirmenler yılın en iyilerini sıralıyorlar. Bana bu iş biraz tuhaf gelir hep. Yılın en iyi beşinci filmiyle altıncısını ayıracak hangi hassas kıstaslarım olabilir ki? Kısaca ben de yılın en iyilerini, bir sıraya koymadan anayım. Umarım unuttuklarım olmaz. “Carol”, “Saul’un Oğlu”, “Prensim”, “Julieta”, “Frantz” ve “Canavarın Çağrısı” yabancılarda beni en çok etkileyen filmler oldu. Yerli filmlerde “Kasap Havası” ve “Kalandar Soğuğu” yılın en iyileriydi. Başka birçok film daha var tabii ama listeleri kısa tutmak belki de daha iyidir. Bavul Dergi'nin Ocak 2017 sayısı çıktı!
Ayı Dergi, 7. sayısıyla okuyucuyla buluşuyor
Kırmızı Kedi’den şahane bir dizi: Turuncu Kitaplar
Kırmızı Kedi Yayınları ilk kez okuyacağımız sıra dışı metinlerle yepyeni, ilginç bir dizi başlattı: Turuncu Kitaplar. Dizinin ilk kitabı Vincent van Gogh’un “Son Mektuplar”ı. Tanıtım bülteninden “Kimi zaman, ağaç solgun çiçeklerle doluyken ve etrafında kocaman mavi sinekler, zümrüt yeşili mayısböcekleri ve elbette sayısız ağustosböceği uçarken, her şey saf bir maviliğe bürünür. Sonra, bronzlaşan yeşillik daha olgun renkler alır; aydınlanan gökyüzü yeşil ve turuncu çizgilerle bölünür.” “Ressamları tabloları üzerinden, plastik/estetik özellikleriyle tanıyor olmamızdan doğal bir durum yok: Sanatları, sanatçıların asıl dünyaları, üslûplarını koydukları alandır. Gelgelelim, pek çok sanatçının başka ifade alanlarına da açıldıklarını gösteren işaretlere rastlanır: Degas fotoğrafa, Monet bahçe düzenleme sanatına, Abidin Dino sinemaya, Kiefer mimariye köprü atmıştır. Asıl yoğunlaşma yazı alanındadır ama: Ressamların yazdıkları başlıbaşına bir kütüphane oluşturacak oylumda ve çeşitliktedir: “Bu kütüphanenin vazgeçilmez, ilk dev parçası olarak Leonardo’nun Defterler’ini saymak gerekir. Delacroix’nın iri kıyım günlüğü, Gauguin’in başta Noa Noa Tahiti yazıları, Matisse’in ve Giacometti’nin sanat üzerine kitaplaştırılmış denemeleri, Balthus’ün Anılar’ı, De Chirico’nun ve Kubin’in anlatıları, Picasso’nun tiyatro oyunu akla hemen Kalıyor geriye sanatçı mektupları, bir başına özel bir kol. Yalnızca nasıl yaşadıklarını, sıkıntılarını, arayışlarını değil, sanat bağlamındaki düşünce ve kaygılarını, başka sanatçılarla ilgili can alıcı değerlendirmelerini içerir o belgeler. Bu bağlamda ortaya çıkarılmış sanatçı mektupları arasında ön sırada Van Gogh’unkilerin geldiği sır sayılmaz: Amansız koşullarda yapayalnız bir serüvenin dibi­ne yazarını çeken dopdolu, inilti dolu, olgun izler. Turuncu kitaplar dizisinde, sanatçının son dönem çığlıklarını bir araya getirdik: Van Gogh hâlâ çağdaşımız.” Enis Batur VINCENT VAN GOGH Bir papazın oğlu olarak 30 Mart 1853’te, Hollanda’da doğan Vincent van Gogh, gençliğini bir sanat simsarlığı firmasında çalışarak geçirdi. Ardından Belçika’da misyonerliğe başladı. 1881’de sağlığının bozulmasıyla ailesinin yanına yerleşti ve resim yapmaya başladı. Kariyeri boyunca küçük kardeşi Theo tarafından ekonomik olarak desteklendi. 1886’da Paris’e yerleşti. Emile Bernard, Paul Gauguin gibi avangartlara katıldı. Ömrünün son on yılı boyunca 900 suluboya/yağlıboya ve 1100 karakalem eser üretti. 20. yüzyıl sanatını önemli ölçüde etkileyen ve empresyonizmin öncülerinden kabul edilen Van Gogh’un hayatı, çoğunlukla kardeşi Theo’ya yazdığı 600’den fazla mektup sayesinde bilinmektedir. 2016’nın en iyi 10 soundtrack albümü
2016 sinema için olduğu kadar film müzikleri için de iyi bir yıldı. Film için kaydedilmiş özgün film müzikleri ve toplama soundtrackler arasından yılın en iyi film müziklerini derledik 10 Christine - Danny Bensi & Saunder Jurriaans (The Orchard) Dennis Villeneuve'nin 'Enemy' filmine yaptıkları müzikle çıkış yapan ikilinin ismi, 2016'da bağımsız pek çok projede karşımıza çıktı. Ancak bunların arasından en dikkat çekici olanı 'Christine'. Burada tercih ettikleri minimalist ve nostaljik tınılar filmin atmosferine katkıda bulunduğu gibi, kendi ayakları üstünde durabilen bir albüm de ortaya çıkartıyor. 9 Sing Street (Decca Records) Müziği hikâyesinin merkezine alan filmde, yönetmenin Ken Clark, Carl ve Ken Papenfus ile birlikte Sing Street adı altında kaydettikleri şarkılar hit olabilecek nitelikte. Fakat albümü en çekici kılan şey ise The Cure'dan Duran Duran'a, The Jam'den Joe Jackson'a uzanan harikulade 1980'ler seçkisi. 8 Jackie - Mica Levi (Milan Records) Mica Levi son yıllarda sinema dünyasında yükselen en sıradışı ve en yaratıcı bestecilerden birisi. İlk soundtrack çalışması 'Under the Skin' bırakın sadece film müziklerini, sayısız yıl sonu listesinde yılın en iyi albümlerinden biri olarak gösterilmişti. Peşine düşen yeni hayranlarından biri de Pablo Larrain'di. Levi, 'Jackie'de bir kez daha tekinsiz ve dünya dışı duran tınılarıyla hikâye evrenini adeta ele geçiriyor. 7 Arrival - Jóhann Jóhannsson (Deutsche Grammophon) 'Arrival'ın güçlü ve özgün müzikleri bir kez daha Jóhann Jóhannsson'un yakın dönemin en güçlü bestecilerinden biri olduğunu doğruluyor. Jóhannsson'un bu çalışmasındaki deha, akılda kalacak bir tema müziği ve varyasyonlarını yazmak yerine, adeta mekanik bir şekilde filmin atmosferinin ayrılmaz bir parçasına dönüşen işitsel bir evren yaratması. Deneysel olmaktan çekinmeyen kusursuz bir albüm. 6. Lion - Dustin O'Halloran & Hauschka (Sony Classical) 'Lion'ın izleyiciyi gözyaşlarına boğan duygusal gücünün arkasındaki en büyük koz şüphesiz müzikleri. Daha önce 'Like Crazy' ve 'Breathe In' filmlerine yaptığı müziklerle kendine epey hayran edinen Dustin O'Halloran, 'Lion'ın müzikleri için Alman piyanist Hauschka ile işbirliği yapmış. Ortaya çıkan sonuç tek kelimeyle olağanüstü. Piyano ve yaylıların yumuşak tınıları insanı derinden yakalarken, albümdeki bayrak şarkı Sia'nın "Never Give Up"ı ise bu narin albüm için abartı olmuş. 5. Elle - Anne Dudley (Sony Classical) Art of Noise'un eski üyelerinden Anne Dudley'nin bu çalışması belki yeni bir şey keşfetmiyor. Ancak yaylılarla gücünü ortaya döken geleneksel film müziği ekolünün görkemli bir uygulamasını ortaya koyuyor. Dudley, albümdeki pek çok kayıtta Bernard Herrmann'ı akıllara getiren, gerilim dolu bir harmonik zenginlik yaratıyor. Yer yer zeki bir pastişe dönüşen müziklerin, filmin gücüne derinlik kattığı kesin. 4 Moonlight - Nicholas Britell (Lakeshore Records) 'The Big Short'a yaptığı müziklerle dikkatleri üzerine çeken Nicholas Britell, 'Moonlight'la dinleyecinin kalbini parçalara ayırıyor. Britell'in klasik müziği, filmin duygusal dünyasını adeta başka bir seviyeye çıkartan kilit bir öneme sahip. Yaylıların içi kanayan çığlığını, piyanonun sakin tınılarıyla dengeleyen Britell, kırılgan bir romantizmi tüm iniş çıkışlarıyla albüme yansıtmış. Albümün zirvesiyse, Barbara Lewis'in 1963 tarihli single'ı "Hello Stranger". 3 La La Land - Justin Horwitz (Interscope Records) 'La La Land'in soundtrack albümü, tıpkı filmi gibi karşı konulamayacak cazibede bir paket. Oscar ödülüne doğru koşarak ilerleyen "City of Stars" albüme damga vuruyor. Ancak sadece o da değil; "Mia and Sebastian's Theme"den "Planetarium"a kadar pek çok şarkıda Hurwitz, filmin büyüsünü ve romantizmini yakalamayı başarıyor. 2 Captain Fantastic - Alex Somers (Invada) Sigur Ros'un vokalisti Jonsi ile işbirliği yapan Alex Somers'in albümü, yarattığı ses dünyası açısından yılın en özgün soundtrack çalışması. Filmin hikâyesini ait olduğu zaman ve mekândan kopartmayı başaran Somers'in müzikleri, can acıtıcı derecede melankolik. Albümün bir anlamda İzlanda'nın melankolisi ile Fennesz'in ambient dünyasını birleştirdiğini söyleyebiliriz. Somers'in bu kayıttaki en büyük mahareti, en küçük tınının bile nefes alıp büyümesine, duygulara ulaşmasına imkân vermesi. Büyüleyici. 1 The Childhood of a Leader - Scott Walker (4AD) Günümüzün en önemli avangard müzisyenlerinden Scott Walker'ın 'The Childhood of a Leader' için kaydettiği müziklerin gücü filmi bile aşıyor desek abartmış olmayız. Walker'ın yarattığı müzikal evrenin buyurucu ve agresif bir karanlık yapısı var. Deneysel yaklaşımıyla her bir kayıt tek başına tekinsiz ve güçlü bir atmosfer yaratabiliyor. Filmin başındaki ve sonundaki "Opening" ve "Finale" kayıtları bu bağlamda adeta epik sayılabilir. Zaman zaman 'Under the Skin'in sıradışı soundtrack'ini anımsatan albüm, Walker'ın kariyerinin son dönemine mükemmel bir devam halkası. Listeye girmeyi kıl payı kaçıranlar: The Edge of Seventeen, The Handmaiden, High-rise, Hunt for the Wilderpeople, Nerve, The Neon Demon, Swiss Army Man. Bir ateş ver ateş böceği!
Bu yıl da çok bekledik; ömrümüz beklemekle geçiyor. Bir kurtarıcının, kahramanın gelmesini bekliyoruz en çok. Ufka bakıyoruz, beyaz atlı prensi arıyor gözlerimiz. Olmadı, Godot’yu bekliyoruz. Ya da antik Yunan tiyatrosunda olduğu gibi içinden çıkamadığımız, çözemediğimiz bir açmazı çözmesi için sahnenin sağ tarafından mekanik bir düzenekle yukarıdan indirilecek “deus ex machina”yı, yani makine Tanrı’yı. En çok da Prometeus’u bekliyoruz galiba.Tanrılardan ateşi çalarak yeryüzünü aydınlığa kavuşturan kahramanı. Yine gelsin, bizi karanlıktan aydınlığa çıkarsın istiyoruz. Prometeus’un gelip gelmediğinden emin olmadık hiçbir zaman, şimdi de emin değiliz. Sadece elimizden başka bir şey gelmediği için bekliyoruz. Mitolojik öykülere yüklediğimiz her anlam bizi eylemekten alıkoyuyor.Soru sormayı düşünüyor musunuz? Mitolojilerin yalancılığına sığınıyoruz en çok. Başkalarının yalancısı olmak hoşumuza gidiyor, kuşaktan kuşağa aktarılan bu öyküler bu zamana kadar kalıcı olmuşlarsa şayet, bir hikmeti olmalı. Öyle sanıyoruz. Kimsenin aklına evrene, yaşadığı koşullara dair soru sormak, yaşadıklarını sorunsallaştırıp sorgulamak gelmiyor. Zor iş soru sormak. Ne gerek var. Binlerce yıldır anlatılan basma kalıp öyküleri yaralarımıza basarak yaşadığımız acıları dindirmeye çalışıyoruz. Olmuyor, dindiremiyoruz artık! Öylesine derin yaralar açılıyor ki basma kalıp öyküler kanamayı durduramıyor. Canımız çok acıyor. Soru sormadan, hayatı sorunsallaştırmadan, kendi sorularımızı kendimiz formüle etmeden bu acıdan kurtulmamız mümkün değil. Bu zamana kadar bize verilen çoktan seçmeli soruların zaten çoktan belli olan doğru yanıtlarını işaretlemeyi marifet sandık. İktidarın kurduğu soruların doğru yanıtlarını işaretledikçe sırtımızı okşadılar. Yine öyle yapıyorlar. Yanıtları zaten belli olan sorular koyuyorlar önümüze. Hepsi de yukarıdan ve yanlış sorulmuş soru. Mitolojinin binlerce yıldır sorduğu ve basma kalıp yanıtlar verdiği soruları yine bize yutturmaya çalışıyorlar. Kimsenin aklına bu soruları bir kenara bırakıp aşağıdan, kendi sorularını sormak gelmiyor. Bir çocuk gibi sormalı Mitolojiden kurtulmak o denli kolay değil. Dünyaya ilk kez bakıyormuş gibi bakmak ve şaşırmak. Ve “evren nedir, nasıl bir toplumda yaşıyoruz, birey nedir, neden bu acıları çekmek zorundayız?” gibi soruları sorabilmek için bir çocuğun gözleriyle bakabilmek gerek yeryüzüne. Ve durmadan sormak: “Bu ne?” Ve bu soruları tirana da yöneltmek: “Kim bu adam?” Bu soruları sorarken, inanın yanıtlarını da birlikte bulacağız. Hayat sorunsallaştırılmayı ve çözülmeyi bekleyen bir yumaktır ve çözeceksek biz çözeceğiz. Kahraman beklemeyin boşuna ya da tünelin ucundaki ışığı.Ah bir ataş ver, cigaramı yakayım Bizler ateş böcekleriyiz. Aydınlatacaksak biz aydınlatacağız yeryüzünü. Ateşin olduğu bir merkez yok artık, ateşi çalacak bir kahraman da. Şimdi ateş her yerde. Ateş ocaklarımıza, can evimize düşmüş. İçimizde için için yanan korlarla dolaşıyoruz. İçin için yanan arzularımızla kederli varlıklar olarak. Kahramanlar çağında değil, küçük insanlar çağındayız. Kendi üzerlerine kapanarak için için yanan varlıkların çağı. İnsanlar içlerinde taşıdıkları ateşin farkındalar, ama yıkıcı ve yakıcı bir ateşin. Bu ateşin yaratıcı bir ateşe dönüşmesi an meselesi. Herakleitos evrenin kurucu ilkesi, arkesi olarak ateşi önerdiğinde ateşi niteliksel olarak ikiye ayırıyordu: Yıkıcı, yok edici ateş ve yaratıcı ateş. Bir Ege türküsü “Ah bir ataş ver, cigaramı yakayım” derken, yıkıcı ateşi değil, yaratıcı ateşi paylaşmayı öneriyor. Evet, bir odun ateşi gibi kendi üzerine kapanıp küllenmiş, için için yanan, bedenimizi ve ruhumuzu yakan kederli bir ateşsek şimdi, ateşi dışarı taşıdığımızda ve birbirimizle paylaştığımızda bu ateşi neşeli şenlik ateşlerine dönüştürmemiz an meselesi. İçin için değil, dışın dışın yanarak arzularımızı gerçekleştirdiğimizde karanlığı aydınlatarak kendi mekânlarımızı yaratacağız, güneş gibi.  Gözlerimizin içine baka baka yalan söylüyorlar. Mitlerini dinlemekten ve yalanlarını bize doğrulatmak için kurdukları yanlış soruları yanıtlamaktan bıkmadınız mı hâlâ? Ya da için için yanmaktan? Zaten istedikleri de bu. Bir ateş verin ateş böcekleri, tutuşturalım şu şenlik, özgürlük ateşlerini! Katyuşa...
Yazma tutkusu denilen bir olgu vardır ya -Marquis de Sade buna örnek verilir-, 'okuma tutkusu' ise bugünün yazısına vesile oldu. Nasıl mı? Sigmund Freud'un 'Günlük Yaşamın Psikoanalizi' adlı bir kitabı vardır. Bir şeyi anımsamaya vardıran akıl yürütme zincirini anlatır. Benim çağrışımlarım da öyle oldu. SSCB'nin resmi korosu Kızıl Ordu Korosu'nun içinde bulunduğu uçak Karadeniz'e düşünce koroyla ilk tanışıklığımı düşündüm, oradan eniştemin radyo dinleme ve okuma tutkusuna vardım. Adana'nın yaz sıcağını bilen bilir. Çocukluğumun büyükleri (erkekleri) evde Amerikan bezinden dikilmiş iç donu ve çarşı-pazardan ya da iyisi Kilis'den alınmış atletiyle yarı çıplak dolaşırlardı. Eniştem bunların sevimlilerindendi. Sevimli dediğime bakmayın sağlam entelektüeldi. Bir dönem İstanbul'a gelmiş, Sertellerin, Tan Gazetesi'yle, Aziz Nesin, Çetin Altan gibi yazarlarla tanışmış, gazete basılıp makineleri yağmalandıktan sonra Adana'ya geri dönmüş, orada da Orhan Kemal'le arkadaş olmuş, bir hiciv, bir nüktedan ustası eniştem işte... Sabahın seherinde yatağında don-atlet vaziyette yabancı kanalların gün içinde tüm Türkçe haber (İşçinin Sesi, Moskova Radyosu, BBC Türkçe haber vb.) saatlerini kaçırmadan takip eder, akşama kadar kitaplarını, dönemin ileri denebilecek gazetelerini ve dergilerini okur, kimseyle iletişim kurmazdı. Akşam olup galonluk şarabın ya da bazen boğma rakının başına geçti mi değme sohbetine. Okuduğu gazetelerin hiçbirini atmaz, evin bir odasında günbegün istiflerdi. Ta ki evi kağıt kurtları basana kadar. Halam evin damına tahtadan bir kulübe yaptırıp, eniştemle beraber kurtları da yukarı havale edince rahatladı. Bu sefer de damda güvercin uçuran oğluyla sorun yaşamaya başladı. Kuşları kafese sokmakta zorlanıyormuş, kuşlar önce onun kulübesinin üstüne konuyormuş falan... Güvercinler okumaya meraklılarsa eniştem ne yapsın! Aynı rahatlıkla kimseye dalaşmadan damdaki tahta kulübesinde vantilatör serinliğinde okumalarına uzun yıllar devam etti. Eniştemin hikâyesi deniz derya. Kısaltıp okuma tutkusuna geleceğim, gözleri görene kadar okudu, yaşlandığında göz sinirleri zayıflamıştı ama, görebilmek için gözüne üç santime kadar yakınlaştırdığı kitapları, gazeteleri yine de terketmedi. Tamamen kör olduğunda, elinden oyuncağı alınan çocuk gibi ağladığını söyler kızı, sonra da öldü. Bir gün eniştemi yazarsam öykünün sonunu "tutkusunu gerçekleştiremediği an..." genel kanısıyla bitirmeyeceğimi biliyorum. Sonra da öldü, en iyisi, ona en yakışanı... Takip ettiği radyo seanslarında Kızıl Ordu Korosu şarkılarının sözlerini ezberlemişti, mırıldanırdı. 'Enternasyonal'i, 'Katyuşa'yı, 'Kalinka'yı, 'Kernina'yı, 'Ave Maria'yı... Demiryolu inşa eden askerleri ziyaret ettiklerini, sonra II. Dünya Savaşı sırasında cephede, askerlere ve halka moral vermek için 1500'ün üstünde gösteri yaptıklarını... Benim bilmediğim; 1991'de Kızıl Ordu Korosu, Berlin Duvarı'nın yıkılması üzerine Roger Waters'ın 'The Wall' konserinde savaş karşıtı şarkılarından Bring the Boys Back Home (Çocukları Evlerine Geri Gönderin) adlı şarkısına eşlik ettiğinde ne düşündüğüydü. 1941'de Hitler'in faşist ordusu üç milyon askerle yüklendi Sovyet topraklarına. Nazilerin saldırdığı günün hemen ertesinde Stalin'in, koronun kurucusu ve yönetmeni Aleksandr Aleksandrov'u arayarak Sovyet halkının uyanışını simgeleyen bir şarkıya ihtiyaç olduğunu söylediği biliniyor. Lebedev Kumaç'ın sözleri hazırdı, bir gün sonra ise beste! Cepheye gitmek için trenlere binmekte olan binlerce asker, Moskova'daki Byelarus Tren Garı'nda, Kızıl Ordu Korosu'nun eşliğinde, 'Kutsal Savaş'ı söylüyordu; Ayağa kalk, büyük ülke, / Ölümüne bir kavga için ayağa kalk / Karanlık faşist güce karşı / Onların iğrenç ordularına karşı (...) 872 gün süren kuşatmada sevgililer beklendi, kardeşler, evlatlar... Dönmedi çoğu ve Matvey Blanter'in bestesi, sevgilisinin savaştan dönmesini bekleyen kızın hikâyesi 'Katyuşa', cephedeki Sovyet askerleri tarafından çok sevildi; Sözleri Mihail İsakovskiy'a ait; Çiçeklenmiş tüm ağaçlar. / Kıvrım kıvrım yükselir sis. / Katyuşa kıyıya koşar, / Kıyı sarptır, kıyı sessiz. / Koşar da bir türkü tutturur / Bozkırların kartalına, / Yüreği onun için çarpar durur, / Taşır mektuplarını göğsünde. / Uç türkü ışığa katıl ve uç, / Parlayan güneşe doğru. / Sınırımızda nöbet tutan mert yürekli askere götür / Pırıl pırıl bir selam Katyuşa'dan. / Götür ki unutmasın hiç, / Yârinin sesini kulağında çınlayan, / Söyle göz kulak olsun memlekete, / Aşklarına göz kulak olunmaktadır. ‘Tarihe not düşmek istedim’
KADİR İNCESU Gazeteciliğe 1956’da vilayet-belediye muhabiri olarak başlayan Tanju Cılızoğlu’nun yeni kitabı ‘güzel yaşadım’ Tarihçi Kitabevi tarafından yayımlandı. Cılızoğlu, ‘Unuttuklarımı Yaşamadım Sayıyorum Hatırladıklarım Yaşadıklarım’ alt başlığıyla yayımlanan yeni kitabında ağırlıklı olarak siyaset dünyasından isimlerle ilgili anılarını anlatıyor. Siyaset dünyasının yanı sıra sanat dünyasından da isimlerin olduğu kitapta Bülent Ecevit, Süleyman Demirel, Ali Topuz, Behice Boran, Fikret Otyam, Güneri Civaoğlu, Safiye Ayla, Kamil Kırıkoğlu, Yılmaz Güney, Doğan Koloğlu, İsmet İnönü, Şadi Alkılıç, Cengiz Tuncer, İhsan Sabri Çağlayangil, Nur Yoldaş gibi pek çok isim yer alıyor. 62 yıllık gazeteci Cılızoğlu, Yeni Tanin, Akşam, Hergün, Tercüman, Vatan, Ekspres, UBA, Türk Haberler Ajansı ve Özgür Kocaeli gazetelerinde muhabir ve haber müdürü olarak çalıştı. 6 yıldır Değişim 41 adlı bir gazete çıkaran Cılızoğlu; Onüç, Tiyatro 70 ve Edebiyat 81 adlı dergilerle de edebiyat dünyasına katkı verdi. “Gelecek kuşaklar dünü öğrenmek isterlerse, onlara kaynak bırakıyorum. Anılarımı kendimi önemsediğim için değil, bilginin, doğru sentezin sosyolojik olaylarda ayrıntılarda gizli olduğuna inandığım için yazıyorum. Umarım yararlananlar da çıkar” diyen Cılızoğlu ile yeni kitabı üzerine söyleştik. »“güzel yaşadım” kaçıncı kitabınız? “güzel yaşadım” dokuzuncu kitabım. 10-15 yıl anılarımı yazayım mı yazmayayım mı, anılarım kimi ne kadar ilgilendirir diye düşündüm. Ama olaylar dizisinde bir gazeteci olarak öyle kişilerle öyle yaşantılar olmuştu ki, o yaşanmışlıkların tarihe bir not düşeceğine inandım. Bir de kendini eksen almayan bir anı yazmayı örneklemek istedim. Kendimi anlatmadım. Kitabın başında da şunu söylüyorum: Yaşadıklarımı yazdım, unuttuklarımı yaşamamış sayıyorum. Kendi özelimi öne almadan Türkiye’yi, dünyayı ve içinde yaşadığımız çağı ilgilendiren olayları yazdım. Unutulan bir dönemin yeniden hatırlanması için yazıldı. En azından Türkiye’de 1950-60 arası yaşananlar da bilinmeli. Kitap çıkmadan önce arkadaşlarıma okuttum, görüşlerini aldım. Gazeteci arkadaşım Mehmet Aycan, “Ben bile birçok şeyi bu kitabı okuduktan sonra öğrendim” dedi. Bu söz benim için belirleyici oldu. Demek ki geçmişi iyi süzmeye, tahlil etmeye, anlamaya ihtiyacımız var. Hangi günlerden geçtik, nerelerden geldik, bilmemiz gerekir… Benim anılarımdan çok, Türkiye’yi ilgilendiren olayları yazdım. Hiç kimseyi kıracak bir şey yapmamaya özen gösterdim. Yazarların yazı yazarken birtakım insanları zor duruma sokmalarına karşı çıktım. Gazetecilik hayatım içinde öğündüğüm bir tek şey var: Hiç tekzip yemedim. 62 yıllık meslek hayatımda kimseye hakaret etmedim, hakkımda dava açılmadı. Zaman zaman soruyorum kendime, “Çok mu keşkül tabağında şeyler yapıyorum?” diye. Değil, ama eleştiriyi bireysel hukukla beraber kabul etmek lazım. Haydarpaşa Lisesi’nde öğrenciyken Enver Naci Gökşen Hocamız, “Sen yalan söylüyorsun” sözünün hakaret, “Sizin söyledikleriniz bana doğru gelmiyor” sözünün ise hakaret olmadığını anlatmıştı. Hocamın öğretisini unutmadım ve hep uyguladım. »Anlattığınız kişiler içerisinde sizi en çok etkileyen isim kimdi? Demirel’e karşı bir kulvardaydım. Kamil Kırıkoğlu’nun Anıları kitabı nedeniyle kendisine teşekkür etmeye gitmiştim. Beni çok şaşırtan şekilde ilişkimiz gelişti. Demirel ile yaşadığımız anılar da var kitabımda. Şudur diyemiyorum, bütün anılar kendi içerisinde çok önemlidir. Akşam gazetesinde çalışırken Kemal Doğrusoy isminde okumak isteyen bir çocuğa yardım ettik, öğretmen oldu. Öğretmenliğinin tasdik edilmediği günlerde ben de tutuklanmıştım. Çocuğa “Sakın buraya gelmesin, adımı anmasın” diye haber gönderdim, üstelik Sansaryan’ın hücresinden. 33 gün Sansaryan’da kaldıktan sonra Maltepe Cezaevine götürüldüm. İlk gün Kemal Doğrusoy geldi. Geldiği için kızdım, öğretmenliği tasdik edilmez diye. Bana “Abi ne yaparlarsa yapsınlar her görüş gününde sana geleceğim” dedi. Bu tür vefa dolu davranışları anlatan olayalar da var kitabımda. Vefanın ne kadar önemli olduğunu insanlar bilsin diye anlattım bu olayı. Kitabı alıp okuyacakların sıkılmayacağını düşünüyorum. »Anılarınızı yazmak için neden bu kadar beklediniz? 82 yaşımdayım. Yazdıklarımın önemli ve yararlı olup olmayacağını çok düşündüm. Gelen tepkileri de değerlendireceğim. İkinci baskısı olursa yeni ekler yapacağım. Safiye Ayla ile yaptığım bir röportajı da alacağım. Safiye Ayla, Atatürk ve Nâzım Hikmet’i anlatmıştı. Gazete sayfalarında çok iyi şeyler yapılıyor ve eriyor. Bizim cemiyetimiz, gazetelerden yaşaması gereken yazıları toparlamıyor, kitap haline getirmiyor. CD olarak da saklanabilir. Bunların 24 saatte eskimemesi lazım, çabuk tüketiyoruz. Bu yazılardan mesleğe yeni başlayan arkadaşlarımız da yararlanabilir. Abdi İpekçi’nin çok güzel yazıları var. Fakat kim biliyor? 40 yıl önce yazılmış ve güncelliğini kaybetmemiş yazılar var. Kitabımla tarihe not düşmek istedim. »Gazeteciliğinizin yanı sıra edebiyatçılığınız da var. Öyküler de yazıyorsunuz. Gençliğimizde Nâzım Hikmet yasaklıydı, okuyamıyorduk. Nâzım Hikmet’i okuduktan sonra şiiri bıraktım, pes ettim. Sonra hikâye yazdım, sevdim hikâye yazmayı. Sonra gazetecilik ağır bastı. Gazetecilik de beni anı yazmaya yöneltti. Kırıkoğlu, Çağlayangil ve Safiye Ayla’nın anılarını yazdım. 25-30 yıl sonra iki hikâye kitabımı yeniden okudum, onların bugün hâlâ okunabilir olduğuna karar verdim. Yeni kitabımla kırılmazsam, kendi çapında bir ses getirirse hikâyeye devam edeceğim. »Edebiyat dünyasıyla ilgili anılarınızı yazmayı düşünüyor musunuz? Hayır, düşünmüyorum. Ben edebiyata kaçtım, saklandım. Gazeteciliğimin durdurulduğu dönemlerde, komünistim diye beni işe almadıkları dönemlerde edebiyat dergileri çıkardım. Türkiye’de ilk kez siyasi edebiyat dergisi çıkardım. Onüç, Tiyatro 70, Edebiyat 81… Tiyatro 70 siyasi bir tiyatro dergisiydi. Mevkute çıkaracağınızda siyasi mi, değil mi diye sorarlar. Siyasi değil dediğinizde bir şeye dokunmazsınız, yazamazsınız. Bütün edebiyat dergileri de siyasi değildir. Ben siyasi edebiyat dergisi, siyasi tiyatro dergisi diye çıkardım. Bu benim bir çeşit hayatımı devam ettirme mücadelesiydi. Hem ekonomik hem ideolojik mücadelemi devam ettirme mücadelesi. Yılmaz Güney’in bir öyküsünü Onüç dergisinde yayınlamam nedeniyle 10 yıla mahkûm olduğumda dönemin edebiyatçıları bana ağabeylik yaptılar. A. Kadir, Rıfat Ilgaz, Orhan Kemal, H. İzzettin Dinamo bana kucak açtılar. »Edebiyat ve siyaset yaşamınızı nasıl bütünledi? Edebiyatı niçin yaptığınıza bakmak lazım. Siz edebiyatı günlük yaşamın dışında düşünüyorsanız, edebiyat sizin hayatınızda bir buket çiçekse bu başka bir şey. Edebiyat hayatınızda yumruksa bu da başka bir şey. Görünür ve görünmez amacınız neyse ona hizmet eder. Siz edebiyatı günlük yaşamdan koparırsanız lale devri gibi insanlara güneşin batışını, doğuşunu, çiçekleri, böcekleri anlatırsanız fotoğraf sanatçısının estetik fotoğraflar çekmesi gibi şiir ve hikâye yazarsınız. Bakın Sait Faik’in, Orhan Kemal’in, Rıfat Ilgaz’ın bir ideolojisi, dünya görüşü yok mu? Edebiyat görüşü olmadan yaşamış, kalmış sanatçı var mı? Yılın en çok kazanan oyuncusu Scarlett Johansson
Scarlett Johansson Forbes dergisi tarafından 2016’nın en çok kazanan oyuncusu olarak belirlendi. Kültür Servisi'nde yer alan ve Guardian'a dayandırılan habere göre, ABD’li oyuncu, 12 ay boyunca filmlerinden 1,2 milyar dolar (4,2 milyar lira) kazanarak listenin başına oturdu. Bu yıl oynadığı filmler arasında “Kaptan Amerika: Kahramanların Savaşı” ve “Hail, Ceasar!” bulunuyor. 32 yaşındaki Johansson, “Kaptan Amerika”daki rol arkadaşları Chris Evans ve Robert Downey Jr.’ı da kıl payı geçti. Her iki oyuncu 1,15 milyar dolarla ikinci sırada yer aldı. Forbes, her yıl yayımladığı listeyi, küresel bilet satışları üzerinden hesaplıyor.  Liste ağırlıklı olarak çizgi roman ve süper kahraman filmlerinin oyuncularından oluştu. “İntihar Timi” filminin yıldızları Margot Robbie ve Will Smith dördüncü ve onuncu sırada yer alırken; “Batman ve Süpermen: Adaletin Şafağı” oyuncuları Amy Adams, Ben Affleck ve Henry Cavill beşinci, altıncı ve yedinci sırada yer aldı. Sekizinci sıra Deadpool’dan Ryan Reynolds'ın oldu. Dokuzuncu sırada ise, “Rogue One: Bir Star Wars Hikayesi” filmindden Briton Felicity Jones bulunuyor. Şener Şen Cumhurbaşkanlığı ödülünü 'toplumsal barışa' adadı
11. Ankara Kitap Fuarı 6-15 Ocak tarihleri arasında
2017 yılının ilk kitap fuarı, Eylül Fuarcılık organizasyonu ile 6-15 Ocak tarihleri arasında ATO Congresium’da kapılarını açacak. 10 gün boyunca ünlü yazar, şair ve gazetecilerin yaklaşık 450 etkinliğiyle renklenecek fuarda, Türkiye’nin en büyük yayınevleri büyük indirimlerle kitaplarını sergileyecek. Fuarın açılışında ayrıca Ankara’da kültüre sanata ve edebiyata emek vermiş isimlere Avrasya Yazarlar Birliği ortaklığı ile teşekkür plaketi verilecek. Kitap Fuarları Proje Koordinatörü Metin Karausta, Edebiyat Haber’e yaptığı açıklamada, geçen yıl 300 bin ziyaretçinin ilgi gösterdiği Ankara Kitap Fuarı’nın bu yılki onur yazarının, edebiyatımızın ünlü ismi Ahmet Ümit olduğunu belirtti. Misafir Ülke Fuarın bu sene ki konuk ülkesi Kazakistan. Kazakistan’dan gelecek yayınevleri ve yazarlar Kazakistan kültür ve edebiyatı ile ilgili eserleri tanıtacak. Sahaf Festivali İstanbul ve Ankara başta olmak üzere tüm Türkiye’den 250 yayınevinin katılacağı fuarda Sahaf Festivali’nin bulunduğu bir bölüm olacak. Bu bölümde 25 sahaf ürünlerini sergileyecek. İmza etkinliği yapacak ünlü yazarlardan bazıları Yılmaz Özdil, İlker Başbuğ, Ahmet Şimşirgil, Ahmet Ümit, Emrah Serbes, İsmail Saymaz, Ataol Behramoğlu, Saygı Öztürk, Enver Aysever, Büşra Yılmaz, Hasan Ali Toptaş, Sinan Meydan, Muzaffer İzgü, Osman Pamukoğlu, Nermin Şakracı, Murathan Mungan… Kültür ve Mekan Toplantıları’nın üçüncüsü yapıldı
IAPS-CS ‘Kültür ve Mekan’ Çalışma Ağı tarafından gerçekleştirilen ‘Kent, Kültür ve Konut’ temalı, ulusal ‘Kültür ve Mekan Toplantıları’ dizisinin üçüncü toplantısı, Özyeğin Üniversitesi Mimarlık ve Tasarım Fakültesi’nin ev sahipliğinde yapıldı. Sempozyumun devamında ise IKSV-3. İstanbul Tasarım Bienali Akademi Programı kapsamında; Bir ‘Palimpsest’ Kent Olarak İstanbul ve Sonsuz Tasarım Katmanları temasıyla ‘Kültür ve Mekan Öğrenci Buluşmaları’ gerçekleştirildi. Bomontiada’da bulunan Atölye İstanbul’da gerçekleştirilen Sempozyumda, küresel ve yerel etkiler ile farklılaşan İstanbul ve konut çevrelerine ışık tutuldu. İstanbul ve konut kültüründe değişim, dönüşüm ve devamlılığın ele alındığı sempozyum iki gün sürdü. Yürütücülüğü Özyeğin Üniversitesi Mimarlık ve Tasarım Fakültesi Öğretim Üyesi ve IAPS Kurucu Üyesi olan Prof. Dr. Orhan Hacıhasanoğlu ve Kültür ve Mekan Çalışma Ağı Koordinatörü Prof. Dr. Hülya Turgut tarafından düzenlenen sempozyumda, kentsel mekandan konut ölçeğine kadar günümüz konut çevreleri üzerine kuramsal ve uygulamalı araştırma çalışmaları masaya yatırıldı; evin sosyal bir kavram olarak önemi ve kentteki sosyal ve kültürel ilişkileri anlamak için ortaya koyduğu olgular, sorunlar ve sonuçları tartışıldı. Mimarlar ve öğrenciler de katıldı Özyeğin Üniversitesi Rektörü Prof. Dr. Esra Gençtürk’ün açılış konuşmasını yaptığı ulusal ‘Kültür ve Mekan Toplantıları’nda, öğrenciler konunun uzmanlarıyla bir araya gelerek çalışma olanağı buldular. Üniversiteler, mimarlar ve üniversite öğrencilerinin katıldığı toplantılara, özellikle genç araştırmacı ve akademisyenler yoğun ilgi gösterdi. Alanında uzman konuşmacıların katıldığı sempozyumda İTÜ eski Rektörü Prof. Dr. Gülsün Sağlamer “İstanbul İstanbul Olalı”, Bilgi Üniversitesi Mimarlık Fakültesi öğretim üyesi Prof. Dr. Uğur Tanyeli “İstanbul’da Konut Tahayyülünün ve Domestisite Eleştrisinin Kısa Tarihi” başlıklı konuşmalar yaptılar. Ayrıca, Prof.Dr.Alper Ünlü’nün moderatörlüğünü yaptığı “İstanbul ve Konut Üzerine” başlıklı panelde, Mimarlar, Plancılar ve Akademisyenler İstanbul’u tartıştı. Ulusal ve uluslararası pek çok alanda ödül sahibi olan, çağdaş mimarinin gelişimindeki başarılarından dolayı Mayıs 2015’te Uluslararası Mimarlık Akademisi tarafından “Akademi Profesörü” unvanı verilen ünlü Mimar Emre Arolat da panelistler arasında yer aldı. Değişen ve dönüşen İstanbul’a bakış Toplantılarda, kentteki sosyal ve kültürel ilişkileri anlamak için ortaya koyulan olgular, sorunlar ve sonuçları ‘Değişen ve Dönüşen Kent ve Konut’ ile ‘Konut Alanlarında Kimlik ve Aidiyet’ başlıkları altında tartışıldı. Konut politikaları ve yeni yaklaşımlar, kentsel mekân dinamiklerinin konut çevrelerine ve kavramına yansıması, İstanbul’da yaşayan ve ‘kentsel dönüşüm’ nedeniyle yaşam çevrelerini değiştirmek zorunda kalan grup ve bireylerin eve verdiği anlam ve kente/eve ait olma duygusu gibi birçok konu mercek altına alındı. İstanbul ve sonsuz tasarım katmanları IKSV-3.Tasarım Bienali süresince devam eden; makale seçkisi, tasarım atölyeleri, öğrenci fikir yarışması, olmak üzere birbiriyle ilişkili adımlardan oluşan öğrenci aktivitelerinin son günü olan Kültür ve Mekan Öğrenci Buluşmaları’nda ise yüksek lisans ve doktora öğrencilerinin katılımıyla gerçekleşen makale seçkisinin sunumları, yarışma kolokyumu ve ödül töreni yapıldı. Ödül alan tüm çalışmalar, ayrıca bir sergi olarak düzenlendi. Öğrenci Aktivitelerinde, Bienal’in ana teması bağlamında birbiriyle bağlantılı sekiz önerme eşliğinde, İstanbul’un hızlı değişim ve dönüşümlerden geçmeye devam eden, çok katmanlı ve örüntülü yapısının irdelenerek yorumlanması hedeflendi. Kaynak: Edebiyathaber.net Mozart’ın yaşamını hiç böyle görmediniz
Müzik tarihinin en büyük dehalarından besteci Mozart'ın hayatı tiyatro, film ve kitapların ardından ilk kez bir bale eseriyle sahneye taşınacak. Ünlü besteci Wolfrang Amadeus Mozart'ın 1791'de, henüz 35 yaşındayken sona eren kısa hayatından kesitler sunan ‘Amadeus’, Ankara Devlet Opera ve Balesi'nce 29 Aralık'ta dünya prömiyerini yaparak sanatseverleri selamlayacak. Naci Özgüç'ün orkestra şefliği, Nugzar Magalashvili'nin koreografisi, Medeia Magalashvili librettosuyla (eser metni) sahnelenecek eserin, kostümleri ve dekoru İsmail Dede'ye, ışık düzeni ise Fuat Gök'e ait. Mozart'ı Burak Kayıhan, İlhan Durgut ve Kadir Okurer, eşi Constance'yi Özge Başaran, Sultan Menteşe ve Güleycan Kocabey'in canlandıracağı eserde, ömrü boyunca Mozart'a kıskançlık derecesinde büyük bir hayranlık besleyen İtalyan besteci Antonio Salieri rolünde ise Eren Keleş, İlhan Durgut ve Berkay Saraçoğlu yer alacak. Eserin koreografisine imza atan Gürcü sanatçı Nugzar Magalashvili, Mozart'ın baleyle buluşmasını anlattı. Mozart'ın müziğinin, insanların ruhunu iyileştireceğine inandığını belirten Magalashvili, eserin librettosunu yazan Medeia Magalashvili'nin çıkış noktasının da bu fikir olduğunu ifade etti. 12017
İç ağrısız acı
Bu sabah uyandığımda, iç ağrım yerinde yoktu. Yıllardır böyle ince ince sızlar dururdu, ne yaparsam yapayım, bazen şiddeti artardı, bir ölüm, katliam haberi duyduğumda, göz göre göre olan ya da olacak kötü şeyler karşısında hiçbir şey yapamadığımda. Aslında o iç ağrısını sevmiştim her zaman, bana şarkılar dinletmiş, şiirler okutmuş ya da yazdırmış, sevdiğimin dizine başımı koydurtup gözyaşı döktürtmüş… Ama şimdi gitmişti, yoktu içimde. Sanki sevgilim sabah erkenden kalkmış da, elimi yataktaki yerine atınca boşluğa düşmüş gibi. Panik oldum önce, kulübeden fırlayıp Balıkçılar Kahvehanesi’ne koştum, Macit Amca’yı bulurum umuduyla. Yoktu, kitaplarla dolu masası boştu, sadece kahvehanenin yeni müdavimi Karagöz kedi vardı. Belki telaşımı anladığı için yanıma geldi hemen, kuyruğunu bacaklarıma sürttü. Pencere kenarına oturdum, defterimi açtım. Dışarıda yağmurlu karlı bir fırtına… İç ağrısı olmadan nasıl yazacaktım, ne yazacaktım? Karagöz de masaya çıkmış, merakla bana bakıyordu, ne yapacağımı bekler gibi. Neden beni bırakıp gitmişti iç ağrım? Belki sıkıldı benden ya da daha fazla dayanamayıp başka bir şeye dönüştü. Belki acıların da canlılar gibi bir ömrü vardı, doğdu, büyüdü ve öldü… Belki de küstü bana, beni ne kadar zorlarsa zorlasın yazmaktan başka bir şey yapamayışımdan sıkıldı. Hikmet Hükümenoğlu’nun “Körburun” adlı romanındaki Onur gibi düşünürdüm eskiden: “[İ]nsanlardan nefret etmeyeceğim, insanları seveceğim, sevmesem de onları anlamaya gayret edeceğim. Yoksa onlardan ne farkım kalır?” İç ağrımın nedeni belki de buydu, sevmek, anlamaya çalışmak. Artık bıraktım mı sevmeyi, yoksa onları nihayet anladığım için mi kaybolmuştu iç ağrım? Tek taraflı anlamaya çalışmak, bir tür işkence değil miydi zaten? Karagöz’le göz göze gelince, Marguerite Duras’ın ya da Aslı Erdoğan’ın kitaplarında acıyı ele alışlarını hatırladım. Acı varsa, umut da vardı, eğer o acıdan asla kurtulamayacağına inanıyorsan acının kendisine dönüşüyordun zamanla, bitiyordu. Karagöz, sanki düşüncelerimi okuyormuş gibi yüzüme ciddi ciddi bakıyordu. Onun o ciddi bakışları bende gülme isteği uyandırırdı her zaman. Tam o sırada Macit Amca girdi içeriye, o gür sesiyle “Osman! Çay!” Osman Abi, sanki ilaç yetiştirir gibi çayını getirip masasına bıraktı, hayatını kurtarmıştı. Macit Amca, çayından höpürdeterek koca bir yudum aldı, “Sende bir hal var evlat” dedi bana ve Karagöz’e bakıp, “Neşen ışık saçıyor bugün. Hayırdır…” Ona söyleyemedim, yokluğunu hiç hissetmediğim iç ağrımın çekip gittiğini nasıl anlatabilirdim ki? Belki de bu bir başkaldırıydı acıya, hiçbir şeye yaramıyordu acı çekmek. Sen acı çekince dünya daha güzel bir yer olmuyordu; ancak acıda ortaklaşabiliyorsan… Sonunda dayanamayıp Macit Amca’nın masasına oturdum ve ona söyledim, “Gitti” dedim, “artık yok…” “Ne yok?” dedi, meraklanmıştı. “İç ağrım yok, sabah uyandığımda gitmişti, yoktu.” Macit Amca, bütün kahvehaneyi inletecek bir kahkaha attı. Karagöz, sesten korkup masalardan birisinin altına saklandı. “Merak etme, yine gelir” dedi, gülmeye devam ediyordu. Şaşkın bir halde ona bakıyordum. “Üzüldün mü yoksa geri geleceği için?” Kalın parmaklarıyla tütün sararken, “Acıda olgunlaşma, büyüme diye bir şey var. Artık kendin için acı çekmeyi bırakırsın, iç ağrısı bir lükse dönüşür. Suriyeli yoksul göçmenleri düşün ya da inandığı değerler uğruna kendini feda edenlerin yüzlerindeki o gülümsemeyi… Şikâyet etmeyi bırakır, elinden geleni yapmak için çabalarsın. İç ağrısı, ne yapacağını bilemeyen iyi yüreklilerde olur. Zaman, şikâyet etme, üzülme zamanı değil.” Söyledikleri beni tam olarak ikna etmemişti bu yokluğa, ama hoşuma gitmişti. Üstelik, kendimi hiç de olgun hissetmiyordum. Osman Abi, aldığı gazeteleri getirip bizim masaya bıraktı. Ülkenin ve dünyanın halini okurken yine acı hissettim evet, ama iç ağrısından başka bir şeydi, düşünmeye kışkırtan, yerleşik olmayan bir acı, Macit Amca’nın acıda olgunlaşma dediği şey. Karagöz, saklandığı yerden çıkıp yanımıza geldi, yine o ciddi, şaşı bakışıyla… Karagöz insanda sadece gülme değil, yazma isteği de uyandırıyordu. Fırtınanın uğultusunu ve yanan sobanın sesini dinleyerek… Yeni yılın, barış için bir yıl olmasını düşleyerek… Geçmişle yüzleşmek için küçük bir eylem benimkisi
CANAN AYDIN canan1aydin@gmail.com @kuzeydogu Kaçımız geçmişin izlerini silebiliriz ki? Madem yaşananları değiştiremiyoruz o zaman yüzleşmeli tıpkı Sara gibi. Yönetmen Tayfur Aydın’ın ikinci uzun metrajlı filmi Siyah Karga bu hafta sinemalarda seyirciyle buluştu. İlk filmi İz-Rêç’te bir kuşağı anlatmak için kamera arkasına geçen yönetmen Aydın, bu kez İranlı bir aktirist olan Sara’nın Fransa’dan Hakkari’ye oradan da İran’a uzanan yolculuğuna bizi ortak ediyor. Sara’nın eve dönüş hikayesi için katıldığınız bu yolculukta, sınırlara, yoksulluğa, kaçakçılığa, çetin geçen kış koşullarındaki yaşama tanık oluyorsunuz. » İlk filmin İz-Rêç de ‘Siyah Karga’ da birer yol hikâyesi aslında. Neden meselelerini yol hem de zor kış koşullarında yapılan yolculuk üzerinden anlatmayı tercih ediyorsun? Çocukluğum köyde geçti. Telefon yok tabi o zamanlar; akşamları köye gelen arabaların yolunu gözlerdik. Gelmezlerdi bazen ve biz hep o uzun ince yola bakardık. Arabayla giderken yolları izlerdim ve yolculuğum sırasında gördüğüm köyleri, oradaki yaşamları merak eder bunların hayalini kurardım. Aslında zor koşullarda sisli dağları aşan yolları sevmemle başladı her şey diyebilirim. » Filme ismini verdiğin Siyah Karga kötü haber figürü olarak tanımlanır. Senin filmin için siyah karganın nasıl bir anlamı var? Karganın kötü haber temsili olduğu söyleyen bir toplum var. Dünyadaki en akıllı, en sadık kuşlardan biridir bence. Uzun yaşayan, sürülerinden ayrıldıktan ya da sürülerinden dışlandıktan sonra, ne olursa olsun tekrar doğdukları yere dönerler. Bu yüzden dağlarda, ovalarda tek başına uçan kargaları çok görürüz. Çünkü sürüden ayrılmış ve doğdukları yere dönmüşlerdir. Bizim filmimizdeki hikayede bu şekilde geliştiği için böyle bir bağlantı kurmak istedim. »Arkası yarın tadında bir masalla başlıyor film; Karga masalı. Son dönemde filmlerde sıklıkla gördüğümüz bir tarz. Dünyanın neresinde olursan ol herkesin ninesinden, dedesinden duyduğu, masallar var ve o masallar zamanla insanı şekillendirir. Filmde Sara karakteri için de bu böyle. Babası ona masallar anlatıyor… Dinlediği masal yıllar sonra onu cesaretlendiriyor ve kabuğunu kırmaya yönelik bir eyleme dönüştürüyor. “Sara sen yine uydun mu?” repliği hatırlayalım.  » Sara, sınırları aşıp Fransa’dan Türkiye’ye oradan İran’a ülkeler arasında yolculuk yapıyor. Sara’ya çevirmenlik yapan Yılmaz kendi ülkesinde ama doğduğu topraklardan uzak metropole sıkışmış bir karakter. Yılmaz ile Sara’yı birleştiren asıl şey ne? Yılmaz, Beyoğlu’nda eski bir evde, metropolde sıkışmış bir karakter. Onun da bir dönüşüme ihtiyacı var tıpkı Sara gibi. Yılmaz Sara’ya çevirmenlik yapıyor ama Sara da Yılmaz’ın yolunu bulmasına yardımcı oluyor aslında. »Film aslında Sara’nın geçmişiyle yüzleşmesi ve bir kadının içsel yolculuğu. Neden bir kadının hikâyesini anlatmayı tercih ettin? Çünkü annem, eşim, kardeşim bir kadın. Biz daha çok onları acı çekerken görüyoruz. Özellikle Ortadoğu’daki kadınların acısı biraz daha fazla ve biraz da bunu anlatmak istedim. Sara, sınırları aşan, kabuğunu kıran bir kadın. Etrafını erkekler kuşatmış. Bir kadının bu kadar erkeklerle kuşatılmış bir dünyada hedeflerine doğru yol alması... Geçmişle yüzleşmek için bireylerin hedeflerine doğru gitmesi adına küçük bir eylem benimkisi aslında. » Film sınırda geçen hikâyesiyle; katırlarla yapılan yolculuk, kaçakçılık, silah sesleri… Tüm bunlar bana Roboski’yi hatırlatıyor. Filmin bu yaşadığımız felaketle örtüşen hikâyesi için neler söylemek istersin? Bizim filmimiz izlediğiniz gibi roboskiyi anlatan bir film değil. Sadece sınırda yaşayan ve kendi hayatlarını bu şekilde idame eden insanları yaşam koşulları. Ama katırların olması, kaçakçı olmaları nedeniyle böyle bir bağlantı kurmuş olabilirsiniz. Birçok sınır ülkede kaçakçılık yaşanıyor bu evrensel bir mesele bence.  »Filmlerinde neden mutsuz sonları seçiyorsun? Mutsuz ama umutsuz sonlarım yok bence. Mesela ‘İz’in en son sahnesinde, tam tepede bir güneşin doğuşunu görüyoruz. Siyah Karga’da ise bir kadın var ve biz onun uçurum kenarında kuş gibi özgür hissettiğini görüyoruz. Önemli olan da bu bence. »Bir yönetmen olarak sizce ‘Siyah Karga’ sinema seyircisine ne vaat ediyor? İz’in gösterimi için dünyanın birçok ülkesine gittim. Film için “bizim hikâyemiz” diyenler oldu. Birileri filmi izledikten sonra, geçmişlerini sorgulayıp, annesinin, ninesinin kim olduğunu araştırmaya ve farklı şeylerle karşılaştıklarına dair halen mailler alıyorum. Siyah Karga ise; yapmak istediklerini, geride bırakacağı ya da bıraktığı insanları düşünerek keşkelerini azaltabilirler. Bunun için hayallerinin peşinden gidenler olabileceğini düşünüyorum. »Film az kopyayla gösterime giriyor. Dağıtım krizi nasıl aşılacak? Türkiye sinemasının en büyük sıkıntılardan biri bu. Festival filmleri dedikleri bu tarzdaki filmlerin yer bulması çok sıkıntılı. Yapımcılar, yönetmenler tarafından her ne kadar “bu film çok izlenebilir” dense de bir bakanlık süreci var. »Çok sıkıntılı insanların modlarının düştüğü süreçlerden geçiyoruz. Sinemanın şuan toplumda hayatta nasıl bir karşılığı var? İnsanların yoğun gündem içinde sıkışıp kalması tercihlerini çok etkiliyor. Biraz gülelim, eğlenelim, biraz gündemden uzak kalalım durumu söz konusu. Böyle olunca insanlar doğru filmlerle buluşamıyor. Emrah Serbes Behzat Ç.'yi duyurdu; Kanal D'ye seslendi: Korkuyor musunuz?
Çevrimdışı İstanbul dergisinin 5. sayısı yayımlandı
Çevrimdışı İstanbul dergisinin 5. sayısı Oyun ve Edebiyat dosyasıyla yayımlandı. Üç aylık edebiyat dergisi Çevrimdışı İstanbul’un Oyun ve Edebiyat dosyasında Tolga Binbay, Oyun Kurmacanın Prova Sahasıdır; Esen Kunt, Walter Benjamin: Kaleydoskoptan yansıyanlar; Elmas Şahin, Postmodern Edebiyatın ABC’si; Erkut Tokman, Cenk Koyuncu ile Otoben’de Şiir ve Oyun üzerine bir yolculuk denemesi ve Eda Albayrak, Mahsusçuktan adlı eserleri ile yer alıyor. Bu sayıdaki soruşturmanın sorusu “Yazarlar ve Şehirleri”. Derginin bu sayısında ilk defa Türkçede yayımlanan bir büyük şair var: Lawrence Durrel. Orhan Çetinbilek, İlhan Durusel, Deniz Gündoğan İbrişim, Bade Osma Erbayav, Engin Yıldırım, Sıtkı Silah, Ozan Şiyve, Onur Akbudak, Deniz Su Tiffany, Esen Kunt, Burç Doğu, Cahit Kaya, Ahmet Günbaş, Yunus A. Bektaşoğlu, Burak Tezgören, Sedat Delioğlu, Melike İnci, Kadir Aydemir ve Rebecca Hirsch Garcia öyküleriyle, Gökhan Arslan, Uğur Aktaş, Pelin Özer, Engin Özmen, Cihan Oğuz, Levent Karataş, Mustafa Atapay, Yaprak Öz, Nurduran Duman, Gökhan Demir, Onur Sakarya, Kaan Koç, Nihat Özdal, Tunca Çaylant, Gülten Yalmanbaş, Selahhattin Yolgiden, Efe Duyan, Kadir Aydemir, Gökçenur Ç. ve Betül Dünder şiirleriyle, Efe Duyan, Oktay Rıfat’ın Şiir Çevirileri; Gonca Özmen, Fazla Elli Bir Şair Altay Öktem yazılarıyla ve Gökçenur Ç. Betül Dünder’le Turuncu Notalar şiiri üzerine bir söyleşiyle dergide yer alıyorlar. Dergiye bu sayıda da pek çok şair ve öykücü karekod uygulaması yardımıyla sesleriyle de katılıyor. Kaynak: Edebiyathaber.net 2016’dan iz bırakacak yerli müzik albümleri
2016 yılı Türkiye için belki de her açıdan berbat bir yıl oldu. Darbe, terör, kazalar, ölümler, baskılar, gözaltılar, tutuklamalar, kadına yönelik şiddet, hayvanlara şiddet. Daha birçok iç karartıcı şey. Ama müzikal üretim bu karanlık ortama rağmen durmadı, 2016’dan da geleceğe kalacak kalitede yerli müzik albümleri çıktı, iz bıraktı. Gaia Dergi'den Mete Gürkan, 2016'nn iz bırakan albümlerini kaleme aldı. Gelin beraberce hatırlayalım!  Sözler, müzikal kalite, albümün kendi içinde bütünlüğü, vokaller, enstrümanlara hâkimiyet. Bu ve daha birçok kriter açısından değerlendirirsek, Redd hem kendi kariyerinin hem de yılın en iyi yerli müzik albümünün altına imzasını attı.  Türkiye cazına yeni bir soluk getirdi bu albüm. Ercüment Gül, caz, rock ve funk’ı harmanladığı ikinci albümüyle yıllarca dinlenecek ve hatırlanacak bir caz albümünü cazseverlere sundu.  Türkiye’den dünya çapında, dünya listelerinde ve festivallerinde de ses getirecek, İngilizce bir müzik albümü çıkar mı? Bu soru hep sorulagelmiştir. Bu soruya en güzel cevabı bu yıl Murat Kılıkçıer sahne adıyla In Hoodies verdi.  Kalan Müzik, bu yıl da Türkiye müzik dünyasının önemli bir figürü oldu, her zamanki gibi. Bize albümünü sunduğu isimlerden biri de Zeynep Bakşi Karatağ idi. Bu sayede dupduru bir sesin standart üstü yorumlarına tanık olduk, ruhumuzu ve zihinlerimizi bir nebze tedavi ettik.  Yılın sonuna giderayak iki sürpriz albüm geldi, Türkiye rock sahnesinin iki yeni nesil üyesinden. Bunlardan biri Yok Öyle Kararlı Şeyler’dendi.  İkincisi ise Adamlar’dan geldi. İlk albümünün kalite çizgisini düşürmeyen grubun albümü 2017’de dinlenilmeye ve klasikleşecek şarkılar çıkarmaya devam edecek.  Yılın en ses getiren birkaç albümünden biri belki de en ses getireni hiç kuşkusuz Kalben’in albümü idi. Sosyal medyadan zaten büyük bir kitleye halihazırda ulaşmış olan Kalben, ilk albümle çok daha büyük bir kitleye de ulaşabildi. Şimdi de Deniz Tekin’den 2017 benzer şekilde bir albüm ve çıkış bekleniyor.  Eski Bando’dan tanıdığımız Güney Marlen 2016’da ilk solo albümünü çıkardı. Özellikle Eski Bando’dan da aşina olduğumuz usta söz yazarlığını solo albümüne de taşıdı.  Kutay Soyocak ve Taner Yücel’in ortak projesi Jakuzi’nin Domuz Records’tan çıkan ilk albümü, 2016’nın bağımsız müzik albümleri arasında en fazla dikkat çeken işi oldu diyebiliriz. Türkiye’de eşine rastlanmayan new wave sound’uyla ve vokal tarzıyla; kısa ama vurucu bir albüm.  George Micheal'ın mirası açıklandı
Uluslararası Man Booker Ödüllü “Vejetaryen” yakında raflarda
Ahmet Aslan ve Kemal Dinç’ten albüm müjdesi
MELTEM YILMAZ Geleneksel müziğin özgün yorumcuları Ahmet Aslan ve Kemal Dinç, ilk kez birlikte bir albüme imza atıyorlar. İkilinin stüdyoya girmeden, hücum kayıt yöntemiyle çektikleri albüm, önümüzdeki günlerde müzikseverlerle buluşmaya hazırlanıyor. Şişli Kent Kültür Merkezi’nde, yeni albümden şarkıların da olduğu bir konser veren ikili öncesinde BirGün’ün sorularını yanıtladı. 80 darbesinden sonra Almanya’ya gitmek zorunda kaldığını, anlatan Kemal Dinç, ürettiği farklı müzik türlerinde iç dünyasında farklı yönler keşfettiğini anlattı. Ahmet Aslan’la birlikte hayata geçirmeye hazırlandıkları albümün hücum kayıt olduğunun altını çizen Dinç, albümü ilişkin şunları söyledi: “Daha samimi, daha gerçekçi olması açısından hücum kayıt aldık, yani görüntülü sahne kaydı aldık. 20’ye yakın insanla 3-4 gün süren zorlu bir süreçte bu çalışmayı tamamladık. Hatta o kadar taze ki sonucu biz bile görmedik. Hücum kayıt olması hem akustik açıdan hem de anı kaydetme açısından daha gerçekçi tabii.” Ahmet Aslan ise “müzik dört köşeli bir kutuya sığdırılmamalı” diyerek, sözlerini şöyle sürdürdü: “Albümün çıkışı kemal ile sohbetlerimizdeki kaynaşmadan oluştu. Anonim geleneksel eserleri kendi yorumumuzla yorumladık. Çekimler sayesinde bu albümde sesleri geniş ve rahat duyuyoruz, konserde gibiyiz. Böylesi müzikal açıdan daha iyi.” Süya Dede
Arkadaşım Süha Senir bu dünyayı terk edip gideli üç ayı geçmiş. Zaten geç öğrenmiştim. Kadıköy’de arkadaşlarla bir araya gelemedim. Vosvos dergisinde çıkan yazıyı da geç yolladım ama yetişmiş, şükür. Sonra arkadaşımız Mustafa Dermanlı bana bir paket yolladı. İçinde Vosvos dergisinin son sayısı vardı iki tane. Bu sayı ‘Süha Dede'ye ayrılmıştı: Vosvos dünyasının dedesine, Bab-ı Ali’nin Moruk’una... İki tane Sühalı kitap ayracı vardı pakette, bir defter dolusu o güzel çizimlerinden (biri de ondan istediğim ev) ve üç tane ince uçlu fırça...  Moruk, ha! Neredeyse yaşıttık Süha’yla. O 1944’lüydü ama, iki yıldan ne çıkar ki? Hürgün gazetesini çıkartıyorduk. Elâlemi işinden edip oraya toplamıştık. Çok iyi bir gazeteydi ama kısa ömürlü oldu, yazık! Oysa patronumuz dahil kimse bizi sevmediği için kendi yağımızla kavruluyor, acayip eğleniyorduk. Süha’yı orada tanıdım işte. Ortanın kısası, tıknazca, ağız hep kulaklarda, koca sakallı, sevimli mi sevimli. Tapa ile hep birlikte dolaşırlardı. İkisini de çok severdik. İbrahim Tapa zaten canımız-ciğerimizdi. Süha da hemen ekibe dahil oldu. Onunla daha önce hiçbir yerde birlikte çalışmamıştık oysa. Ama karşılaştığımız andan otuz saniye kadar sonra, “Tapa’nın arkadaşı” olmaktan çıkıp “bizim Süha” olmuştu bile. Ama gitti işte. Rıfat Dedeoğlu’ndan sonra, ölümünü şaka sanıp uzun süre ciddiye almadığım ikinci insandır. Hep bir yerlerden gülerek çıkacak diye beklersin. Çıkar da belki, kim bilir nerelerde dolaşıyor şimdi Sadece Bab-ı Ali’nin moruğu değil, Vosvosçuların ‘dede’si de olduğunu, onlarla uzun gezilere çıktığını sonra öğrendim. Sıkı Vosvosseverdi, en kralından kampçıydı. Küçücük çocukları yaramazlığa teşvik eden bir dedeydi. Kendisi de onlardan küçüktü aslında, teşvike hiç ihtiyacı yoktu. Aslında hepsi birdi, Süha’ydı. Herkesin sevdiği, enseyi karartmayan davudi sesli, askılı pantolonlu bir tatlı adam. Sunay Güner dergideki yazısında onu anlatırken şöyle demiş. “Ezgi’nin ‘Süya dede’si, onu kudurtan en yaşlı arkadaşı, bazen abisi, bazen “Yaaaa süyaaa”sı. Tayfun’un abisi, en sevdiği yol arkadaşı. Benim abim, kankam, ortağım, dedem, arkadaşım, daha adlandıramadığım bir çok şey. Gerçek kötü gün dostu.” Bana o güzelim paket yollayan Mustafa da, “Tanıdığım en onurlu, en muzip, en inatçı, en ilginç, en arşivci insandın,”demiş. “Komplekssiz, yalın ve olduğu gibi. Sokakta bir şarapçıyla muhabbet eder, birkaç dakika sonra bir opera sanatçısıyla La Traviata’yı tartışırdın. İnci çizgi işine rağmen bir defa gözlük kullanmamak da, aynı kadınla iki defa evlenmek de, ev sahibinle kiracı olarak aynı evde yaşamak gibi gariplikler de ancak senin gibi bir insandan vücut bulurdu zaten.” Arkadaşların yazılarından, hem de sormadan etmeden alıntılar yaptım. İzninizle, kendi yazımdan da bir paragraf çalayım.”Çok samimiydi, şakacıydı, ama senin mesafe istediğini hissederse, tebessümünü de koruyarak, o mesafeyi sana hemen sunardı. Çalışırken kafanı kaldırıp ona baksın, anlardı.Ciddileşmek gerektiyse, hemen ciddileşirdi. Yardımcı olmayı sevem, iyi kalpli bir insandı Süha. Bunu da hiç kafana kakmadan, hatta belli etmeden yaptığı için, rahatsızlık vermezdi. Zaten hiç rahatsızlık vermezdi, belki de mesele budur. Nefretle kinin kol gezdiği, insanların küçük mutluluklar tatmaktan bile utandığı, başkalarının her yaptığına karıştıkları, idraklerinin zayıfladığı bu çağda, yeşil ve hâlâ umut dolu dünyasından yoksun kalmak istemediğimiz biriydi. Ama gitti işte. Rıfat Dedeoğlu’ndan sonra, ölümünü şaka sanıp uzun süre ciddiye almadığım ikinci insandır. Hep bir yerlerden gülerek çıkacak diye beklersin. Çıkar da belki, kim bilir nerelerde dolaşıyor şimdi? Süyacım, dergiyi aldım, seni de çok özledim. Kartpostallar ile ayraçlar pek hoş. Çizimler de geldi. Bir zahmet, şu evi bekliyorum. Fırçalar da bende, merak etme sakın. Üç tane, ince uçlu... 80'ler rüyasından bir yıldız George Michael
Müzik dünyasından önemli müzisyenlerin yaşamını yitirdiği bir yıl olarak tarihe geçen 2016’nın bitmesine sayılı günler kala bir kötü haber de 80’lere damgasını vuran İngiliz şarkıcı ve söz yazarı George Michael’dan geldi. 53 yaşındaki müzisyen George Michael önceki gün Oxfordshire’ın Goring kasabasındaki evinde yaşamını yitirdi. Müzisyenin ölüm haberini "Büyük bir üzüntü ile açıklıyoruz ki sevgili oğlumuz, kardeşimiz ve arkadaşımız George, Noel döneminde evinde huzur içerisinde hayatını kaybetti" ifadeleriyle duyuran Michael'ın menajeri Michael Lippman, sanatçının ölüm nedenini ise "kalp yetmezliği" olarak açıkladı. Pop müzik dünyasının önemli isimlerinden olan müzisyen Michael, ‘Careless Whisper’ ve ‘Last Christmas’ gibi birçok ünlü şarkıya imza attı. Asıl adı ‘Georgios Kyriacos Panayiotou’ olan ünlü müzisyen, 1980'li yıllarda okul arkadaşı Andrew Ridgeley ile birlikte kurduğu Wham! grubuyla şöhret kazandı. ‘Wake Me Up Before You Go’, ‘Freedom’ ve "I'm Your Man" gibi unutulmaz şarkılara imza atan Wham! Çin'de sahneye çıkan ilk Batılı grup oldu. Ünlü müzisyenin grubun solisti olarak seslendirdiği birçok şarkı liste başına yerleşti. Grubun 1986'da dağılmasından sonra solo kariyerine başlayan Michael'ın ilk single'ı 1984'te çıkardığı ‘Careless Whisper’ oldu. Michael'ın bu şarkısı dünya çapında yedi milyon sattı. ‘Faith’ adındaki ilk albümünü 1987 yılında çıkaran Michael, pop müzik tarihindeki en iyi şarkıcılardan biri olarak gösteriliyor. Kariyeri ödüllerle taçlandırıldı Michael, sanat kariyeri boyunca sayısız rekor ve başarıya imza atmış, başta Grammy ve BRIT olmakla birçok ödül almış, 100 milyonu aşkın satış başarısı elde etti. İki kez Grammy, üç kez de Amerikan Müzik Ödülleri’ni alan Michael, İtalyan opera sanatçısı Luciano Pavarotti, Elton John, Paul McCartney gibi efsane şarkıcılarla düet yaptı. Michael, Madonna ve Michael Jackson ile birlikte MTV'nin kurulması ve video kliplerin 80'lerde gelişmesinde en büyük rolü olan üç şarkıcıdan biri oldu. En son 2011'de zatürre olan ve bu nedenle bazı konserlerini ertelemek zorunda kalan Michael 1998 yılında, ABD'de ahlaka aykırı davranış nedeniyle gözaltına alınmış daha sonra eşcinsel olduğunu açıklamıştı. Kopamadığımız bir gelenek var
MELTEM YILMAZ @meltemmmylmz Zeynep Bakşi Karatağ, ilk solo albümü “Mozaik”in ilk konserinde sevenleriyle buluştu. Kendisini, “17 yıldır Almanya’da yaşayan, iki çocuk annesi, başucu albüm ve kitapları olan ve arada şarkılar/türküler mırıldanan bir kadın” diye anlatana Karadağ ile keyifli bir sohbet gerçekleştirdik »Müzikal yolculuğunuz ne zaman başladı? Çocuklukta evde başlayan bir yolculuk bu. Sazlı, sözlü, bol muhabbetli bir evde büyüdüm. Babam kendi derleme ve besteleri olan Dersimli bir halk ozanı. Genetikten de şanslıydım yani... O zamanlar farkında değildim ama birlikte söylediğimiz türküler, sonu bir albüme varan bir yolun başlangıcıymış meğerse. Ortaokulu ve lise eğitimimi bitirdikten sonra 1996 sonlarında Müjdat Gezen Sanat Merkezi’nde sevgili Seha Okuş hocadan solfej dersleri aldım. Sonrasında İstanbul Üniversitesi Devlet Konservatuarı sınavlarına girdim ve kazandım. Bu süreç evlilik ve Almanya’ya yerleşme sebebi ile yarım kaldı. »Dersimlisiniz ve Almanya’da yaşıyorsunuz. Hayatınızın rotası, sanatınızı nasıl etkiledi? Bir yanda kopamadığımız ve kopmak da istemediğimiz bir Anadolu geleneği var. Diğer yandan da Almanya’da yaşadığımız multikültürel hayatımız... Burası çok kozmopolit bir ülke. Bu kültürler arası çeşitliliğin ruhumuza, yaşamımıza olan katkısı doğal olarak müziğimize de yansıyor. Yani Türkiyeli olmak albümün ruhunu besliyor, Almanyalı olmak ise Albümün soundundaki çeşitliliğe yansıyor. »İlk albümünüz yakın zamanda dinleyiciyle buluştu. Bu albümdeki şarkılar hangi duygularla yoğruldu? Albümüm ‘Mozaik’ mayıs ayında Kalan Müzik etiketiyle yayınlandı. Sadece çeşitli müzik janrlarının buluştuğu bir albüm değil, içerik olarak da tam bir mozaik. Aşık Veysel, Karacaoğlan, Pir Sultan Abdal türküleri var, Fikret Kızılok şarkıları var, Sabahattin Ali şiirlerinden bestelediğimiz kendi şarkılarımız var. Aşk var, hüzün var, özlem var. Farklı müzik türlerinin bolca kullanıldığı, biraz da alışılmış formların dışına çıkıldığı bir albüm Mozaik. Şarkı da var türkü de. Albümde yer alan her eserin değişik, kendine has bir yapısı var. Biraz pop, biraz türkü, biraz soul, biraz funk, biraz rock, biraz retro, biraz klasik… Batı müziği dinleyen de Ali Ekber Çiçek dinleyen de Cem Karaca dinleyen de albümde bir şeyler bulacaktır. Bu anlamda da geniş bir dinleyici kesimini kucaklıyor ‘Mozaik’... »İlk konserinizi geçen günlerde verdiniz. Ne hissettiniz? Evet, 21 Aralıkta İstanbul’da ilk konserimi verdim. Dinleyicilerimle ilk kez buluştuğum çok özel ve çok heyecanlı bir akşamdı. Tabii memleketimizde yaşananlar içler acısı... İki saatliğine bile olsa, iliklerimize kadar hissettiğimiz karanlığı ve hüznü salonun dışında bırakmaya çalıştık. Ve şarkılarla, türkülerle kaybetmekten en çok korktuğumuz umudumuza cansuyu verdik, onlara sığındık. Pieter Koolwijk’ten çocuklara ödüllü bir kitap: “Ben’in Gemisi”
Pieter Koolwijk’in ödüllü kitabı Ben’in Gemisi, Linde Faas’ın resimleri veErhan Gürer çevirisiyle 9 yaş ve üstü tüm çocuklar için Can Çocuk Yayınları tarafından yayımlandı. Tanıtım bülteninden Ödüllü yazar Pieter Koolwijk’ten insana ve insanın kayıplarla mücadelesine dair büyülü ve mizah dolu bir öykü… Hollanda’da “Flag & Pennant Ödülü”ne değer görülen Ben’in Gemisi raflarda. Giel, evlerinin arka bahçesinde bir mezar olmasının pek “normal” görülmediğini biliyor bilmesine, ama böyle mutlu işte… Karşıdan karşıya geçerken yola bakmayı unutan ağabeyi Ben’in mezarı bu. Giel ve ailesi, Ben hâlâ onların yakınında olduğu için memnun. Hiç değilse Giel, şehrin öteki ucundaki o soğuk ve karanlık yere gitmek zorunda kalmıyor. Ben’i özlediğinde bahçeye bakması yetiyor. Fakat komşuları, Sirke ailesi ve Kulakkurdu ailesi öyle düşünmüyor. Giel ve ailesinin duyguları da zerre kadar umurlarında değil. Ancak Giel’in babası tepkiler karşısında pes etmiyor ve evlerini baştan inşa ediyor. Belli ki, Giel’in babasının bir planı var!.. Ben’in Gemisi, toplumun “katı” kurallarını sorgularken, birbirlerine sımsıkı sarılan bir ailenin acı-tatlı iyileşme hikâyesi. ** “Mezarı, evin arka bahçesindeydi. Kulağa biraz tuhaf, garip ve hatta biraz korkutucu gelse de hiç öyle değildi. En azından Giel böyle düşünüyordu. Örneğin, mezarlıklarda olduğu gibi mezar taşı, gri, sıkıcı ve çok hüzün veren bir mezar taşı dikmemişlerdi. Ben için özel olarak yapılmış bir şeydi. Tamamen ahşaptan bir gemi yapmışlardı. Giel onu babasıyla beraber boyamıştı. Ben’in çok sevdiği mavi ve beyaz renklere. Annesi gerçek yelkenler yapmıştı ve pruvasında şöyle yazılıydı: Ben’e Bu gemiyle her zaman düşüncelerimizde olsun diye.” Pieter Koolwijk (yazar)1974 yılında doğdu. Gerçekliğin kıyılarında gezinen fantastik öyküleri çeşitli dergilerde yayınlanan yazar, 2011 yılında “Unleash Ödülü”ne değer görüldü. Yazarın ilk çocuk kitabı Pire ve Diken, Fransa, Almanya, Türkiye, Brezilya ve ABD’de yayımlanarak Koolwijk’i uluslararası çapta geniş bir okur kitlesine ulaştırdı. Koolwijk, Ben’in Gemisi ile Hollanda’da büyük övgü almış ve “Flag & Pennant Ödülü”nün de sahibi olmuştur. Linde Faas (çizer) 1985 doğumlu sanatçı, Hollanda’nın Breda şehrinde yer alan Güzel Sanatlar Akademisi’nden onur derecesiyle mezun oldu. Animasyon ve illüstrasyon çalışmalarıyla sanat üretimini sürdürmektedir. Kaynak: Edebiyathaber.net Kamera ile aşkın haritasını çizen sanatçı: Natalia Mindru
Fotoğraf sanatçısı Natalia Mindru, Romanya’nın başkenti Bükreş’te yaşıyor. “Urban Love” adını verdiği projeyle eşsiz bir işe imza atan Mindru, çiftlerin renkli hayatlarına tanıklık edip her bir anı fotoğraflıyor.  Mindru, insanların fotoğraflarını çekerken amaçladığı tek şeyin, insanların çılgın bir biçimde kalabalık olan hayatlarının içinden güzel aşk hikayeleri çıkarmak. Öte yandan fotoğrafı çekilen çiftlerin büyük çoğunluğunun daha evvel hiçbir profesyonel fotoğraf tecrübesi yok. Mindru en çok da insanları huzur ve güven içerisinde hissettirebilmek için çaba sarf etmiş. Her çiftin fotoğraflanması yaklaşık iki saatini almış.  Yatağın üzerinde iç çamaşırlarıyla zıplayan ya da birbirlerine sımsıkı sarılıp öpüşen çiftlerin fotoğraflarını çeken Mindru, “Fotoğrafladığım tüm çiftlerin, yaşam tarzları, yaşları ve durumları ne olursa olsun sahip oldukları ortak şeyler vardı. Onlar naziklerdi, eğlenceliler ve de duygusallardı. Ve bazen de dağınıklardı. Onlar birbirlerine baktıklarında ben onların nabız seslerini duyabildim.” diyerek bu sıradışı macerasını anlatıyor.  Bu fotoğraf deneyimi, çiftlerin ilişkilerinde bile değişikliğe sebep olmuş. Mindru bu değişikliğe sebep olan fotoğraflarla beraber çiftler arasındaki sınırların aşılarak, çiftlerin birbirlerini başka bir perspektiften görebildiklerini ifade ediyor.  Bu projeye dair akla ilk gelen eleştiri olan, çiftlerin ne kadar samimi ve doğal olabileceği konusuna Mindru bir özeleştiri getirerek, bunun imkansız olduğunu şu sözlerle kabul ediyor: “Fotoğraf çekimlerinde bir paparazzi gibi üzerine tırmanabileceğim bir ağaç yoktu. Ben oradaydım. Görünmez değilim. Bazen çok yakındım, daima onlarla beraberdim.”  Önümüzdeki yıl için Mindru, Almanya, Portekiz, İspanya, ABD ve Hindistan’a giderek projesine devam etmeyi planlıyor.  “Belki de kültürel farklılıklar bulmak ya da insanların birbirlerine duydukları aşkın ve sevginin, yerin bir önemi olmaksızın aynı olduğunu kanıtlamak için bu seyahatler gereklidir. Bu proje, aşkın, farklı ülkelerden insanların paylaştığı gerçek hayat hikayelerinin oluşturduğu ve de diğer tüm insanlığın da, aşka dair sahip oldukları inancı artıracak bir harita olacak” diyen sanatçı, projesine katılmak isteyen herkesin kendisiyle irtibata geçmelerini istiyor.  Mindru’nun daha fazla çalışmasına göz atmak için web sitesini ziyaret edebilirsiniz.   Gaia Dergi 12. Kadın Kadına Öykü Yarışması başladı: “O Halde Aşk: Tanımaz Sınırları”
Kaos GL’ nin düzenlediği 12. Kadın Kadına Öykü Yarışması’na başvurular başladı. Kadınlardan kadınlara, kadınlardan kadınlar için öykülerin bu seneki teması O Halde Aşk: Tanımaz Sınırları. Yarışma duyurusundan “… sanki anlatmasam bir şeyler eksik kalacak esirgemiş olacağım hakikati sizlerden hakikat ki hakikatidir kendi hakikatinin vardır ilgisi aşkımızla da hiçbir şey kaçırmamanın okurla yazar arasında etike giren vardır mutlaka…” Leyla Erbil Bizim aşklarımız her zaman bir cüret işiydi şimdi de vazgeçmiyoruz sevmekten. Biliyoruz ancak böyle iyi geleceğiz birbirimize. Kadın Kadına Öykü Yarışması kadınları sınır tanımayan kadın kadına aşkları yazmaya çağırıyor! Mutlu Aşk Vardır’dan O Halde Aşk: Tanımaz Sınırları’ya Geçtiğimiz yol kolay değildi. Bize ilan edilmemiş OHAL’leri yaşarken de hep mücadele ettik. Aşklarımız ne zaman tanıdı ki sınırları? Düşlerimizin peşinden inadına aşk diye koşarken bir arada güçlenirken çoğalttık birbirimizi ve güçlendik birbirimizde. O halde ya da bu halde fark etmez. Tutuşuruz el ele ve sımsıcak öpüşlerle birbirimizi kaldırırken düştüğümüz yerden, tüm gülüşlerimizde saklıdır o gerçek: Aşklarımız tanımaz sınırları! Kadın Kadına Öykü Yarışması Başvuru Koşulları: (Cezaevindeki kadınlar ve bilgisayara erişimi bulamayanlar, durumlarından jüriyi haberdar etmeleri halinde bu koşuldan muaf tutulacaktır). Ödüller: Birinci olan öykünün sahibi 600 TL İkinci olan öykünün sahibi 500 TL Üçüncü olan öykünün sahibi 400 TL kazanacak. Jüri Özel Ödülü kazanan öykü sahiplerine, 1 yıllık Kaos GL dergisi aboneliği verilecektir. Yarışma ile ilgili gelişmeleri Kaos GL’ nin web sayfasından takip edebilirsiniz. Öykü Değerlendirme Jürisi: Aslı Solakoğlu, Beliz Güçbilmez, Burcu Ağaç, Burcu Ersoy, Hasret Canan Tutuş, Süreyya Karacabey Değerlendirme: 1- Öyküler “Öykü Değerlendirme Jürisi” tarafından değerlendirilecektir. 2- Öykü Değerlendirme Jürisi, öykülerin toplumsal cinsiyet rolleri eşitliği yaklaşımıyla yazılıp yazılmadığını da dikkate alarak değerlendirme yapacaktır. 3- Öykü Değerlendirme sonuçları Kaos GL’nin www.kaosgl.org adresindeki web sayfasında açıklanacaktır. 4- Elenen öyküler, sahiplerine iade edilmeyecektir. Son Başvuru Tarihi: 10 Ocak Salı 2017 Sonuçların Açıklanacağı Tarih: 20 Şubat Pazartesi 2017 Öykülerin Gönderileceği Adres: Tunus Caddesi PTT Tunus Şubesi PK:12 Kavaklıdere Çankaya / ANKARA  KAYNAK: Edebiyat Haber J.K. Rowling iki yeni romanla geliyor
Yılmaz Güney tüm kitaplarıyla İthaki'de
Bilal Erdoğan’a üstün zekalı diyen Şahiner, çalıştığı diziden atıldı
Yazar Seray Şahiner, BirGün'deki köşe yazısında Bilal Erdoğan için 'üstün zekâlı' dediği için senaryo ekibinde görev aldığı çekimleri devam eden ve ATV'de yayımlanacak Aşk ve Gurur adlı diziden kovuldu. Olayı Twitter hesabından duyuran Şahiner, işten atılması sebebiyle Limon Film'i kınadı. Ayrıca Seray Şahiner'in işine son verilmesinin üzerine yazar Yıldırım Türker de Şahiner'e destek için işi bıraktı. Şahiner, 11 Aralık tarihinde Bursa'da Bilal Erdoğan için 'Üstün zekâlı' dediği yazısı sebebiyle gözaltına alınmış ve sonrasında serbest bırakılmıştı. Şahiner’in odasının anahtarı otel yönetimi tarafından sivil polislere verilmişti. Şahiner’in odasına yapılan baskın Meclis’e de taşınmıştı. Seray Şahiner'in Twitter'da işten atılmasını şu sözlerle duyurdu: "Bilal Erdoğan’a ‘üstün zekâlı’ dediğim BirGün gazetesinde yayımlanan yazımdan dolayı açılan hakaret davasının sonucu olarak 11 Aralık’ta Bursa’da gözaltına alınmam sebebiyle; Ekim 2016’dan beri senaryo grubunda çalıştığım; Limon Film’in çektiği, ATV’de yayınlanacak Aşk ve Gurur adlı dizideki işimden atıldım. Projede birlikte çalıştığımız yazar Yıldırım Türker de benim işten çıkarılmamın üzerine, duruma göz yummayarak işten ayrıldı. Usülsüz gözaltı üzerine, adım dava ve ‘aile’ ile anıldığı için 3 bölüm senaryosunu, 13 bölüm hikayesini yazdığımız işimden atılmam sebebiyle, Limon Film’i kınıyorum" Bilal Erdoğan'a ÜSTÜN ZEKALI demem sonucu gözaltına alındığım için @LimonFilm'in çektiği ATV'de yayınlanacak AŞK VE GURUR dizisinden atıldım pic.twitter.com/amChAHj4wt En sevilen 10 şarkısı ile George Michael
Demirtaş, cezaevinde öykü yazdı
Edirne Cezaevi’nde tutuklu bulunan HDP Eş Genel Başkanı Selahattin Demirtaş, bir öykü kaleme aldı. Selahattin Demirtaş’ın öyküsünü, Sırrı Süreyya Önder “Selahattin Demirtaş’ın sazı, sözü ve duruşu kadar bilinmeyen bir yönü daha vardır ki o da öykücülüğüdür. Tümü hayatın bir kaç saniyelik enstantanelerinde çakan ama binlerce yıllık bir kavrulma mirasıyla bezenen, çok sıkı öyküler bunlar. Acizane editörlük çabamızla aramıza demir parmaklıklar girdi… İşte size o öykülerden tadımlık niyetine birisi. Tam da Halep kavrulurken…” mesajıyla paylaştı. HDP Eş Genel Başkanı Selahattin Demirtaş'ın öyküsü: HALEP EZMESİ “Yanılmışım, hayat çok uzun…” Garip bir durum mu var, sanmıyorum. Her zamanki Ortadoğu işte, bir yerlerde patlayan canlı cansız bombalar, geride bıraktığı onlarca parçalanmış insan bedeni, darmadağın olmuş yoksul bir pazaryeri. Ölü sayısı 68, yazıyla altmış sekiz. Üç gün önceki patlamada 43’tü. Ölüm gerçekten sıradan ve normal bir şeydi de acaba biz mi abarttık onu ve olağanüstü bir hale getirdik. Ölüyor işte insanlar, bolca hem de. Halep’te öğlen patlayan bomba, aynı saatlerde Sidney’de akşam yemeği için restoranlarda toplaşan Avusturalya ahalisinde aynı etkiyi yapmamış gibi duruyor zaten. Toronto’da işe gitmek için koşuşturan Kanada halkının henüz haberi bile yok. Birazdan haberleri olacak ama çoğu okumaya bile değer bulmayacak bu ‘olağan’ patlamayı. Halep’e en yakın şehir Hatay. Biraz dikkat kesilseler patlamayı kendi kulaklarıyla duyacak kadar yakınlar Hataylılar Halep’e. Hatay’ın mezeleri ünlüdür, sofraları zengin. Kadim bir coğrafyanın birikmiş bütün kültürlerinden nasiplendiği için Hatay mutfağında yok yoktur. Arap, Ermeni, Süryani, Türkmen, Kürt, Türk, Fars, Rum ne yemiş içmişse tarih boyunca, Hataylılar hepsini not etmişler bir gün lazım olur diye. Her gün lazım olmuş tabi. Hatay’a yolu düşenler bu enfes tatları denemeden ayrılmışsa kentten, çok şey kaybetmiş sayılır. 68 kayıp. Hatay Araplarının en iyi yaptığı yemek belki de gerçek bir sanat eseri diyebileceğimiz Arap kebabıdır. Eski Çarşı’da salaş bir esnaf lokantasında yemelisiniz kebabı. Hamdullah usta tam da romanlarda geçen naif esnaf tiplemesinin canlı hali adeta. Adı sanı iyice duyulunca turistler de rağbet etmeye başlamış Hamdullah ustaya. Bu durum ustamızı hafiften tedirgin etmiş olsa gerek ki, dükkâna çeki düzen verme adına 4-5 tane plastik saksı ağacı alıp yerleştirmiş mekânın sağına soluna. Bu aklı da karşıdaki berber Sadrettin vermiş kendisine. “Abi sen de konsepti biraz değiştir, turist akmaya başladı sokağa, her esnaf biraz çekidüzen verse dükkânına, turistik bir caddeye dönüşürüz imanıma” demiş. Kafasına yatmış Hamdullah Usta’nın. Plastik ağaçlar bu çerçevede intikal etmişler. Yemekler hep aynı ama artık daha yeşillik bir ortamda ve orman ambiansı eşliğinde yiyebiliyorsunuz. Yalnız ağaçların plastikliği fazla sırıtıyor, bildiğiniz ucuz naylon. İyice de tozlandıkları için hedeflediği ambiansı tersine çevirmiş ama olsun, yemekler harika halen. 68 ölü can. Lokantada bir tek garson var. Toplam 7 masaya yetişmekte zorlanmıyor. Hamdullah Usta’nın yeğeniymiş. Çocukluğundan beri, tam 19 yıldır burada garsonluk yapıyormuş. Adı Bereket. Bereket’in iki çocuğu var, karısı geçen yıl trafik kazasında ölmüş. Trafik kazası dediysek öyle aşırı hız yapan arabasıyla takla makla atmamış. Caddede halk otobüsü çarpmış, oracıkta canını teslim etmiş kadıncağız. Bildiğin fukara işi bir trafik kazası ve fakir bir ölüm. İşine ve ustasına çok bağlı. Şevkle yapıyor görevini Bereket. Müşterilerin gözlerinde bir damlacık memnuniyet okuyabilmek için, sanat icra eder gibi estetik bir maharetle sunuyor yemekleri. Her şey çok güzel ama özellikle etler bir harika. 68 parçalanmış beden. Fiyatlar sizi şaşırtacak kadar ucuz. Üç kişi yedik içtik tatlısı, tuzlusu derken bir hesap geldi neredeyse itiraz edecektik hesaba, azdır diye. Beni en çok da şaşırtan Hamdullah ustanın sakinliği oldu. Dükkân ne kadar kalabalık olursa olsun O hiç istifini bozmadan, yüzündeki ifadeyi bir milim değiştirmeden usulca siparişleri tabaklara doldurup Bereket’e uzatıyor tezgâhın arkasından. Bir haftada üç defa gittim Hamdullah ustaya, bu sahneler azıcık dahi olsa hiç değişmedi. Hamdullah usta aslen Halepli. Dedesi Hatay’a yerleşmiş, 60 yıldan fazladır Hatay’dalar. Dededen babadan lokantacı esnafı olarak tanınırlar Hatay’da. Tarihi Halep çarşısında kumaşçı dükkanları var amcalarının. Savaştan önce çok sık gider gelirlermiş birbirlerine. Savaş başlayınca Halep’teki akrabaların hepsi diğer birçokları gibi Hatay’a kaçmışlar. Hamdullah ustanın iki katlı evinin bahçesine bir çadır kurmuş, toplam 48 nüfus bir evde yaşamaya başlamışlar. Hamdullah usta bu durumdan dolayı evin alt katındaki kiracıdan rica minnet evi boşaltmasını istedikten sonra biraz daha rahat etmişler. Hiç evlenmemiş usta. Çocukken babasıyla birlikte Halep’e ziyaretlerinde tanıyıp deliler gibi âşık olduğu teyzesinin kızı Rukiye 16’sında evlendirilince hayata küsmüş. Sevmemiş bir daha kimseyi. Rukiye iki çocuğu, kocasıyla birlikte ustanın alt katındaki evde bir odada kalıyor. Onunla karşılaşmamak için her sabah neredeyse koşarak çıkıyor evden usta. Rukiye de unutmamış unutmasına da yapacak bir şey yok artık. Halen çok güzel, bakmaya kıyamıyor, görmeye doyamıyor. Görme dediysek de kaç günde bir tesadüfen karşılaşmalar esnasındaki bir saniyecik bakışmalardan başka bir şey değil zaten. ‘Hadi!’ dese birlikte her şeyi bırakıp kaçacaklarmış gibi ve sanki bunu birlikte planlamışlar da herkesten saklıyorlarmış gibi tedirginmiş usta. 68 ölü ulan! Eve herkes uyuduktan sonra sessizce girip usulca yatağa uzanmak dışında evle bağını kesmiş bu yüzden. Olur da birisi ustanın bunları içinden geçirdiğini anlar diye ödü kopuyormuş. Yıllar sonra yeniden alazlanan Rukiye aşkının alevleri dışarıdan fark edilir korkusuyla Bereket’le olan sınırlı konuşmalarını bile sıfıra indirmiş. Fark edilmesin, ama bir alt kattaki oda, bir kaç saniyelik bakışmalar da her gece büyüsün, o dilsiz dünyasını kaplayıp öyle uyutsun. 48 nüfuslu bu arı kovanında onun nefesinin olduğunu bilmek çile mi, mutluluk mu? Bu sorunun cevabı yokmuş işte. Gökten ne yağmışta yer kabul etmemiş misali… Bunca yıl sonra aynı çatının altındalar ya. Hal böyle olunca da ne yaparsan yap, o çatıya tünemiş umut kuşunu susturamazsın. Bu geveze kuşu gündüzleri kovalamak kolay. Ama tek başına yatağa girip de gözlerini kapattığı an gel de sustur. Uykuya dalıp kurtulmak yok. Rüyalarda daha da cüretli, daha da arsız bir kuş bu. En kötüsü de uyanıp yeni bir güne başlama mecburiyeti. Biraz daha oyalansa. Belki bu sabah da bir kaç saniye… Sakın!.. Halep’te pazar yeri, tezgâhlarda sadece hüznün satılan, donup kalmış bir film sahnesi gibi. Savaş başladığından bu yana neşesi yok pazarların, rengi yok, kokusu yok. Doymak, doyurmak için bir parça yiyeceğin mecburen alınıp satıldığı yerler, ruhsuz hastane koğuşları gibi adeta. 68 parçalanmış insan bedeni. Rukiye de aralarında. İki gün önce çocukları Hatay’da bırakıp kocasıyla birlikte Halep’teki evlerinden bir miktar daha eşya almaya gelmişler. Akşam yemeği için bir şeyler almaya gitmiş pazara.Hatay’ın künefesi de ünlüdür. “Allahu akbar” diye bağırmış kendini patlatan pazar yeri katili. Halep’te paramparça olurken Rukiye’nin bedeni, Hamdullah usta dükkânın arkasında tahta namazlıkta namazını kılıyormuş. “Allahu akbar” diye rükûya giderken göğsünde bir sızı hissetmiş, yaşlandık herhalde diye iç geçirmiş. Künefenin özelliği peynirinden gelir. Bir de Hatay’da pişirme tekniği farklı tabi. Ama Hamdullah usta arzu eden müşteriye künefeyi yan taraftaki künefeci Cemil ustadan getirtiyor. Kendisi de iyi bir künefe ustası ama komşunun kısmetine el uzatmak olur diyerek yan tarafta künefeci açıldığından beri künefe yapmayı bırakmış dükkânda. Yok ben Hatay’ın en iyi künefesini yiyeceğim diyorsanız o halde… çarşısında meşhur Hatay Künefecisine gidip hakkıyla bir künefe yiyebilirsiniz. Kocası ceset parçaları arasından elbise kumaşının yapıştığı bir kaç parçayı tanıyıp bulup alabilmiş Rukiye’den geri kalanları. Hamdullah usta ne cenazesine ne mezarına gitmeye dayanamamış Rukiye’nin. Definden bir gün sonra akşam dükkânın kapısını içeriden kilitleyip ecza dolabında ne kadar hap şurup varsa hepsini içmiş. Dükkân üç gün taziye nedeniyle kapalı kaldı. Bereket işletiyor şimdilerde dükkânı. Bereket ustaya Rukiye’nin kocası Cuma garsonluk yapıyor. Rukiye’nin iki çocuğu da dükkânın temizliğiyle falan koşturuyorlar ortalıkta. Yolunuz düşerse uğrayın Bereket ustaya, yiyebilirseniz de yiyin, Arap kebabı halen çok leziz. Ne de olsa çok kadim bir mutfağı var Halep’in. Selahattin Demirtaş HDP Eş Genel Başkanı Edirne Cezaevi Başka zamanda renkli şarkılar
Yerli sahnenin dikkate değer gruplarından biridir Yok Öyle Kararlı Şeyler. Onları Nisan 2014’te yayımlanan aynı adlı ilk albümleriyle tanımıştım. O albümde hayatı olduğu gibi yaşayan, ciddiyet kılıfında her derdi kafaya takmayan sözler duyuluyordu. “Batı’nın iyi taraflarını alan rock yapıyoruz, ama tersi de olabilir” parolasını not etmişlerdi. Bir diğer motto ise şuydu: “Mütevazı rock yapıyoruz, ama tersi de olabilir.” Grup ikinci uzunçalarının heyecanını yaşıyor şimdilerde. Beklenen adlı sıfır kilometre stüdyo albümleri Sony Müzik aracılığıyla Ekim ayının son günlerinde servis edildi. İlkiyle bu albüm arasında iki yıldan fazla zaman geçti. Bu nereden bakarsanız bakın uzun bir süre. Eski hikayeleri allayıp pullamak için de yeter, önceki düşünceleri tamamen unutup yerine yenisini koymak için de. Yok Öyle Kararlı Şeyler, ona şarkılar yazdıran temel noktaları aynen muhafaza ediyor ancak başka sözleri de arıyor. Beklenen’in yeni bir albüm olduğunu daha en baştan anlıyorsunuz. Kaydın açılışını yapan “Bu Ben miyim” şarkısında duyduklarımız şunlar örneğin: “Nasıl zamanla değişiyor insanlar / Hasbelkader yaşıyorum / Başka yer başka zamanda / Baştan almak istiyorum.” Tek şarkının öne çıktığı bir çalışma değil bu. Kadrosunu vokal & gitarda Erdem Topsakal, solo gitarda Ayhan Akbaş, bas gitarda Ramazan Kırdım, davulda Boğaç Soydemir ve klavyede Çağrı Özer’den oluşturan Yok Öyle Kararlı Şeyler toplam on şarkıda akıcı ve bütünlüğe sahip bir işe imza atmış. Üç numarada ses veren Onun Şarkısı’ndan altıncı basamakta çalan Ben Niye Şanssızım’a, kapanışa yakın duyduğumuz Olursa Olur’dan son perdedeki Yolların Sonundayım’a kadar sirayet gücü yüksek bir uzunçalar Beklenen. Geri vokallerle Duman etkisi yaratan Ne Ara’yı ve albümün ilk video klibi olarak geçtiğimiz günlerde dolaşıma çıkan Kalabalıklar şarkısını da unutmadan eklemek gerek. Yok Öyle Kararlı Şeyler’i tek cümlede anlat deseniz “renkli şarkıları var” derim. Evet acılardan da, özlemlerden de, keşkelerden de, zamana karşı öfkelerden de bahsediyorlar. Ama bunları yaparken bile umutlular. Beklenen’i dinlemek her şeyin daha iyi olacağına dair güçlü bir mesaj verdi bana. Böyle albümlere sımsıkı sarılmak lazım. 3/4    YALAN’ın sosyolojisi!
Rezil bir yılı ardımızda bırakmanın kıvancıyla, yeni yıla hazırlanıyoruz, umarım başımız arşa değer. Milletçe yalana ve mazerete umarım doyduk, çünkü sinirlerimiz harap oldu. Her büyük başarısızlığın ve akıl olmaz olayların bir mazereti var, dünyada örnek ülkelerden biriyiz. Pisa’daki başarısızlığın ardından Finlandiya’daki düşüşün bizden daha fazla olduğu “gerçeğini” mazeret bularak, insanlık için yeni mantık sistemleri geliştirmeye devam ettik. Bu arada akıl fikir ve bilim noksanlığımızı tunçtan mazeretlerimiz ve muhteşemleşen ve giderek çelikleşen inancımızla aşacağız. Büyük bir millet olmanın gururuyla, milletimizin kimi üyelerini “terör” baş belasıyla uğurlamanın hüznüyle, bizi asla bölemeyeceklerini ve yönetemeyeceklerini, asla hedeflerine ulaşamayacaklarını (bu arada buradaki gizli özne “onlar”ın kim olduğunu ne yazık ki öğrenemedik!) çok iyi belledik. Şimdi yalan nedir ve ne değildir, ve ne asla olamaz? Efendim, Sorosçular Açık Toplum istiyormuş, onlara finans sağlıyormuş, bu arada toplumu nasıl açacakmış bilmiyoruz tabi ki, çünkü insanların zihni öyle açılmış ki konuşunca ifrazat çıkıyor. Tanım: Yalan, milletimizin başının arşa değdiğini göstermek için, gerçekliği katlederek bulduğu mazeretlere denir. Yalan ne zaman söylenir? Olmayan bir şeyi ispatlamak için kanıt arandığında, en kısa ve kestirme yol, bulduğunuz mazeretlerdir. İşte o zaman bir zırha dönüşür, bölünmez bir bütün olduğumuz iyice herkesin kafasına sokulur. Din için söylenen yalan nedir? Efendim, ister inanın isterseniz inanmayın, genellikle dini konularda ispat etmek için sosyolojiyi ve olguları bir kenara bırakıp, inanılmaz olayları anlatıp, akla mantığa ve bilime aykırı olgular üretip, bunları süslemeye din için söylenen yalan denir. İnsanlar din için yalan söylemeye niye ihtiyaç duyar? Efendim, sahte dindarlarımız ve çıkarından asla vazgeçmeyen dindarlarımız ve elbette din hakkında hemen hiçbir ciddi bilgisi olmayan dinsizlerimiz, din konusu gibi önemli bir konuda, hiçbir şey bilmiyoruz diyemedikleri için, boş ver bunları aga, biz işimize bakalım mantığıyla söyledikleri sözler, cahilliği örtbas etmek için yalan söylemeye ihtiyaç duyarız. Efendim liberal yalanı nedir? Bizim liberallerin aklı kıttır. Onlara göre bu milletin aklı onlarınkinden de kıttır. Liberal akıl hocası olup, ekmeğini yalandan çıkarmak ister. Bu millet nasıl olsa bu işlerden anlamaz. Ne versen yer. Liberallerimiz bu yüzden ulvi doğruları kendilerine, akıl ve ahlak almaz, tutarsız yalanları milletin üstüne boca eder. Liberal yalanı, liberallerin akıl hocası olmak uğruna, ya tutarsa mantığıyla yaptığı rasyonalizasyonlar ve elbette ki “vakti hoşça öldürmek maksadıyla” buldukları mazeretlere denir. Peki, sen bunları bırak da, niye Türkiye Sineması krizde? Sinemamız krizde falan değil, dünyanın dört bir yanına yayılmış filmlerimizle, cihanı bilgilendirmek, kültürlü hale getirmek için filmlerimizi youtube ya da başka yerlerden filmlerimiz izleniyor. Sadece son zamanlarda şöyle bir kriz çıktı, ulufeler zamanında gelmiyor, kısıtladılar, oysa tezgâhı o biçim kurmuştuk. Sıfır maliyetle film yapıyorduk. Bakanlıktan parayı alıyorduk, sonra filmde çalışanlara parayı biraz kıt ve eksik veriyorduk, sonra da bakanlıktan alınan paranın yaklaşık onda biri kadar, bazen de yüzde biri kadar gişe hasılatı elde ediyorduk, ama işler yürüyordu. Araya da bir ödül koydun mu, muhteşem oluyordu. Ama şimdi Türkiye’de galiba kriz varmış, o yüzden ulufe darlığı oldu, o yüzden biz de şey ediyoruz. Sansür konusu mu? Onu ağalar bilir. Ama çağdaş, hukuka saygılı, dünyaya açılan, göğsünü gere gere yüzü kızarmadan konuşmak için, sansür ayıp bir şey. Ama adam sansür ediyor, ona karşı ben niye mücadele edeyim? Bu milletin enayisi ben miyim? 1) Yalan olmasaydı, bu ülkede sıkıntıdan boğulurduk. 2) yalan olmasaydı, bu ülkede işler yürümezdi. 3) baş yalancılar en çok sıfatı olanlardır. 4) yalakalar, hem malı hem sıfatları götürürler. 5) kahraman olmak için yalana başvurmanın neresi kötü? 6) doğruyu söyleyecek kadar enayi miyim? 7) doğruyu söyleyenlerin başına neler geliyor, biliyor musun? 8) milleti yine milletin azmi ve kararlılığı kurtaracaktır. 9) Allah devletimize zeval vermesin! Marmaray’ın yapılması çok iyi oldu. 10) bal tutan bal spekülatörü olur. 11) icraatımı yaparım komisyonumu alırım, bir de araya da terör baş belasını yerleştirdim, gerisi vitrin savaşları… kendinize dikkat edin, kurtarıcılardan memleket kurtarılana kadar, daha çok kan akar. Milletçe 40 yıldır yalanın dibini arıyoruz, hala dibini bulamadık. Ve son acı gerçek: Sabancı ölmeden önce vaktiyle Evren’in resmini milyonlar verip aldıktan sonra, ünlü Atlı Köşkü’nün tuvaletine koymuştu, şey ediyorken şey ediyordu. Memleket için hayırlı olsun… Assassin’s Creed: Suikastçılar ve tapınakçıların kirli savaşı
Gelmiş geçmiş en iyi video oyunu uyarlaması olarak lanse edilen Assassin’s Creed beklentileri oldukça yükseltmişti. İki Oscar adaylığı bulunan Michael Fassbender, Oscar ödüllü Marion Cotillard ve Jeremy Irons’tan daha iyi bir oyuncu kadrosu düşünmek mümkün mü? Ancak bir kez daha görüyoruz ki nicelik niteliğe dönüşmemiş.Özgür irade elması Callum Lynch (Michael Fassbender) isimli bir mahkûm Abstergo Endüstri Şirketi tarafından idam masasından kaçırılır. Şirketin CEO’su Alan Rikkin (Jeremy Irons) aynı zamanda Tapınakçılar tarikatının üyesidir. Kızı Sofia (Marion Cotillard) ile Animus Projesi’ni yönetmektedir. Hatıraların genetik olarak DNA’da izleri sürülebildiği için, atası suikastçı olan Callum, Animus makinasına sokulur. Amaç insanın özgür iradesinin genetik kodunun bulunduğu Cennetin Elması’nın yerini bulmaktır. Tapınakçılar bu elmanın yerini bularak özgür iradeyi ellerinde tutacak ve böylece ilk itaatsizliğin şifrelerini çözerek şiddete bir son vereceklerdir. Günümüzde Callum olarak izlediğimiz karakter makinaya girdiğinde 15. yüzyıl döneminde atası Abigail olarak karşımıza çıkıyor. Neler oluyor yahu! Bazı anlarında ilginç olarak görünmeyi başaran filmin bu eforu çabuk tökezliyor. Hikâyeden çok hikâyeyi nasıl anlattıklarıyla o kadar çok ilgilenilmiş ki film mekanik ilerleyen bir karmaşaya dönmüş. Hatta 116 dakika boyunca ‘Neler oluyor yahu!’ dedirtecek kadar tam bir çorba. Filmde en çok ilişki kurduğumuz karakter Callum Lynch. Çocukluğundaki bir trajedi ile tanımaya başladığımız bu karakterin içindeki öfkeyi ve intikam duygusunu anlamak bizim için daha kolay oldu. Film 15A (15 yaş altı izleyici kitlesi aile eşliğinde izleyebilir) ve 13+ (Bu filmler 13 yaşında ve 13 yaşın üzerinde olanlar için uygun) akıllı işaretleriyle vizyona giriyor. Bu işaretler sebebi ile film adeta çocuklar için çekilmiş oluyor ve konusunun ciddiyetini hak ettiği gibi ele alabilen sert bir fantastik aksiyon yaratılamıyor. Halbuki, Hassan Sabbah’ın Haşhaşileri ve Mason görünümlü Tapınakçılar gibi son derece radikal fikirlerin kol gezdiği bir hikâye daha yetişkin bir film anlayışını gerektiriyordu. Filmin en büyük problemi de bana göre bu noktada. Meselesine sahip çıkabilecek ticari bir anlayışı olmayan filmler böyle saçma birer yapıma dönüşmeye mahkûmdur. Filmi ‘harika bir fantastik masal olarak’ yorumlayan bazı isimlerin yazılarını hayretle okuyorum. Ben olsam çocuğumu bile bu filme götürmezdim.Böyle kahraman olunmaz Belki dünya gündeminin böylesine sert olmasaydı Assassin’s Creed’in hikâyesinden rahatsız olmazdım. Ama her ne kadar doğru bir amaçla olursa olsun “Işığa hizmet için karanlıkta savaşırız” diyen hiçbir yeraltı grubunun tarafında olmam mümkün değil. Bu duygu içinde olunca da Suikastçıları Tapınakçılardan farklı bir yere koyamıyorum. İşte tam bu duygu bu filmin hikâyesini ne kadar kötü anlattığını gösteriyor. Etkileyici aforizmalarla süslenmiş bu yakışıklı Suikastçıların (Assassins) sadece terminolojik kaynağı değil ilham kaynağı da Haşhaşiler ve filmdeki uçan kartalın Hasan Sabbah’ın kalesi olan, Türkçede ‘kartal yuvası’ anlamına gelen İran’daki Alamut Kalesi de bağlantılı. Bu bağlantılar hikâyede özel hassasiyet gerektiriyor. Masonların düzeni sağlamak için sistemli olarak kaos yarattıkları teorilerinin etrafı sardığı ve canlı bombalarla, suikastlarla yaşadığımız bu dönemde Suikastçıları havalı göstererek mottosu üzerine ant içen kapüşonlu teröristleri neden izlemek zorundayız? Teröristlerin hepsi ışık için savaştıklarını söylüyorlar zaten. Karanlıkta savaşandan ışığa fayda gelmez. Savaşacaksan mertçe, ışıkta, meydanda, düşmanının gözünün içine bakarak savaşacaksın. Benim için kimse savaşmasın karanlıkta. Savaşmayın! Ve kendinize dikkat ederken size ne izlettirdiklerine de dikkat edin... İngiliz şarkıcı George Michael hayatını kaybetti
Ünlü İngiliz şarkıcı ve söz yazarı George Michael 53 yaşında hayatını kaybetti. Michael'in menajeri ölüm nedeninin kalp yetmezliği olduğunu duyurdu. BBC'nin haberine göre; George Michael'ın ölümünü kamuoyuna menajeri duyurdu. Michael'ın Pazar günü Oxfordshire'daki evinde yaşamını yitirdiği bildirildi. Polis, George Michael'ın ölümünde şüpheli herhangi bir durum olmadığını açıkladı. Michael en son 2011 yılında zatürre olmuş ve bu nedenle bazı konserlerini ertelemek zorunda kalmıştı. GEORGE MICHAEL KİMDİR? Asıl adı Georgios Kyriacos Panayiotou olan George Michael, 1981'de okul arkadaşı Andrew Ridgeley ile birlikte kurduğu Wham! grubuyla şöhret kazandı. "Wake Me Up Before You Go-Go", "Freedom", "Careless Whisper", "I'm Your Man" ve "The Edge of Heaven" gibi unutulmaz şarkılara imza atan Wham!, Çin'de sahneye çıkan ilk Batılı grup olduktan sonra 1986'da dağıldı. George Michael daha sonra solo kariyerine başladı ve yaklaşık 40 yıla uzanan kariyerinde pop müzik tarihinin gelmiş geçmiş en başarılı sanatçılarından biri oldu. Michael'ın albümleri 100 milyondan fazla sattı. Şarkıları İngiltere'de yedi kez liste başı olan Michael, üç kez Brit, iki kez de Grammy ödüllerinin sahibi oldu. Ece Mumay ilk konserine çıkıyor
Youtube’da milyonlarca kişi tarafından beğeniyle dinlenen Ece Mumay, ilk konserini 27 Aralık Salı gecesi Beyoğlu Hayal Kahvesi’nde verecek. Ece Mumay’ın Youtube’da elde ettiği başarı televizyon ve müzik piyasasının ilgisini çekti. İlk olarak 2 yıl önce TRT ekranlarında boy gösterdi. Çeşitli müzik kanalları Ece’nin coverlarını dönmeye başladı. Kısa sürede kanalı 20 milyonu aşkın görüntülemeye ve 130 bin aboneye ulaştı. Kısa sürede müzik alanında Youtube’un Türkiye’de en çok tıklanan üç isminden biri oldu. Çok sayıda albüm teklifi alan genç yorumcu, yeni yılın ilk ayında bir single ve şubat ayında da albümü piyasaya çıkartması bekleniyor. Profesyonel müzik yaşamına atılmayla birlikte eğitiminin aksamayacağını ve önceliği her zaman derslerine vereceğini söyleyen Ece Mumay, “yaptığım işe ve beni dinleyerek destekleyenlere her zaman saygı duydum. Müziğe başladığım 8 yaşından beri sürekli üzerine bir şeyler koyarak ilerlemeye çalıştım. Gelen tepkilerinden den doğru yolda olduğumu anladım” diyor. Çalışmalarında ailesinin büyük destek verdiğini anlatan Ece Mumay şunları söyledi: “Şimdi müzik yaşantımda yeni bir yola giriyorum. Profesyonel müzik yaşamım başlıyor. Sizlerin desteklediği keyifli gidişatı bozmadan yeni, büyük bir adım atıyorum. Kendi bestelerimle karşınızda olacağım. Artık bana ilgi gösterenlerin desteğine daha çok ihtiyacım var. Pasaj Müzik’le anlaştım. Şirket patronu ve yetkililerinin büyük desteğiyle çalışmalarım aralıksız sürüyor. Yaklaşık 4 aydır stüdyodayım. Gece gündüz çalışıyoruz. Konservatuvar derslerimi ihmal etmeden tabi.” Elçin Sangu'dan Posta'nın magazin haberine tepki
Ünlü müzisyen Rick Parfitt hayatını kaybetti
Zara: Son 2 yılda 167 konserimi iptal ettim
Kültür ve Turizm Bakanı Avcı film yapımcılarıyla bir araya geldi
Kültür ve Turizm Bakanlığından yapılan yazılı açıklamaya göre, Kültür ve Turizm Bakanı Nabi Avcı, dün İstanbul'da film yapımcılarıyla bir araya geldi. Toplantıya Birol Güven, Gani Müjde, Osman Sınav, Ömer Faruk Sorak, Reis Çelik, Timur Savcı, Mesut Uçakan, Semih Kaplanoğlu, İsmail Güneş, Nazif Tunç, Özhan Eren, Güneş Çelikcan, Cemal Okan, Atalay Taşdiken, Ali Osman Emirosmanoğlu, Ahmet Edebali, Yusuf Esenkal, Zeynep Özbatur gibi sinema sektöründen isimler katıldı. Bakanlık Müsteşarı Ömer Arısoy, Sinema Genel Müdürü Erkin Yılmaz ve ilgili Bakanlık bürokratları da toplantıda hazır bulundu. Açıklamada toplantıya ilişkin değerlendirmelerine yer verilen Bakan Avcı, sinema sektörünün içinde bulunduğu durum, sorunları ve çözümleri konusunda faydalı bir toplantı gerçekleştirdiklerini ifade etti. Avcı, Türkiye'de sinema sektörünün son dönemde başarılı çalışmalara imza attığına işaret ederek, şunları aktardı: "15 yıl önce yılda sadece 9 yerli film vizyona giriyorken, şimdi bu sayı 139'a çıktı. Bu yıl sinema salonlarına giden 55 milyon seyircinin 30 milyonu yerli film izledi. Yerli film izlemede yüzde 60’ı geçen bir oranla Avrupa'da birinci sıradayız. Son yıllarda birçok filmimiz uluslararası festivallerden ödül alıyor. Biz de hükümet olarak sinema sektörüne desteğimizi artırarak sürdürüyoruz. Bu yıl 28,5 milyon lira gibi rekor bir destek verdiğimiz sektöre 2017 yılında 40 milyon lira ayırdık. Özellikle gençlerimizin projelerine, ilk filmlerini yapacak yönetmenlerimize, animasyon ve kısa film yapan sanatçılarımıza desteklerimizi sürdüreceğiz." Toplantıda son dönemde yurt dışında başarılı işlere imza atan dizi sektörü de gündeme geldi. Avcı, Orta Doğu, Kuzey Afrika, Doğu Avrupa, Batı Avrupa, Asya, Amerika, Latin Amerika ülkeleri başta olmak üzere 100'den fazla ülkede 150 Türk yapımı dizinin 500 milyon kişi tarafından izlendiğini bildirerek, "Dizi ihracatında Hollywood'dan sonra dünyada ikinci sıradayız. Dizilerimizin izlendiği ülkelerden gelen turist sayılarımızda artışlar var" ifadelerini kullandı. Taptıkları ölümdür...
14 yıl önce, üniversitenin KOSGEB kuruluşunun desteklediği işletmelerle ilgili bir film hazırlarken, morg dolapları yapan bir firmaya gitmiştik. Morglarda ölü bedenlerin uygun koşullarda saklanmasını sağlayan bu dolapların çekimini yaparken ne kadar şaşırıp zorlandığımızı hatırlıyorum. Beni ve ekibi (görüntü yönetmenim Andaç Şahan’ın kulakları çınlasın) sessiz bir dehşete sürükleyen şey, bir gün bizim de içinde yatacağımız dolapları üreten kişinin ölüm olgusuna dair ‘yabancılaşmış’ tavırlarıydı: Adam buzdolabı reklamlarına çok benzer bir şekilde ballandıra ballandıra dolabın özelliklerini anlatıyor, kapakları açıp ceset çekmecelerini dışarı çekiyor, ürünüyle gurur duyduğunu gösterecek biçimde gülümseyerek dolabın yanında poz veriyordu. O günden bu yana geçen 14 yılda AKP iktidarı ülkeyi öyle ölümcül bir karanlığa sürükledi ki artık terör saldırısı, darbe, suikast, canlı bomba, ‘şehit’ kavramlarının fazlasıyla içselleştirildiği bir atmosferde, sanki hepimiz devasa morg dolaplarında yaşıyor, yiyeceklerimizi morg dolaplarında, bu ülkenin ölülerinin yanında saklıyoruz... Bu ölümcül karanlıkta ‘şehit’ kavramının yeri bir başka tabii. Son yıllarda özellikle canlı bombaların hazırlanmasıyla ilgili olarak sıkça dile getirilişine bakılırsa, şehadet kavramı İslamcı/cihatçı erkek zihninde ‘72 bakire huri ile seks yapmak’ anlamına geliyor. Ertesi gün kalabalığın ortasında üzerindeki bombayı patlatıp kafirleri öldürerek şehit olacağına inandırılan cihatçı, aynı günün akşamı ahiret aleminde 72 kızla grup seks yapacağını düşünüyor -PKK/TAK bombacıları da aynı şeye mi inanıyor acaba?: “Hüsam 72 huri için canlı bomba oldu” (Vatan, 25.03.2004); “Duruşmada El Kaide'nin Suriye kolu El Nusra'ya katılması konusunda açıklamalarda bulunan sanık Ufuk C., amacının şehit olmak ve 72 bakire huriye kavuşmak olduğunu söyledi.” (Milliyet, 09.04.2015); “Kuşatmanın tamamlanması ardından önemli bir şok yaşayan teröristler orduya yeni bir saldırı başlatmak için ‘72 huri isteyenler nerede?’ başlıklı bir çağrıda bulundular.” (rasthaber.org, 01.08.2016) Bu şehadet meselesi cihatçılar için aşırı derecede güçlü ve işlevsel bir araç; 11 Eylül saldırılarını yapan Muhammed Atta’nın saldırıdan bir önceki gece striptiz kulübüne gittiğine, içki içip kucak dansı yaptırdığına dair tanık ifadeleri olduğunu duymuşsunuzdur. “O kadar radikal bir Müslüman öyle şey yapar mı?!” diyenlere aldırmayın, Allah yolunda şehit olanın tüm günahları sıfırlanıyor! Kendi ölülerimizin yamyamları gibiyiz, Morgcubaşı Uzun Reyiz de gülerek poz veriyor... Böyle bir düşünceyi kabul edip ölmeye/öldürmeye gidecek kişinin ne kadar hastalıklı bir zihinsel yapıya sahip olduğu gerçeği bir yana, bunun İslam inancıyla ters düşen bir tarafı da var: İslam’a göre öldükten sonra öyle hemen cennete gitmiyor, kıyamete kadar bekliyorsunuz; şehit de olsanız böyle… Konuyla ilgili olarak Sünen-i Tirmizi’de geçen şu ‘hasen sahih’ (doğrunun da doğrusu) hadise bakılabilir: “Şehîdin, Allah katında altı özelliği vardır; şehîd olur olmaz günahları affedilir, Cennet’teki gidip kavuşacağı yer kendisine gösterilir. Kabir azabından korunur, kıyametteki en büyük korkudan güven içindedir. Başına vakar tâc’ı giydirilir, o taç üzerindeki tek bir yakut taşı dünyadan ve içindekilerden daha değerli ve kıymetlidir. Cennet’teki iri gözlü yetmiş iki huri ile evlendirilir. Akrabalarından yetmiş kişiye şefaat edebilmesine izin verilir.” (Çev: Abdullah Parlıyan, 2004) Yani ‘kucak dansı günahı’ silinen bir şehit bile olsanız kıyamet gününe kadar mezarınızda ölü ölü beklemek zorundasınız, huri-muri yok! Ama şeyhler kafası zaten bulanık insanları ‘kutsal orji’ ödülüyle kandırmaya devam ediyor... Bu ‘şehadet’ meselesi öyle hastalıklı bir hale geldi ki bir yanda Cübbeli Ahmet gibileri “IŞİD tarafından öldürülenler daha üstün şehittir” gibi laflarla Türkiye’nin aklı karışık gençlerini kandırıyor, diğer yanda IŞİD’ciler ‘kafir ordusu’yla savaştıklarına, bir TSK silahıyla öldükleri günün akşamı 72 bakireyle seks yapacaklarına inanıyor. 14 yıl ne ki; Suriye iç savaşının müdahili, IŞİD/El Nusra vs. destekçisi AKP iktidarı sayesinde sadece üç yılda ölüm bu ülke yurttaşının yaşam sebebi oldu. Ölümle hastalıklı ilişkimiz “Ölmeye, ölmeye, ölmeye geldik!”, “Pazara kadar değil mezara kadar!”, “Ya benimsin ya toprağın!” gibi sloganlar üzerinden tartışılabilecek kültürel bir hadise olmanın ötesine çoktan geçti; artık hepimiz devasa morg dolaplarında yaşıyoruz. Kendi ölülerimizin yamyamları gibiyiz, Morgcubaşı Uzun Reyiz de gülerek poz veriyor... Florence: Doğruyu söyleyeni...
Bazen tuhaf bir şekilde aynı zamanda aynı kişi üzerine birkaç film birden yapılır. Mesela Coco Chanel üzerine aynı yıl iki film birden çıkmıştı birkaç yıl önce. Florence Foster Jenkins, New York’ta yaşamış ve 1940’larda ölmüş zengin bir dul kadın. Aslında Florence’in tarihe geçmesini sağlayacak bir özelliği yok. Ama gel gör ki Xavier Giannoli (“Şantör” ve “Süperstar” adlı filmleri bizde de vizyona girmişti) 2015’te Florence’in hayatına dayanan “Marguerite” adlı bir film yaptı. Bir yılı geçmeden de Stephen Frears’in aynı kişiyi konu alan biyografisi “Florence” vizyona girdi. Florence’in konforlu hayatı Florence’in tarihe geçecek bir özelliği olmadığı gibi Florence’in kendi yetenekleri hakkında bir fikri de yok. Fakat şarkıcı olmak için müthiş bir hevesi, değerini bilmeyecek miktarda çok parası ve kendisini hayal aleminde yaşatmak için elinden geleni yapan bir kocası var. Bütün bunlar bir araya gelince Florence bir şarkıcı olarak bir kariyer sahibi olabiliyor. Evet, nice yetenek parlamaya fırsat bulamadan yok olup giderken, biz, hak etmediği miktarda paraya ve hak etmediği miktarda şöhrete sahip olmuş yeteneksiz bir şarkıcının hayatı üzerine üst üste filmler seyrediyoruz. Bu dediklerimi, filmi seyrettikten sonra okursanız çok acımasız bulacaksınız. Ama ben de filmin kötü adamıyla aynı meslektenim. Eleştirmenim ve işimiz doğruyu söylemek (her zaman doğruyu söylediğimi iddia edemeyeceğim gerçi). Yazdıklarımın acımasız gelecek olması şundan: Florence, sevimli biri. Acıklı bir öyküsü de var. Piyanist olma hevesinde bir genç kızken evlenip, kocasından frengi kapıyor. Hastalık Florence’in el sinirlerine zarar veriyor ve piyano çalması imkansız hale geliyor. Kocasının ölümünden sonra, aktörlükte şansını deneyip başarısız olmuş bir adamla evlenip, şarkıcılık kariyerine başlıyor. Kocası, Florence’e kimsenin “kral çıplak” demeyeceği bir ortam sağlıyor ve Florence yeteneksizliğini yüzüne karşı söyleyecek kimsenin olmadığı ortamlarda konserler vererek mutlu mesut yaşıyor. Florence’in kocası gazetecileri de satın alıyor. Ta ki bir gazeteci satın alınmayı reddedene kadar. Bu noktada seyirci çoktan Florence’in tarafına geçmiş durumda olduğu için, gazetecinin doğruyu söylemesi cinayetle eşdeğer bir hal alıyor. Ama Florence de müziği katletmiyor muydu? Hem filmin kendisi de Florence’in yeteneksizliğine gülmemizi istemiyor muydu? En azından bazen? Önemli olan yaptığın işi ruhunla yapmak Film, bir yandan da şunu söylüyor ki doğru: Önemli olan ruhunla söylemek, yaptığın işi ruhunla yapmak. Virtüözite çok da önemli değildir. Florence de bunu yapıyor ve yaptığı iş saygıya değer! Kalbini en azından bir dönem punk’a kaptırmış olanlara bu söylenen çok doğru gelecektir. Ama punk çirkinliğini güzellikmiş gibi satmıyordu ki. Çirkinlikten güzellik yaratıyordu. Filmin gündeme getirebileceği şeyleri tartışmayı bırakırsak ki filmin de herhangi bir tartışma başlatmak gibi bir derdi yok, karşımızda nasıl bir film var? Seyredilebilir, hafif, hoş bir aile filmi var karşımızda. Meryl Streep, Florence rolünde yine başarılı, yine inandırıcı. Hugh Grant, aşırı mimikli klasik Hugh Grant olmadığı anlarda Florence’in kocası rolünde iyi. Fakat Florence’in piyanisti Cosme McMoon rolündeki Simon Helberg çekilir gibi değil. Özellikle filmin ilk bölümlerindeki performansı sinir zorlayıcı nitelikte. Kendisine bir masal alemi yaratabilecek kadar zengin, sevimli ve şöhret olma heveslisi bir kadının acıklı hikayesinden çok fazla tartışılacak şey çıkarılabilir gibi geliyor. Ama film bunları yapmayıp, sığ sularda kalmayı tercih ediyor. Kalandar Soğuğu, Oscar'da yer almadı
Julia Roberts dizide oynayacak
Black Mirror dizisi çizgi roman oldu
Ünlü illüstratör Biily, Black Mirror dizisinden çok etkilendi ve dizinin bölümlerinden oluşan çizgi roman kapaklarını oluşturmaya karar verdi. Daha önce ESPN, Billboard, Michael Jordan gibi isimlerle çalışan Butcher Billy, “Black Mirror bölümleri retro çizgi romanlardan esinlense nasıl oldurdu” diyerek çizgi roman kapakları tasarladı. Butcher Billy çizgi roman kapaklarını çizmeye devam edeceğini belirtti ve üç sezonun her bölümüne birer kapak tasarlayacağını söyledi. Black Mirror dizisini ilk defa izleyenler genelde konunun İngiltere Başbakanı üzerinden gideceği kanısına varsada ikinci bölümde büyük bir yanılgı ve değişiklikle karşılaşıyoruz.  Modern toplumun ve bu toplum içindeki bireyin sorunlarını, yeni teknolojilerin getirdiklerini ve mevcut dünya düzenindeki siyaset, medya, sanat ilişkilerini yer yer hicivle yer yer de bilimkurgu öğelerine başvurarak yorumluyor. Dizinin yapımcısı Charlie Brooker, dizi hakkında "Her bölüm farklı oyuncu kadrosu, farklı mekan ve hatta farklı gerçeklik algısına sahip; fakat hepsi hem günümüzdeki yaşam tarzımız hem de 10 dakika içerisinde yaşayabileceğimiz şeyler hakkında" demişti. Son zamanlarda çokça izlenen Dizi, teknolojinin hayatımızda yaratacağı uç yaşam biçimlerini çarpıcı bir dille anlatıyor. Dizi genel anlamda insan psikolojileri üzerinde duruyor.  2017'nin ilk sergisi Burcu Ayan Ergen'den
Burcu Ayan Ergen'in, 2-13 Ocak 2017 tarihleri arasında İstanbul'da bulunan Ziraat Bankası Tünel Sanat Galerisi'ndeki "Dönüşüm" isimli sergisine, tüm sanatseverler davetlidir.Serginin açılışı, 2 Ocak 2017 Pazartesi günü saat 18.00-20.00 arasındadır. Sergi 13 Ocak 2017 tarihine kadar ziyaret edilebilir. Burcu Ayan Ergen'in 2-13 Ocak 2017 tarihleri arasında İstanbul'da bulunan Ziraat Bankası Tünel Sanat Galerisi'ndeki "Dönüşüm" isimli sergisi, sanatçının 6.kişisel sergisidir. Sanatçı, eskizlerim olarak bahsettiği kağıt üzerine kolajlardan yola çıkarak kurguladığı mekan ayrıntılarından soyutlamalar yapmaktadır. Yer yer kolajlarına sadık kalan, bazense rastlantısallığı kullanan Burcu Ayan Ergen'in resimleri, herkes tarafından farklı yorumlanabilmektedir. Bu soyutlamalarındaki farklı olasılıklar o'ndaki "Dönüşüm"ün temelini oluşturur. Burcu Ayan Ergen kimdir? Burcu Ayan Ergen 1982 yılında İstanbul’da doğdu. 2011 yılında Marmara Üniversitesi, Güzel Sanatlar Enstitüsü, Resim Ana Sanat Dalı Sanatta Yeterlik Programın’dan mezun oldu. Sanatçı 2006’da Marmara Üniversitesi, Güzel Sanatlar Enstitüsü, Resim Ana Sanat Dalı Yüksek Lisans Programı’nı tamamladı. 2004 yılında Yıldız Teknik Üniversitesi, Sanat ve Tasarım Fakültesi, Sanat Bölümü, Sanat Yönetimi Programı’ndan mezun olan Burcu Ayan Ergen aynı Fakültede Sanat Bölümü, Bileşik Sanatlar Programı’nda Çift Ana Dal yaparak 2006’da İkinci Ana Dal diplomasını almaya hak kazanmıştır. Çok sayıda Ulusal ve Uluslararası sergiye katılmış, çeşitli Ulusal ve Uluslararası Sempozyum ve çalıştaylarda katılımcı ve eğitmen olarak bulunmuştur. 2011 Kasım'dan beri Yeditepe Üniversitesi, Güzel Sanatlar Fakültesi, Sanat Yönetimi Bölümü’nde Yardımcı Doçent kadrosunda bulunmaktadır. Eylül 2016'dan beri Sanat Yönetimi Bölüm Başkan Yardımcılığı yapmaktadır.  Kişisel sergiler: 2-13 Ocak 2017 , "Dönüşüm", Ziraat Bankası Tünel Sanat Galerisi / İstanbul 28 Kasım – 11 Aralık 2016, “Olası Mekanlar”, Çanakkale Devlet Güzel Sanatlar Galerisi, Çanakkale 5-24 Mayıs 2016, "Kolaj Eskizler ve Resimleri", Halka Sanat Galeri, Moda/İstanbul 12-20 Nisan 2016, "Üç" Kişisel Resim Sergisi, Kastamonu Üniversitesi, Güzel Sanatlar ve Tasarım Fakültesi Sergi Salonu, Kastamonu 8-13 Şubat 2012, Burcu Ayan Ergen Kişisel Sergi, 5.Uluslararası İpekyolu Kültürel & Akademik Konferansları – Akdeniz Sanat Fuarı 2012, Atatürk Kültür Merkezi, Antalya 22 Eylül-13 Ekim 2011, Burcu Ayan Ergen “Kurguda Özgürlük”, Ütopya Sanat Galerisi Kızıltoprak / İstanbul Üçlü sergiler: 8 Kasım-1 Aralık 2012, Genç Etki 1, Kav Sanat Galerisi, Çankaya / Ankara 21 Aralık 2005 - 19 Ocak 2006, Aydın,Can,Burcu Ayan Sergisi, Bilkent Üniversitesi Kütüphanesi Sanat Galerisi, Ankara Karma sergilerden bir seçki: 2-5 Haziran 2016, 1. Uluslararası Sanatın Gerçekliği Sempozyum Sergisi, Sakız Adası / Yunanistan 29 Haziran-31 Ağustos 2013, “Yaz Karma Sergisi I”, Kav Sanat Galerisi, Çankaya / Ankara 5-17 Nisan 2013, “Bahar Karma Sergisi”, Bindallı Sanat Galerisi, Beyoğlu/ İstanbul 13-28 Şubat 2013, “Yolu Trabzon’dan Geçen Sanatçılar Sergisi”, Mustafa Kemal Merkezi, Levent/ İstanbul 10-31 Ocak 2013, “Yeni Buluşma” Yeditepe Üniversitesi GSF. Öğretim Üyeleri, Artisan Sanat Galerisi, Nişantaşı/ İstanbul Aralık 2011, Azerbaijan-Korean Cultural Exchange Exhibition, Bakü 29 Ekim 2011, Resim Sergisi, Köstence Başkonsolosluğu, Köstence / Romanya 1-7 Temmuz 2011 , Kore Türk Uluslararası Modern Sanat Sergisi, Cer Modern, Ankara 12 Mayıs - 11 Haziran 2011, Genç Ustalar Usta Gençler Karma Resim Sergisi, Durmuş Yaşar Resim Müzesi ve Sanat Galerisi, İzmir 12-30 Nisan 2011, Özgürlük Sil Baştan Genç Etkinlik 5, MKM, Levent / İstanbul 8 Temmuz - 27 Ağustos 2010, “30+30 Kore Savaşına Katılımın 60.Yılı Türk ve Kore Sanatçıları Resim Sergisi”, Caddebostan Kültür Merkezi, Kadıköy/ İstanbul 18-25 Haziran 2010, Kore Savaşına Katılımın 60.Yılı Türk ve Kore Sanatçıları Resim Sergisi, Yunus Emre Sanat Galerisi, Eskişehir 10-17 Nisan 2008, 4.Türk-Japon Çağdaş Güzel Sanatlar Genç Öğretim Elemanları Sergisi, MKM, Levent / İstanbul Mısırlı yazar Ahmed Naji serbest bırakıldı
Mısırlı yazar Ahmed Naji, Mısır yüksek mahkemesinin iki yıllık hapis cezasını tecil ettirme kararı üzerine serbest bırakılacak. Kültür Servisi'nde yer alan habere göre Naji, “Yaşamın Kullanımı” isimli romanının “kamu ahlakını ihlal ettiği” gerekçesiyle tutuklanmıştı. Naji hakkındaki dava, geçtiğimiz sene kitabından bir pasajın hükümete ait dergi Akhbar al-Adab’da yayımlanması üzerine açıldı. Dergide yer verilen pasajda cinselliğe ve uyuşturucu kullanımına yönelik göndermeler bulunuyordu ve bir okuyucu pasajın kendisinde “kalp çarpıntısı ve tansiyon düşüklüğüne” yol açtığını söyleyerek davayı açtı. Naji hemen beraat etti ancak savcının temyize gitmesi üzerine Şubat ayında iki yıl hapis cezasına çarptırıldı. Mısır yüksek mahkemesinin pazar günü aldığı karara göre ise Naji serbest bırakılacak. Bir sonraki duruşma Ocak ayında görülecek. Ahmed Naji için Mayıs ayında PEN Amerika’nın çağrısıyla aralarında Orhan Pamuk, Elif Şafak ile yazar Philip Roth, Chimamanda Ngozi Adichie, Margarert Atwood, yazar ve müzisyen Patti Smith, yönetmen Woody Allen ve besteci Stephen Sondheim da olduğu 120’den fazla yazar ve sanatçı bir imza kampanyası gerçekleştirmişti. Mısır’daki ifade özgürlüğü ihlalleri her geçen gün uluslararası alanda gündeme geliyor. Geçtiğimiz ay Mısırlı tanınmış şair Fatima Naoot, sosyal medya hesaplarında Kurban Bayramı'nı eleştirmesi sebebiyle üç yıl hapis cezasına çarptırılma tehlikesiyle karşı karşıya kaldı. Aynı günlerde Mısırlı milletvekili Abul-Mati Mustafa,yayıncılık suçları ile hakkında bir yasanın düzenlenmesi ile ilgili yapılan bir tartışmada, 2006 yılında hayatını kaybeden Nobel ödüllü yazar Necib Mahfuz’un geçmişte kamu ahlakını ihlal ettiği gerekçesiyle yargılanması gerektiğini söyledi. Eren Aysan görevine iade edildi
Kadın Hayatlarını Yazmak Ajandası yayımlandı
Kadın Eserleri Kütüphanesi ve Bilgi Merkezi Vakfı, 2017 yılı için “Kadın hayatlarını yazmak” temasından yola çıkıp kadın oto/biyografileri konulu bir ajanda hazırladı. 2017 ajandasında, kadın hayatlarını anlatan 100 oto/biyografik esere (nehir söyleşi, söyleşi, sözlü tarih görüşmeleri, anılar, özel arşiv belgelerinden hareketle hazırlanan eserler), kapak görselleri ve yaşam öyküleri anlatılan kadınlara ilişkin seçilen metinler kullanılarak yer verildi. Kiminin çocukluk ya da gençlik dönemleri Osmanlı İmparatorluğu’nun son dönemine ve Cumhuriyet’in kuruluşuna tanık olmuş, kiminin doğum tarihi Cumhuriyet’e denk düşmüş, kimi dünya savaşları görmüş, kimi sürgün hayatlar yaşamış… Bazılarının yolları kesişmiş ömürlük dost olmuş birbirlerine, bazıları etkilemiş bir diğerinin yaşamını… Avukat, doktor, soprano, ağır vasıta şoförü, tiyatro-sinema oyuncusu, balerin, dansçı, felsefeci, psikolog, yazar, edebiyatçı, seslendirme sanatçısı, adliye muhabiri, gökbilimci, dil bilimci, din bilimci, gazeteci, astronom, Sümerolog, Türk müziği sanatçısı, şair, senarist, sosyolog, arkeolog, siyasetçi, insan ve kadın hakları savunucusu, mimar, ressam, öğretmen, çevirmen… Ajanda Türkiye’de yaşamış ve yaşayan kadınların bir panoramasını oluşturuyor. Vakıf ajandayı oluşturma amacını şöyle açıklıyor: “Umarız, bütün sınırlılıklarıyla elinizdeki bu seçki toplumlunuzdaki kadın seslerinin çeşitliliğini yansıtmak açısından içtenlikli bir çaba olarak kabul edilir ve kadınların egemen kültür içinde yaşamak zorunda kaldıkları yabancılaşmanın ötesine geçip kendi tanımladıkları, gerçeğe çok daha yakın imgeleri ve yaşam deneyimlerini dikkatlere sunarak kadınların kendilerini tarihe yazma çabalarına katkı sağlar.”Ajandayı kütüphaneden temin edebilirsiniz. (edebiyathaber.net)  Charles Dickens’ın “Bir Noel Şarkısı”, en özel Noel hikâyelerinden biri
Charles Dickens’ın “Bir Noel Şarkısı” adlı kitabı, Başak Bekişli çevirisiyle İthaki Yayınları tarafından yayımlandı. Tanıtım bülteninden “Bir fikrin hayaletini hayata döndürmek amacıyla bu hayaletli küçük kitabı yazmaya giriştim. Bu durum okurlarımın kendilerine, birbirlerine, mevsime ya da bana kızmasına sebep olmasın. Kitap, evlerine keyifle musallat olsun ve kimse elinden düşürmek istemesin.” Bu notu düşüyor ünlü yazar Charles Dickens Aralık 1843’te Bir Noel Şarkısı’nın başına. Yeni yıl, yeni umutları da beraberinde getiriyor. Zengini, yoksulu, genci, yaşlısı, evlisi, bekârı, mutlusu ve mutsuzu herkes cebinde aynı şeyi taşıyor aslında: Umut! Charles Dickens’ın karakteri Ebenezer Scrooge için ise Noel hiçbir anlam ifade etmiyor. Ne ailenin, ne mutluluğun, ne de yardımlaşmanın bir önemi var. Ta ki o koca yalnızlığının ortasındaki evine musallat olan ruha kadar… Bu zamana kadar yazılmış en özel Noel hikâyelerinden biri “Bir Noel Şarkısı”. Charles Dickens kaleme aldı, o eşsiz illüstrasyonlar ise Arthur Rackham’a ait. Dünya üzerinde kahkaha ve güler yüzün gücüne inananların okuması dileğiyle… 3. Tekil şahıstan öyküler: Özgür irade
Özgürlük, birlikte şimdiyi ve burayı tasarlayabilmektir. İnsanların birbirlerine ve doğaya doğrudan dokunarak mekânı ve zamanı kendi kudretlerini, gizil kuvvetlerini açığa çıkaracak şekilde örgütleyebilme gücü. Bu güç ellerinden alınmıştır. İnsanlarla insanların ve insanla doğanın arasına giren iktidar, kendi kurmaca öyküsünü hep üçüncü tekil şahıs olarak anlatacak ve anlattıkça doğrudan ilişkileri dolayımlayıp çarpıtarak kendi zamanını ve mekânını yaratacak. Yaratılan bu mekân ve zaman, tüm güçlerini iktidara devrederek güçsüz bırakılmış, edilgin varlıkların mekânı ve zamanıdır. Birbirleriyle doğrudan konuşmak ve sorunlarını birlikte çözmek yerine, temsili bir iktidar ve bu iktidara uygun temsili bir halk kurgusu içinde sıkışıp kalmışlar. Önlerinde hep aşılmaz bir duvar ya da çözümsüz bir açmaz ve “bu açmazı ancak ben çözerim” diyen bir iktidar. Ve başlarına gelecekleri bekleyen biçare varlıklar. Unutmayın, içine sıkıştırıldığımız ve halk dediğimiz yapı, iktidarın kurgusudur. Yekpare bir bütün değil, aksine çokluğuz, ama iktidar kendini meşrulaştırmak için yekpare bir halk kurgulamak zorunda. Özgür irade olmadan bu kurgusal halk yaratılamazdı elbette. Ama buradaki özgürlük kavramı, kendini meşrulaştırmak için iktidar tarafından bahşedilmiştir. Nietzsche, özgür irade için “teologların insanları sorumlu tutmak ve kendilerine bağımlı kılmak için uydurdukları en sahtekâr oyun” diyor (“Neden Bu Kadar Akıllıyım?”, çev. S. Cemgil, Zeplin). Doğru söylüyor. Kendi imgelemindeki bir halkı icat etmek için önce bireylere seçme özgürlüğü vermek gerekiyor tabi ki. Ama bu kurguda, çoktan seçmeli bir sınava giren ve özgür iradeleriyle şıklardan birini işaretleyerek tüm iradelerini iktidara devredecek bireyler vardır sadece. Özgürlük, iradeyi iktidara devretmek içindir. Ve devredilen iradelerle birlikte artık iktidar halkın iradesini, milli iradeyi temsil ettiğini iddia edecek. Ne büyük kurnazlık ama. Bireyleri iradesiz ve güçsüz bırakmak üzere tasarlanmış bir kurmaca. Özgür irade el çabukluğuyla milli iradeye dönüştüğünde iktidar kendine bir halk yaratmak için kolları sıvayacak ve bir balmumu kitlesi olarak gördüğü halkı kendi imgelemine göre biçimlendirecektir. Akılsız bir kitlenin aklına dönüşmüştür artık, halk adına karar verip uygulayabilir. Ama bu akıl, toplumsal bedeni oluşturan ve tekil düşünüşlerle başka tekil düşünüşleri diyaloğa çağıran, tetikleyen çokluğun aleyhine çalışacaktır. Çünkü fark ve çokluk ‘bir’e indirgenir ve hep aynının dönüp durduğu kısır döngü içinde öğütülen çokluktan geriye sadece iktidarın halk dediği bir balmumu kitlesi kalmıştır; bir kurgu olarak halk. Bir kez daha özgürlük iktidar tarafında bahşedilir, ama bu kez sadece yargılamak ve cezalandırmak için. Balmumu kalıptan kurtulmak istediğimizde, bunu özgür irademizle yapmış olduğumuzu var sayarak yargılayıp cezalandırmak için. Nietzsche diyor ki: “İrade kavramı özünde cezalandırma, yani suçlu bulma isteğiyle birlikte tasarlanmıştır… İnsanlar özgür olarak düşünülmüştür, bu sayede de suçlu bulunmak üzere yargılanabilir ve cezalandırılabilir olmuşlardır.” Burada özgürlük kavramı tersine çevrilmiş ve özgür irade adı altında bedenleri yakalama aygıtına dönüşmüştür. Ne tuhaf, özgür irademle seçtiğim iktidar, dayatılan sınırları özgür irademle ihlal etiğim için beni cezalandırabiliyor. Ve özgür iradelerimizle kendi hapishanelerimizi yaratıyoruz. Kapatılma özgürlüğü. Sanatçı da yine özgür iradesiyle bir işkence düzeneği tasarlamış olabilir. Ama özgür iradesiyle tasarladığı düzeneğe ilk kapatılan da sanatçı olacaktır. Eski bir öykü ve bir çok versiyonu olabilir; en çarpıcı öğelerini bir araya getirip özetleyelim. Tiranın gözüne girmek isteyen sanatçı bir işkence aleti yapar: Mahkûmun içine hapsedileceği ve büyük bir ateşin üzerine yerleştirilecek pirinç bir boğa. Pirinç boğa korlaşınca kurban çığlıklar atmaya başlayacak ve bağırmaları da bir boğanın böğürmesini andıracakmış. Peki, ne yapmış Tiran? İlk olarak bu aleti sanatçının üzerinde denemiş ve sanatçının böğürtülerini dinlemiş. Acaba diyorum, özgür irademizle yarattığımız ve kapatıldığımız pirinç boğadan çıkabilecek miyiz? Birleştiren, barıştıran ve buluşturan güç: Edebiyat
DENİZ CEM ERDEM Gazetemizin yazarlarından Meltem Gürle’nin yazıları kitap haline geldi. Kırmızı Kazak adıyla Can Yayınları’ndan çıkan kitabı vesilesiyle biz de kendisiyle bir röportajda bir araya geldik. Biz sorduk o yanıtladı... »BirGün gazetesindeki köşe yazılarınız Kırmızı Kazak adıyla kitaplaştı. Öncelikle bu süreçten bahsedebilir misiniz? BirGün gazetesinde 2009 senesinden beri edebiyat yazıları yazıyorum. Bu metinler önce kitap eleştirileri niyetiyle başladı ama zamanla gündelik hayat üzerine denemeler halini aldı. Bunun sonucunda ortaya çıkan metinler, kendi içinde bütünlüklü bir hikâyeyi anlatan bir denemeler toplamı haline geldi. Kırmızı Kazak’ın ortaya çıkmasını ise, yazıları anlamlı bir şekilde bir araya getirerek bu hikâyeyi oluşturmama yardım eden editörüm Çiğdem Uğurlu ile, kitabın basılmasında büyük emeği geçen Can Yayınları Genel Yayın Yönetmeni Sırma Köksal’a borçluyuz.  »Kitabınızın önsözüne “Yazmaya o kadar geç başladım ki hâlâ çok erkendi,” cümlesiyle başlıyorsunuz. Edebiyat çocukluğunuzdan itibaren hayatınızın içinde olmuş yine de yazmaktan bu kadar uzak durmanızın sebebi neydi? Kırmızı Kazak neden uzun süre yazmaktan uzak durduğumu anlatan bir hikaye ile başlıyor: İş Defteri. Bu bir tesadüf değil. Yazmaktan her zaman korktum. Kitaba da bu korkunun nereden geldiğini anlatan bir hikâye ile başlamak istedim. Yazdığınız zaman sadece dünyaya değil kendinize de bir ayna tutuyorsunuz. Yazdıklarınızla yüzleşmek zorunda kalıyorsunuz. Kötü yazmak bu korkulardan yalnızca biri. Yazarken bayat, sıkıcı ve tatsız biri olduğunuz ortaya çıkabilir. Bununla kalsa yine iyi! Bir de kendini fazla beğenmek, okuyucunun karşısında poz keser hale gelmek ve bunu örtmek için samimiyet krizlerine girmek ihtimali var. Ya da çoktan unuttuğunuzu zannettiğiniz acıtıcı anılarla yeniden karşılaşmak ihtimali. Yazmanın tehlikeleri saymakla bitmez yani. »Kırmızı Kazak’taki yazılarınız aynı zamanda bir edebiyat rehberi gibi. Edebiyat aslında hayatın tam da içinde gerçekten değil mi? Edebiyat mı hayatı yönlendiriyor hayat mı edebiyatı? Ne dersiniz? Başkalarınınkini bilemem ama benim hayatımı edebiyat yönlendiriyor. Kırmızı Kazak’taki denemelerden birinde, babamı hastaneye kaldırmak zorunda kaldığımızda kendimi nasıl bir Dino Buzzati öyküsünün içinde bulduğumu anlatmıştım. Hayatın en zorlu anlarında bile yakamı bırakmayan bir illet yani. Benzerliklerle, çağrışımlarla ve galiba biraz da hayal gücü ile beslenen bir hastalık bu. Bir de çocukluktan kalma bir alışkanlık herhalde. Etrafım sevecen yetişkinlerle çevrili olsa da, yalnız bir çocukluk geçirdim ben. Kitaplar yüzünden mi böyle oldu, yoksa dışarıdaki dünyanın temposuna uyamadığım için mi kitaplara dadandım emin değilim. Bazen boğazıma kadar hikâyelerle dolduğumu hissedince bunları anlatmak ihtiyacı duyardım. Tabii hikâyelerin kahramanı ben olurdum genellikle. Sokakta bunu bir iki kez yapınca, diğer çocuklar bana yalancı dediler. Neyse ki, evde dedem vardı. O dedi ki, bunun adı yalan değil edebiyat. Böylece yalancılıktan edebiyatçılığa terfi etmiş oldum. »Kitabınız dedeniz Kemal Üren’den bir alıntıyla başlıyor “Otomobiller ile romanların en iyisi, hızlı ve parlak olanlardan değil, zamana direnenler arasında çıkıyor.” Bu aslında sadece romanlar için değil edebiyatın her türü için de geçerli aslında. Dedem Kemal Usta araba tamircisiydi. Tamamen kendi kendini eğitmiş biriydi. Siyasetten, felsefeden, iyi yemekten anlardı. İki konu onun uzmanlık alanına giriyordu: Arabalar ve edebiyat. Dolayısıyla, o da iyi bildiği yere dair söz söylüyordu. Kırmızı Kazak’ın başına yerleşen söz de bunlardan biri. Ve evet, dedemin birçok tespiti gibi bu da doğru. Dedem roman severdi, onun için öyle dedi. Ama bu tespit edebiyatın bütün türleri için geçerli tabii. Dedemin benzetmesini biraz daha ileriye götürürsek, motoru güçlü olmayan bir araba gibi, sağlam bir olay örgüsü üzerine oturmayan bir romanın da sonunda yolda kalacağını söyleyebiliriz. Aynı mantıkla, dramatik yapısı iyi olmayan bir oyunun illa ki çökeceğini, sesi sözüne uymayan bir şiirin uzun ömürlü olmayacağını ve olaylar arasında sebep-sonuç ilişkilerini kuramayan bir fikir yazısının güncelliğini kaybettikten sonra unutulacağını iddia edebiliriz. »Kitaptaki yazılarınız hep kendi yaşadığınız duygular üzerinden gitse de okuyucunun da hep bildiği, kendi hayatında aşina olduğu duygular. Aslında her insan bir şekilde aynı kırılmalarla, yüzleşmelerle hayatının bir yerinde karşılaşıyor değil mi? Edebiyat insan hikâyeleri anlatır. Onun için birleştiren, barıştıran ve buluşturan bir gücü vardır. Kırmızı Kazak’ta kendimden bahsediyor gibi görünsem de, aslında gündelik hayatıma dair detaylar üzerinden edebiyat tarihinin önemli eserlerini okumaya çalışıyorum. Onlarda ben nasıl kendimden bir şeyler buluyorsam, okuyucu da kendi hayatının yansımalarını görüyor. Yani benim tecrübeme bağlandıklarını sandıkları yerde, aslında büyük yazarların kaleminden çıkmış unutulmaz sahnelere bağlanıyor, onların yarattıkları karakterlerle duygudaşlık kuruyorlar. Benim tecrübem sadece bu bağlantıyı biraz daha görünür kılıyor. »Aynı zamanda Boğaziçi Üniversitesi’nde de ders veriyorsunuz. Öğrencilerinizle olan ilişkileriniz de kitapta sıkça karşımıza çıkıyor. Yeni neslin edebiyatla ilişkisini nasıl görüyorsunuz? Öğrencilerimin edebiyatla kurdukları ilişkiyi çok heyecan verici buluyorum. Hiç de sanıldığı gibi mesafeli ve soğuk bir ilişki değil bu. Bundan beş sene kadar önce, Boğaziçi’nde bir okuma grubu yapmıştık. Benim tahminim bunun pek rağbet görmeyeceği yolunda idi. Birincisi, bu ders dışı bir faaliyetti ve kitapları birlikte okumaktan alacağımız zevkten başka bir getirisi yoktu. İkincisi, aralarında Suç ve Ceza, Anna Karenina ve Tutunamayanlar’ın da olduğu tuğla kalınlığında altı-yedi roman okuyacaktık ve bunun yıldırıcı bir tarafı vardı. İlk gün sınıf tıka basa doldu, öğrencileri nereye oturtacağımı bilemedim. Sonra kitapları görünce bir kısmı yok oldu. Ama geride kalanlar büyük bir heyecanla bütün romanları okudular ve tartışmalara katıldılar. Sonuçta, hepsi birbirinden ilginç oturumlarla okuma grubu toplantılarını dönem sonuna kadar sürdürdük. Onlar için de benim için de unutulmaz bir tecrübeydi. »Okuyucularınızın ortak dileği yazmayı hep sürdürmeniz. Sadece deneme yazıları da değil öykü ve roman yazmanızı bekleyen okuyucularınız da var. Öykü ya da roman yazmayı da planlıyor musunuz? Aslında hem niyetim hem de planlarım var bu konuda. Ama lafını bile edersem ürküp kaçar diye korktuğum için söyleyemiyorum. Öykü kendimi daha rahat hissedeceğim bir yer. Hem küçük hem de sınırları belli. Romanın fikri bile başımı döndürüyor. En azından şimdilik. Bir de en belalısından bir editör lazım bana. Kolay pes etmeyecek ve vazgeçer gibi olduğumda bir bakışı ile beni hizaya sokacak. O zaman kolları sıvayıp işe girişeceğim. “Paris’te Bir Gece” konseri 25 Aralık’ta
Farklı bir yılbaşı hediyesi arayanlar için en antika şenlik
Beşiktaş Deniz Müzesi, yılbaşı için farklı hediye arayanların ilgisini çekecek bir etkinliğe ev sahipliği yapacak. Tüm Antikacılar ve Sahaflar Derneği tarafından düzenlenecek “Beşiktaş Hediyelik Antika ve Nostalji Şenliği” 23 – 31 Aralık tarihleri arasında ziyaretçilerini ağırlayacak. Antikaya olan ilginin artması ve yeni nesillerin dikkatini çekmek amacıyla düzenlenecek şenlikte kurulacak stantlarda antika ve nostaljik eserler satışa sunulacak. Antika eserlerin erişilemez birer obje olmadığını, makul fiyatlarla da antika sahibi olunabileceğini ve bunların aynı zamanda çok anlamlı bir hediye dönüşebileceğini belirten Tüm Antikacılar ve Sahaflar Derneği yetkilileri, şenlik süresince katılımcıları farklı sürprizlerin de beklediğini belirtiyorlar.  HER GÜN BİR MÜZAYEDE Bir döneme damgasını vuran plaklar, eski gazeteler, objeler, fotoğraf makineleri ve resimler gibi nostaljik ürünlerin de sergilenerek satılacağı şenlikte, her gün bir müzayede düzenlenecek. Şenlik süresince düzenlenecek mini müzayedelerde 10’ar parça eser satışa sunulacak. Antika bir esere sahip olmak, yılbaşında sevdiklerine farklı, tarihi olan ve yaşanmışlıkları içinde barındıran bir hediye vermek isteyenler şenlikte kurulacak stantları 10.00 – 21.00 saatleri arasında ziyaret edebilecekler.  'Kentsel Alevilik ve Alevi Gençlerin Kimlik Arayışları'
Kuir Belgesel Gösterimleri, Zeynep Oral ile devam ediyor
Ölümsüz bir yazar- yayıncı-eleştirmen
MEHMET ÖZÇATALOĞLU Bugünden yarına kalacak yazarlarımızı saymanız istense kaç isim sayabilirsiniz? Düşündünüz mü hiç? Bugün çok severek okuyabiliriz de yarınlarda aynı keyfi verir mi o yazılanlar? Hangi kitabı döne döne, tekrar tekrar okursunuz bugünden kırk yıl sonra? Bir de dünden bugüne ulaşan yazarlarımızı bir düşünelim. Bugüne ulaşmakla kalmayıp yarına da uzanabilecekleri… Düşünmeden, bir anda onlarca isim sayabiliriz sanırım. İlk listeden daha uzun bir sıralama da olanaklı görünüyor değil mi? Sadece 50 kuşağı öykücüleri bile uzun bir liste oluşturmaz mı? İşte onlardan biri olan Erdal Öz, bugün hâlâ iştahla okuduğumuz isimlerden. Kurucusu olduğu Can Yayınları, Öz’ün kitaplarıyla yeniden buluşturuyor bizleri. Yayınevinin bu tavrını ve kitapta yazılanları “Düşünüyorum da Müthiş Bir Şey.” Bu aynı zamanda kitabın da adı. Bu kitaba kadar Erdal Öz’ü iyi bir öykücü ve iyi bir yayıncı olarak biliyordum. Bu kitapta gördüm ki aynı zamanda sıkı bir eleştirmenmiş de kendisi. Kitapta yer alan yazılar dönemin Pazar Postası, Yeditepe, a dergisi gibi ünlü sanat dergilerindeki yazıları. Ve bugün hâlâ güncelliğini yitirmemiş. Özellikle “Yerli Olmak” başlıklı yazı Elif Şafak özelinde de okunabilir. Bugünü de kucaklayan bir yazı. Bununla birlikte Salah Birsel, Tahsin Yücel, Nezihe Meriç, Yaşar Kemal ve daha nice isim Erdal Öz’ün kaleminden nasibini almış. Hem de öyle böyle değil, nedenleriyle ve çok sert sözlerle. Sözü yuvarlayarak etrafında dolandırarak değil, doğrudan, dikine. Açık açık. Bu nitelikteki ve sertlikteki yazıları bugünün yayın organlarında okuyabilmemiz olanaklı değil. Bu yazıların ortamını yaşayabilmeyi hayal bile edemiyorum. Çünkü aynı dergide, seviyeyi düşürmeden, hakaret etmeden çok sert yazılar yazıp yanıtlar vermişler birbirlerine. Bugünün tanıtım eklerindeki yazıları kıyas yapmaya kalkınca bu yazılarla, çok yavan oldukları görülebiliyor. Erdal Öz deyince şaşırmamak elde değil benim için. Hem 50 kuşağı öykücülerinden olup öyküde yeni bir çığır açacaksınız hem Türkiye’nin en büyük yayınevlerinden birini var edeceksiniz hem de bu denli nitelikli eleştiriler yazıp ülke edebiyatına yön vereceksiniz. Bunların yanında siyasal baskılarla, mahpuslukla baş edeceksiniz. Yetmeyecek, olmayan bir çocuk edebiyatının var olması için neler yapılması gerektiğini ortaya koyacaksınız. “Gerekiyorsa Keloğlan’ın yoluna yine devleri çıkarabiliriz. Ancak bu dev, çağdaş bir anlamla yüklü olursa bir değer kazanır. Günümüzün devleri neler olabilir? Toprak ağalığıdır belki, belki sermaye güçleridir, kapitalizmdir, emperyalizmdir. Dev artık böyle şeyleri simgeleyebilir. Yani dev, çağdaş bir anlamla somutlaşmalıdır. Ya da ne bileyim, örneğin Keloğlan, yoluna çıkan bir devle boğuşacaksa ve ille de tek başına boğuşacaksa, evet boğuşmalı ama düpedüz deve yenilmelidir. Gerçekçi yazarlık tavır bunu gerektirir. Böylece bir başınalığın, bireyciliğin yanlışlığı, saçmalığı da çocuğa gerçekçi bir yoldan anlatılmış olur.” (s.168) Bireycilik bugün hâlâ başımıza bela. O zaman geçmişe dönüp eski kitapları bir kere daha okumakta yarar var sanırım. Özellikle 50 kuşağı öykücülerini ve öykülerini dikkatle bir kere daha irdeleyelim derim. Sadece öykülerini de değil, her ne yazdılarsa ve nerede yazdılarsa. Çünkü o kitaplarda, dergilerde yazılanlar bugünün sorunlarına da ışık tutuyor. Kim bilir belki de bu yüzden hâlâ aşılamadı o eşik. Analizlerin analizi kitabı
YİĞİTALP ERTEM “Gündelik hayat” sosyolojiden edebiyata, tüketici araştırmalarından politik/estetik hareketlere pek çok farklı kanaldan üzerine kafa yorulan bir alan. İnsanların hayatının çoğunluğunu kapsıyor olmasına rağmen, sosyolojinin uzun yıllarca basit ve açık kurallarla işlediği tanısını koyduğu, daha kapsayıcı teorilerin bir sonucu olarak tanımladığı bir araştırma nesnesi. Fakat, 20. yüzyılla beraber gündelik alanın içinde bir yanda cereyan eden iktidar ilişkilerini, ideolojinin pratik işleyişlerini, baskıcı mekanizmaları, yabancılaşma ve şeyleşmeyi; öte yanda ise bu sıradanlığın içinde uç veren tahakkümü aksatıcı pratikleri, ütopyacı ihtimalleri ve mücadele zeminlerini arayan eğilimler gittikçe artıyor. Öyle ki yüzyıl sonunda Gardiner’in yazdığı, henüz dilimize çevrilen “Gündelik Hayat Eleştirileri” ve aynı zamanlarda çıkan başka derleme kitaplarla, bu alanda biriken eleştirel perspektifler bir araya getirilerek, “gündelik hayat çalışmaları” kendi içinde değerli bir araştırma alanı olarak tartışmaya açılmaya başlanıyor. Gardiner, başta kültürel çalışmalar olmak üzere eleştirel sosyoloji ve sanat/edebiyat eleştirisinde anılan düşünürlerden Mikhail Bakhtin, Henri Lefebvre ve Michel De Certeau’ya; politik/sanatsal hareketlerden dada, sürrealizm, sitüasyonist enternasyonal eylemlerine; Batı’da yerleri sağlam olsa da Türkiye’de o denli aşina olmadığımız, kapsayıcı bir şekilde çevrilmemiş Agnes Heller ve Dorothy E. Smith’e uğrayarak, bu kişi ve hareketlerin “gündelik hayat”ı çeşitli perspektiflerden fakat benzer eleştirel niyetlerle kavramaya yönelik metinlerini ele alıyor. Gündelik hayat üzerine yazmış olan pek çok başka önemli figürü (Foucault, Habermas vd) kapsam dışı bırakmasını ise öznel seçimlerini görünür kılma niyetiyle açıklıyor. Ele aldığı düşünürlerle polemikten görece kaçınarak, daha çok onların tartışmalarını odağına alarak derinleştirmeye ve tarihsel pratiklere/düşünce gelişimlerine oturtmaya çalışıyor. Burada Frankfurt Okulu’na, hatta geniş bir kapsayıcılıkla tüm pozitivist veya postmodern düşünürlere ve okullara dair yaptığı eleştiriler, biraz da hızlıca bağlandığı için, yer yer haksız gibi görünebiliyor. Aynı şekilde, odağındaki kişilere ayrılan bölümler arasında da yer yer -olumlu denebilecek- çelişkiler üretiyor. Bir kısımda gündelik hayatın “kontrol altına alınmışlığı, metalaştırılması, yabancılaşmışlığı, sonsuz rutini”nden bahsederken, ertesinde “ütopyacı olanakları, deneyimin önemi, özel alanda cereyanı, burada yeşerebilecek devrimci eylemler”e geçebiliyor. Zaten önemli olanın, iki ucun da konforuna kapılmadan, daha derinlikli, tektipleştirmeyen ve eyleyen bir analiz geliştirmek olduğu iddiasında. Gündelik hayatın bizzat kendisinin böyle girift bir analizi çağırdığı konusunda pek çok yazar hemfikir. Gardiner yaklaşık 300 sayfa boyunca bahsettiği “gündelik hayat”a dair hiçbir pratik örnek ve üstüne üstlük ele aldığı yazarların bu alandaki örnek çalışmalarının bir özetini vermiyor. Bunun nedeni bahsettiği yazarların/hareketlerin argümanları; bu argümanların karşıtları ve yoldaşları üzerinden kuramsal bir çerçeve çizmek (örneğin, üzerine birkaç kitabı bulunan Bakhtin konusuna geldiğinde “teori” gittikçe derinleşiyor ve zorlaşıyor). Kendisiyle çelişen bir yanı yok elbette fakat gündelik hayatta sürekli olarak öne çıkardığı şeyler deneyimleme hali, geliştirilen taktikler, tekrar eden ve düşünülmeyen davranışlar, konuşulanlar, mekânsal hareketlilikler vb pür “eylem”ler olduğu için, arada bunları örneklemesi okur açısından çok daha ilgi çekici bir metin haline getirebilirmiş kitabı. Debord’un Gösteri Toplumu’ndan rastgele bir madde, sürrealist Man Ray’ın herhangi bir filmi, sitüasyonistlerin psikolojik/coğrafi keşif amaçlı şehir yürüyüşleri, Bakhtin’in Gargantua’daki karnaval anlatımını incelediği bir pasaj veya De Certeau’nun “Şehirde Yürümek” adlı dokuz sayfalık kısacık metni büyük bir şevkle ve zevkle okunabilir, izlenebilir veya denenebilir. Gardiner’in bunların tümüne değindiği çalışma ise, tanıyanların söz konusu isimleri yeniden düşünmesini, tanımayanlarınsa bu isimlerin külliyatına giriş yapmasını sağlıyor. Kitabın başında bu alana dair okumaların derlendiği kısım, Gardiner’in incelikli giriş bölümü ve sonundaki kaynakça da “ben gündelik hayat çalışacağım” diyen yüksek lisans mülakatı ve tezi hazırlığındaki kişi için oldukça değerli. Toparlayıcı bir “sonuç” bölümünün yokluğu da, Gardiner’in amacının tartışmayı bitirmek değil aksine belli bir odakta başlatmak olduğunu gösteriyor. Bu “analizlerin analizi” kitabından bana kalan en ilgi çekici nokta ise, sayesinde haberdar olduğum, ilginç etnografik çalışmalar yapmış olan Dorothy E. Smith’in 1978’de yayınladığı “‘K is mentally ill’: The anatomy of a factual account” (‘K akıl hastası: Olgusal tarifin anatomisi’) makalesi oldu. “Anlatının anlatısı” daima ilgimi çekmiştir ve ayrıca kitapta pek bulamadığımı ifade ettiğim ampirik bir çalışmayı anlatıyor. Smith, makalesinde akıl hastası olduğu iddia edilen K’nın akıl sağlığını incelemek yerine, arkadaşlarının K’yı böyle değerlendirmelerine sebep olan sapkın davranışların hangi genel kabullere dayandığını araştırıyor. Gündelik hayata dair yazılı olmayan fakat derinden benimsenen kuralları ve insanlara yüklenen rolleri oldukça ilginç ve ikna edici bir yerden ele alabiliyor. Analizin analizinde hep tuhaf ve zincirleme düşüncelere dair bir yan var. K’dan başlarsak; uyumsuz görünen ilginç bir kadın, onu garipseyen arkadaşlarının hikâyeleri, bunları derleyip tartışan Smith, onu bir geleneğe oturtup tartışan Gardiner, onun kitabını yorumlamaya çalışan okur... Sosyalist türkücü Ozan Emekçi: Eski dostlarıma sarılmak istiyorum
BUSE İLKİN YERLİ 1970'li yıllarda en popüler sosyalist türkücülerden Ozan Emekçi. 1980'den bu yana Almanya'da yaşayan Ozan Emekçi'nin eserleri birçok sanatçı ve grup tarafından ‘Emekçi Türküleri’ albümünde toplandı. 2CD’den oluşan albüm Diyar Müzik tarafından Tanju Duman ve Burhan Çelik yönetmenliğinde raflarda yerini aldı. Albümde Emekçi’nin günümüze kadar okunmuş, hit olmuş 34 eseri yer alıyor. Hüseyin Turan, Yılmaz Çelik, Feryal Öney, İlkay Akkaya, Nilüfer Akbal gibi sanatçıların yer aldığı albüme ilişkin Ozan Emekçi, Burhan Çelik ve Tanju Duman’la albümü konuştuk. » Olağanüstü bir emek ve bu emeğin sonunda harikulade bir eser. Bu proje nasıl şekillendi? Adımını Tanju Duman attı. Kendisi projenin sorumluluğunu üstlendi. Yönetmenliğini ise Burhan Çelik yaptı. Bu teklif Tanju’dan geldiğinde çok heyecanlandım. Türkiye’nin durumu ortada, acaba başarabilecek miydik? Acaba bir yerlere takılabilir miydi? Bu kuşkular içinde eser seçimlerine başladık. Eserleri seçtikten sonra kimlerin yorumlayabileceğini tartıştık. İsim listemizi hazırladık. 2 albümde 34 eser ve sanatçı var. İçlerinde çok yakın dostlarım var ama hiç karşılaşmadığım genç sanatçılar da. Projeyi üstlenen Öz Diyar Müzik yapıma ve aranjelerde baştan sona emeğini bizden esirgemeyen dostumuz Ersin Bişgen’e de teşekkür ederim.  »Peki beğenilerek dinlenen bunca eseriniz arasında seçim yapmanız zor olmadı mı? Eser seçimlerinde Türkiye’nin iç konjonktürünü dikkate aldık diyebilirim. Adımız çıkmış doksana inmiyor seksene. Sanatçı dostların sıkıntıya girmesini de istemedik. Ama iki ya da üçüncü albümlerde bunu da aşarız. Eser seçimleri için özel olarak gayret gösterdik. Sıtkı Baba’nın eseri mesela çok iyi yorumlandı. Ben eski bir albümde okumuştum. Şahbeyit’de (Son dörtlük) adı da anılıyor. O eser bana ait değil. Aynı şekilde “Ali Haydar’ım” da bana ait değil. Sadece yorumladım. Diğer 32 eser bana aittir. Bu serinin devamını da düşünüyoruz. » Peki albümde eserleri yorumlayan sanatçıları siz mi belirlediniz? Hayır, seçimi seslendirecek arkadaşlara bıraktık. Kim hangi eseri daha iyi okuyacağına inanıyorsa onu okusun istedik. Erdal Erzincan ve Tolga Sağ’ın yorumladığı parçalar yenidir. Sözleri bana müzikleri kendilerine aittir. » Emekçi bir döneme damgasını vurmuş bir sanatçı. Yeni nesil sanatçılar da onun beste ve eserlerini okuyor. Peki Emekçi’nin yapamadıkları var mı? Sabahattin Eyüboğlu “Yazarın burnu büyüdükçe kalemi küçülür’’ der. Bunu sanatçılar için de aynen söyleyebiliriz. Burnu büyük sanatçının bağlaması da sözü de küçülür. Buradan takip edebildiğim kadarıyla, 130’un üzerinde kişi ve grup eserlerimi seslendiriyor. Dört tane şiir kitabım basıldı, üç kitap kadar şiirim de basılmayı bekliyor. Almanya’da basımı yapılan kitaplarımı Türkiye’de çıkaramıyorum. Bir yerlere takılıyor bunu biliyorum, gün gelir bunu da aşarız. »Türkiye içinizde bir yara gibi! Öyle. Eski dostlarıma sarılmak, anılarımı tazelemek isterim. İstanbul’u sindire sindire yaşamak, çocukluğumla ilk gençliğimle buluşmak isterim. Nerede o günler demiyorum. O günler gelecek diyorum. »Hepsi birbirinden değerli ve anlamlı eserleriniz var. Sizin için kalbinizin başka bir yerinde saydığımız bir eseriniz var mı? Özgürlük Mahkûmları ve Feryad-ı İsyanım’ın ağır ve nazlı hatıraları vardır bende. »Emekçi’nin bir sanatçı olarak bugüne ve geleceğe bakışı nasıl? Hayat durmak bilmiyor akıp giden yılların neresinde ne kadar yer aldık, ne kadar üretebildik bunun cevabını tarih verir. Mücadele içinde çok yiğit insanlar, çok erdemli insanlar tanıdım. Her şeye rağmen mücadele sürüyor, kopmamak gerek. Bu bağlamda devlete söyleyeceklerimi en yüksek tondan dillendirmeye de devam edeceğim. »Biraz da proje tasarımcınız Tanju Duman ve yönetmeniniz Burhan Çelik’e dönelim. Sevgili Burhan Çelik projeyi hazırlarken karşılaştığınız zorluklar oldu mu? Burhan Çelik: Emekçi projesi birçok noktada hassasiyet gerektiren bir çalışmaydı. Tahmin edebileceğinizden daha fazla zorluklar yaşandı. Toplamda 6 ay gibi bir zaman diliminde tamamladık. İstanbul-Ankara arası gidip geldim her hafta. Her gün nerdeyse ayrı bir stüdyoda günü geceye bağladım. Neticesinden memnunuz çünkü bizim için asıl olan, doğru bir çalışma ile geniş bir tabana ulaşabilmemizdi. » Peki Tanju Duman proje tasarımcısı olarak bu projeye ilişkin ne söylemek ister? Bildiğim kadarıyla uzun yıllardır bu alanda emek veriyorsunuz. Tanju Duman: Evet, yirmi yıl müzik aranjörlüğü ve yönetmenliği yaptım. Sayısız albüme gerek enstrüman ile gerekse yönetmenliğim ile imza attım. Öğretim Görevlisi olarak 10 yılı aşkın Devlet Müzik Okullarında, üniversitelerde görev aldım. Bu proje için bir başka heyecan duydum. Emekçi projesini “Dokunma Yanarsın’ şekilde tanımlamak en doğrusu olacak. Amed’de sınırsız sinema
22-25 Aralık 2016 tarihleri arasında II. Amed Film Festivali 'Sınırsız Sinema' sloganıyla başlıyor. "Sanat insanları yalana, zulme, bitip tükenmeyen anlamsız savaşlara bütün kötülüklere karşı uyarır. Ne olursa olsun, sanatın birinci işi direnmektir." Yaşar Kemal'in bu sözüne festival komitesi bir ek daha yapıyor; "Bugün içinde yaşadığımız topraklar; baskıların, siyasi soykırımların, yasaklamaların ve sömürünün ağırlığını taşıyor. Bu koşullar altında sanatın ve sanatçının görevinin, sinmek değil; tam da zamanının gerçeğini anlatmak için sesini yükseltmek olduğunu düşünüyoruz. Festivalimiz bu yıl 4-13 Kasım tarihleri arasında yapılacakken, halkın iradesine müdahale edilmiş ve Diyarbakır Büyükşehir Belediyesi Eşbaşkanları tutuklanıp yerine kayyum atanmıştır. Bu koşullarda festivalimiz belirlenen tarihler arasında gerçekleşememiştir. Ancak kent kimliğinin ve mücadelesinin bir parçası olan festivalin yapılma gerekçeleri hâlâ orta yerde duruyor. Biz, bu koşullarda üzerimize düşen tarihi sorumluluğu yerine getirmek için festivalimizi halkın özgücü ve demokratik kitle örgütleri desteğiyle yapmaya hazırlanıyoruz." "Sanat doğası gereği muhalif bir yapıya sahiptir. Her koşulda zulmün, şiddetin ve zorbalığın karşısındadır. Hak, adalet, özgürlük, eşitlik için, kadın, çocuk, mülteci/sığınmacı, göçmen ve yoksulların hakları için, kısacası özgürce yaşanacak bir ortam için hiçbir zorlama olmaksızın, gönüllü biçimde, akıl, vicdan ve onurla yürütülen çalışmalara hiçbir şekilde mühür vurulamaz. Yenilikçi, özgün ve yaratıcı bakış açılarına ihtiyaç duyduğumuz bu dönemde hakikati anlatan filmleri halkımızla buluşturacağız." Bu basın bildirimiyle birlikte festival komitesi açık çağrı yapıyor; "Amed Film Festivali için; sinemacı dostlarımıza ve festival ekiplerine dayanışma çağrısı yapıyoruz. Gelin bulunduğumuz kentten ve ülkeden 22-25 Aralık 2016 tarihleri arasında düzenleyeceğimiz 2. Amed Film Festivali'ne güç verelim. Bunun için 'Sınırsız Sinema' sloganıyla sadece Amed'de değil, sanatın devrimci gücüne inanan sanatçıların olduğu her yerde ve her kentte filmlerimizi göstereceğiz." Festivalin film programı ise şöyle; Yê Din/Ötekiler (yön:Ayşe Polat), Zalzalak (yön: Iraj Mohammadi Razini), Azad (yön: Yakup Tekintangaç), Orman (yön: Onur Saylak, Doğu Akal), Babam Toz Şeker (yön: Sedat Barış), Wong Kar Waı Üzerine Kısa Bir Film (yön: Serdar Önal, Ömer Çapoğlu), Siyah Atın Hatıraları (yön: Shahram Alidi), Şandevan, (yön: Çiğdem Mazlum, Sertaç Yıldız), Ser/Kafa (yön: Koray Sevindi), Yumurta (yön: Muaz Güneş), Kürdistan Nerede (yön: Aboozar Amını), Yoğurt (yön: Tahsin Özmen), Altın Vuruş (yön: Gökalp Gönen), Kurdîstan Kurdîstan (yön: Bülent Gündüz), Bağlar (yön: Melis Birder, Berke Baş), Boyama (yön: Baran M. Reihani), Dondurma (yön: Sehat Karaaslan), Mara (Meral Yeğin, Ciwan Zengin), Kinostolojik (yön: Resul Sakınmaz), Salı (yön: Ziya Demirel, Çatının Üstüne Vurdu (yön: Teymour Ghaderi),Cênîya Nêêysayî (yön: Lütfü İrdem), AÇILIŞ FİLMİ Taşa Yazılmış Hatıralar (yön: Shawkat Amin Korki), Koloni (yön: Gürcan Keltek), Saklı (yön: Ali Kemal Çınar), Bihuşta Min (yön: Ekrem Heydo), Emek Sineması Mücadelesi, Kavar (yön: Murat Bayramoğlu, Tunç Eern Kuş), Toz Bezi (yön: Ahu Öztürk), Kalandar Soğuğu (yön: Mustafa Kara), Raganas Poga (yön: Nils Skapans), Woolly Head (yön: Vera Neubauer), Fred und Anabel (yön: Ralf Kukula), Grand Prix (yön: Anna Solanas, Marc Riba), Elastinen Parturi (yön: Milla Nybondas), Nyuszi es Öz (yön: Peter Vacz), Ralle und Bolle (yön: Winfried Bellmann, Doreen Schweikowski), Eskimal (yön: Homero Ramirez Tena), Rumors (yön: Frits Standaert). Ayrıca Abbas Kiarostami ve İran Sineması üzerine Övgü Gökçe'nin konuşmacı olduğu bir seminer de programda var. Film gösterimlerine Pir Sultan Abdal Derneği ve Cemevi, Eğitim Sen 1 Nolu Şube, TMMOB Mimarlar Odası Amed Şubesi film ve söyleşilere ev sahipliği yapacak. Eğitim Sen 2 Nolu Şubesi'nde ise çocuk filmleri seçkisi gösterimleri yapılacak. Tereddüt’e 2 ödül birden verildi
'How I Met Your Father' geliyor
Dünyaca ünlü piyanist Fazıl Say: Ödüllerimin hepsini kedim kırdı
Günışığı Kitaplığı’nın bütün kitapları “ayın kitabı” seçildi!
Uluslararası PEN Türkiye Merkezi Aralık ayında, Günışığı Kitaplığı'nın tüm çocuk kitaplarını “Ayın Kitabı” ilan ettiğini duyurdu. PEN Türkiye Merkezi başkanı, yazar Zeynep Oral konuya ilişkin açıklamasında şu sözlere yer verdi: “Günışığı Kitaplığı, Türkiye ve dünya yazarlarından seçtikleriyle, çocuklara çağdaş ve evrensel değerler kazandırmaya çalışıyor. Özenli seçimler, özenli örnekler, farklı yaş gruplarına seslenen çok geniş bir yelpazeye yayılan edebiyat eserlerini farklı yaş grubundaki çocuklara sunarken, onlara aynı zamanda okuma sevinci, edebiyat tutkusu aşılıyor. O kitapları tüm çocuklarımız okuyabilse, Türkiye'miz farklı olur.” PEN Türkiye Merkezi’nin duyurduğu seçim yayınevimiz için çok değerli. Çünkü 20 yıldır yayımladığımız 400’den fazla kitabın her birinin yazarını, editörünü, grafik tasarımcısını, varsa çevirmenini, illüstratörünü kucaklıyor. Yayınevimizi yaratan ve emek veren hepimiz adına anlamı apayrı olan bu seçim için PEN Türkiye Merkezi’ne teşekkür ederiz. PEN Türkiye Merkezi başkanı, yazar Zeynep Oral Ülkemize çocuk ve gençlik edebiyatında ustalaşan önemli yazarlar kazandıran, çağdaş edebiyatımızın değerli yazarlarını bu alana davet eden Günışığı Kitaplığı, çocukların ve gençlerin tarafında durmayı seçmiş bir yayınevi. Onlar için yayımladığımız her kitabı aynı coşku ve titizlikle yayına hazırladık. Çocuk ve gençlik edebiyatında uzman editörlük kavramının gelişmesini ve “çocuğa görelik” ilkesiyle yayıncılığı örneklediğimiz kitaplarımızla, ülkemizde çocuk ve gençlik edebiyatının nitelik kazanmasında ve bu alanın, edebiyat yayıncılığının önemli bir dalı olduğunu göstermekte önemli bir rol üstlendik. Türkiye ve dünyadan çağdaş edebiyat eserlerini her yaştan okurla buluşturmayı, okuma kültürümüzü zenginleştirmeyi önemsedik. Bu doğrultuda, örtülü bile olsa mesaj kaygısı taşıyan didaktik kitapları yayımlamadık. Zorla, not korkusuyla ya da ceza için kitap okutulmasının yanlışlığına; edebiyatın eğitimdeki ‘dolaylı’ rolüne dikkat çektik. Anadilimizin doğru ve zengin kullanılması, sevilmesi için çaba harcadık. Her türlü ayrımcılığa, tektipleştirici yaklaşımlara, sansür ve otosansüre karşı çıktık. Çocukların ve gençlerin nitelikli kitaplar okumalarının, eğitim öğretim süreçlerini de, sosyal yaşamlarını da olumlu yönde etkilediğini anlattık. Biz sözün gücüne, edebiyatın yaşama anlam katan, özgürleştirici gücüne inanıyoruz. Her yaştan edebiyat okurlarının, düşünerek, konuşarak, birbirini anlamaya çalışarak hem nesillerarası iletişimi yükselteceğine, hem de toplumsal barışa, huzura katkı sağlayacağına inanıyoruz. Bu nedenle ülkemizde yaşayan her çocuğun, her gencin ve yetişkinin bugünlerde edebiyata her zamankinden çok ihtiyacı olduğunu düşünüyoruz. Yaşamımıza sevgi, saygı ve hoşgörünün yeniden sızması için edebiyatın, insanlığın ve doğanın güzelliklerini, iyiliklerini hatırlatmadaki katkısı çok büyük ve vazgeçilmez.  Ali İsmail Korkmaz Vakfı'ndan 2017 ajandası
Orhan Kemal 9. Öykü Yarışması sonuçlandı
Talât Sait Halman Çeviri Ödülü verildi
Ahmet Arpad, Anna Seghers’in Transit adlı yapıtının aynı adlı çevirisiyle Talât Sait Halman Çeviri Ödülü’ne değer görüldü. İstanbul Kültür Sanat Vakfı’nın (İKSV), şiir, öykü, roman gibi edebiyat alanındaki yapıtların nitelikli çevirilerini desteklemek amacıyla iki yıl önce kaybettiğimiz Talât Sait Halman anısına başlattığı Talât Sait Halman Çeviri Ödülü’nün ikincisi, 20 Aralık Salı akşamı Nejat Eczacıbaşı Binası’nda gerçekleştirilen törenle verildi. Ahmet Arpad, Anna Seghers’in Transit adlı eserinin aynı adlı çevirisiyle 15 bin TL değerindeki Talât Sait Halman Çeviri Ödülü’ne layık görüldü. Tâlat Sait Halman Çeviri Ödülü, İKSV’nin edebiyat alanında verdiği ilk ödül olma özelliği taşıyor. İKSV Genel Müdürü Görgün Taner’in sunumuyla başlayan törende geçtiğimiz hafta kaybettiğimiz, Cervantes, Emile Zola, Jules Verne gibi nice önemli yazarın yapıtlarını dilimize kazandıran çevirmen ve yazar Bertan Onaran da anıldı. Talat Sait Halman Çeviri Ödülü için yayınevleri ve çevirmenlerden gelen başvuruları yazar Doğan Hızlan’ın başkanlığında, yazar, çevirmen ve eleştirmen Sevin Okyay, yazar ve çevirmen Ahmet Cemal, yazar ve çevirmen Yiğit Bener ve yazar ve çevirmen Kaya Genç’ten oluşan Seçici Kurul değerlendirdi. Bu yıl çevirmenler ödüle 70’ten fazla edebiyat yapıtıyla başvurdu. 2017 Talât Sait Halman Çeviri Ödülü için başvurular Eylül 2017 tarihine kadar devam edecek. Yayınevleri veya çevirmenler, herhangi bir dilden Türkçeye çevrilmiş ve 2017’de yayımlanmış edebiyat yapıtlarıyla ödül için başvurabilecekler. Edebiyathaber Edebiyatta Mimarlık söyleşisi 24 Aralık’ta
Can Almanak 2016 raflarda
2016’nın kültür sanat gelişmelerinden oluşan Can Almanak 2016 Can Yayınları etiketiyle yayımlandı. Tanıtım bülteninden Can Yayınları, geçtiğimiz yıl kültür sanat dünyasını yakından takip etmek isteyenler için çok özel bir çalışmaya imza attı: Can Almanak 2015. Kültür sanat sayfalarının giderek yok olduğu, bu alandaki haberciliğin günbegün çoraklaştığı ve üretimin engebeli yollardan geçtiği şu günlerde Can Almanak 2016 vazgeçmemek, teslim olmamak için hazırlandı. 2016 yılı boyunca kültür sanat dünyamızda yaşanan olaylar, dikkat çekici gelişmeler, ödüller, aramızdan ayrılanlar ve çok daha fazlası, Can Almanak 2016’da. Rutkay Aziz, Melis Alphan, Fazıl Say, Barış Bıçakçı, Yaprak Özdemiroğlu, Deniz Türkali, Murat Meriç, Meltem Cumbul, Etem Öztürk, Cem Sorguç ve Metin Solmaz’ın yazılarıyla Can Almanak 2016,hafızasını taze tutmak isteyenler için önemli bir başvuru kaynağı. Yekta Kopan, Zeynep Miraç, Sibel Oral ve Mehmet İren’in hazırladığı CanAlmanak2016’nın kapağını ve iç tasarımını Murat Kaspar, fotoğraf editörlüğünü ise Muhsin Akgün yaptı. Can Almanak 2016, sanatseverlerin mutlaka sahip olmak isteyecekleri bir kaynak. Sensiz hiçbir yer
Şehrin üzerine gri bir toz bulutu gibi yağıyor kar, umutsuz tutkuların, kanıksanamayacak acı ve ölümlerin ağırlığıyla… Bütün bu kafa karışıklığının sebebi, anlamak istenilmemesi olabilir mi? Her şey bu kadar apaçık ortadayken, anlamanın dehşetinden uzak durmak, sorumluluğundan kaçmak için mi? İnkâr edilemeyecek, yok sayılamayacak bu dehşet, kafa karışıklığıyla hafifletilmeye çalışılıyor olamaz mı? Vazgeçemediğiniz o etiketlerin, üstünüze yapışmış, neredeyse teniniz gibi hissettiğiniz kimliklerin, siyasi tercihlerinizin, etnik kökeninizin, dini inancınızın, hatta korkularınızın, ölümlere içten içe sevinen o kötü yanınızın yaşanan bu dehşet dolu günlerle bir ilişkisi olabileceğini… Gerçekten inanıyor musunuz, on yıllardır şiddetin kökünü şiddetle kazıyacağız diyenlere, ölümü kutsayıp gencecik insanlara “inşallah şehit olun” diye dilekte bulunanların bu dehşet dolu günleri sona erdireceğine?.. Ece Ayhan’ın nasihat ettiği gibi, lütfen tarihi düzünden okuyun, her şey orada apaçık yazıyor. Judith Butler, ABD’de 11 Eylül’den sonra kafası karışanlara şöyle sesleniyordu “Kırılgan Hayat” adlı kitabında: “ABD’ye saldırılardan sorumlu olan bireyleri bulmanın işin köküne inmek olduğunu mu düşünüyorsunuz? Büyük bir Müslüman nüfusu barındıran bir egemen ülkeyi istila etmenin, Pakistan’da etkin bir şekilde ve şiddete başvurarak ifade özgürlüğünü bastıran askerî rejimi desteklemenin, yaşamları, köyleri, evleri ve hastaneleri yok etmenin çok daha sert ve yaygın olarak Amerikan karşıtı hissiyatı ve siyasi örgütlenmeyi besleyeceğini tasavvur edemiyor musunuz? Stratejik açıdan bakınca, bu şiddeti ıslah etmek bizim çıkarımıza değil mi? Etik açıdan bakınca, şiddetin yayılmasını durdurmak, kışkırtılmasındaki rolümüzü dikkate almak, kültürel ve dinî çeşitliliğe sahip başka bir küresel siyasi kültür anlayışını geliştirip beslemek zorunda değil miyiz?” Şehrin üzerine gri bir toz bulutu gibi yağıyor kar, sevinçsiz, keder yüklü… Gazetede bir fotoğraf, Rus Büyükelçisi Karlov konuşma yaparken, kendisine koruma süsü vermiş kâtil, biraz sonra öldüreceği kişinin arkasında soğukkanlı bir biçimde duruyor. Aynı gün gerçekleşen Berlin’deki katliama ait fotoğrafı, Halep’in yanmış yıkılmış görüntüleri tamamlıyor... Kayseri’deki katliamdan kurtulan bir askerin sözleri yer alıyor aynı sayfada, bomba yüklü olabileceği söylenen araçlara dair uyarılar… Balıkçılar kahvesinde Judith Butler’ın kitabını okuyorum, yas tutmanın özgürleşmeyle, siyasetle, hayatı savunmakla ilişkisini… Bu akışın, sürüklenişin nereye varacağını düşünüyorum. Butler’ın ABD için söylediği gibi, bugün yaşananlara karşı gösterilen genel tepki “kaygı, öfke; uç düzeyde bir güvenlik arzusu…” Bunun neticesinde de daha çok dehşet, korku, tahammülsüzlük ve kuşkuyla beslenen şiddet… “Genelleşmiş panik, egemen devletin güçlendirilmesi ve sivil özgürlüklerin askıya alınmasıyla koşut gider. Dahası, teyakkuz haline geçildiğinde nüfusun her üyesinden Bush’un ordusunda piyade eri olması talep ediliyor” diyor Butler. Bizdeki milli seferberlik açıklamalarıyla birlikte düşünüyorum bu sözleri. Her şey o kadar açık ve ortada ki, böylesine ağır sonuçları olacak bir siyasi tercihin sonuçlarını anlamıyor olabilir miyiz? Başımı kitaptan kaldırıp kahvehanenin ortasında yanan sobadan yükselen alevlere bakıyorum, düşündükçe üşüyen içim ısınsın diye. Turgut Uyar’dan defterime yazdığım dizeleri okuyorum sonra: “her sabah denize çıkar, bir elma yerdi / hüznünü ve çılgınlığını elmanın / gözünü yumsan ağzında duyarsın / ellerine bakma artık / çünkü kar yağıyor / çılgın hüzünlü…” Butler’ın “ben sensiz hiçbir yerdeyim” sözünü yazıyorum sonra defterime; “umutsuz umut” böyle bir şey… Çocuklarının Anası
İlkokula gidemedim ama okur yazarım çok şükür. Büyük harf küçük harf bilirim. İlk kocam Karadenizliydi. Anası beni istemedi, Kürt olduğum için. Boşandık, iki çocuğum babada kaldı, ben Diyarbakır’a döndüm. Babam teselli etti.  Bir adamla tanıştım, semt pazarında. Hoşlaştık. İmam nikâhlıymış teyze kızıyla -mallar ele gitmesin diye. Dört kızı var. Sekiz oğlu bebekken ölmüş. Oğlu olsun istiyor –hayatta kalabilen. Eh, haklı. Resmî nikâh yaptık. Kuma sayılmam.  Tarlada çalışıyoruz karı-koca, daha doğrusu karılar-koca. Görümcemle kızlar da. Hamile kaldım, kocam umutlandı, ama kızımız oldu. Yine hamile kaldım, umutlandık, yarabbi, yine kız oldu. Üçüncü defa hamileyim, dua ediyoruz oğlan olsun diye, oldu! Allaha şükrettik. Kocam sevindi, daha da melek oldu.  Bi aşk, bi aşk. Öbür karının suratı beş karış. Evde 11 kişi: Kocam, ben, oğlumuz, iki kızımız, kardeşi, dört kızı, imam nikâhlısı.  Üç hafta geçti, oğlumuz öldü. Neden, anlamadık. Alın yazısı. Bebeği gömdük, eve döndük. Kocam içine gömüldü. Kur’an okutuyoruz, yere bağdaş kurmuş, kocam kalktı bana tekme attı. İmam araya girdi.  “N’olur beni affet, bir daha deneyelim,” dedim. “Beni mahvettin,” dedi. Öbür karı memnun. Kızlar şaşkın, korkmuş. Görümcenin ağzı var dili yok, kendisi de yok. İmam “Dayak yok!” diye kocama yemin ettirdi, gitti.  Gece kocam teyze kızıyla. Sabır duasıyla uyudum. Geldi, elinde kayış. Saya saya dokuz kere vurdu. Bir, iki, üç, dört, beş, şeş… Dokuz oğul, ölen, dövülen ben. Hakaretin bini bi para. Para da yok. Evde on kişi: Koca, ben, imam nikâhlısı, dört kızı, kardeşi, iki kızımız.  Zulme dayanamadım, kızlarımı alıp baba evine döndüm. “Ne bu çürükler?!” Babam anamı hiç dövmez. Silahını doldurdu, zor yatıştırdım. Boşandım, oh dedim.  Semt pazarında duydum ki herif karısına resmî nikâh yapmış. Ne halleri varsa görsünler. Ama kızlarımın anası olarak o karıyı yazdırmaz mı nüfus kütüğüne?! Yoo! Her şeye evet derim, buna demem! Çocuklarımın anası benim! Nüfus kaydında da ben olmalıyım! Hakkım! Alçak herif! Kabul edemem! Kesinlikle! Allahım, sabır ver! O herifi boğabilirim! Bırak o silahı, baba!  Güllü D. adlı yurttaşımızın anlattıklarından, bu öykü. İnsan Hakları Derneği Diyarbakır Şubesi öncülüğünde yıllar önce başlayan ve yaşananlar ile yazarları buluşturan proje 2017 baharında kitap evresine varacakmış. Okuru bol olsun. Hep birlikte ‘programlanmaktan kurtulanlar’ kulübü kurmalıyız
KADİR İNCESU Çıtır Çıtır Felsefe dizisi, yalnızca çocuklar değil, yetişkinler tarafından da büyük keyif ve merakla okunuyor. Dizideki kitaplar, hem yalın dili hem de verdiği örneklerle dikkati çekiyor. Çizimler ise anlatılan konuyu bütünleyerek, özellikle çocukların hayal dünyalarını daha da zenginleştiriyor… Fransa’da 45. kitaba ulaşan dizinin ülkemizde Günışığı Kitaplığı tarafından satışı 1 milyonu aşan 29 kitabı yayımlandı. Kitaplarını, “Düşüncenin inşasında kullanılacak bir alet çantası,” diye nitelendiren Brigitte Labbé ile İstanbul’da söyleştik. » Türkiye’yi yakından tanıyorsunuz burada kitaplarınıza ilgiyi nasıl değerlendiriyorsunuz? Türkiye’ye her gelişimde ve okurlarla buluştuğumda, büyük bir tazelenme yaşıyor, enerjiyle yükleniyor, yazmakla geçireceğim yeni bir yıl için “depoyu doldurmuş” oluyorum. Ama en önemlisi, çocukların felsefeye yönelik bu ilgisinin bize, onların düşünmeye, sorgulamaya, akıl yürütmeye, tartışmaya ne denli ihtiyaç ve istek duyduklarını göstermesi. Aynı şekilde biz yetişkinlerin de, hayatlarımızı ve dünyayı aydınlatmak için bu felsefi sorgulamayla yeniden bağ kurmaya ne denli ihtiyaç ve istek duyduğumuzu göstermesi. » Çeşitli ülkelerde yayımlanan kitaplarınızla ilgili o ülkelerdeki yaklaşımlar hakkında neler söylemek istersiniz? Çocuklar için, onlara derinden dokunan konular üzerine yazma şansına sahip olduğum bu süreçte, nereye gidersem gideyim, “farklı düşünceler” olarak tanımlayamayacağım, daha ziyade “evrensel” olarak niteleyeceğim, insanları birbirine bağlayan bir şeyle karşılaştım. » Sizi bu kitap dizisini yazmaya yönelten duygular ve düşünceler neydi? Beni felsefeye yakınlaştıran duyguyu, bugün rahatlıkla, “hapsedilme” olarak tanımlayabilirim: Başkaları tarafından programlanmış, bana ait olmayan bir hayatı yaşama hissi. Felsefeye kafa üstü daldığımda, bu hayatı, seçimlerimi, değerlerimi, inançlarımı sorgulayabildim ve -umarım!- yönümü biraz daha hakikate doğru çevirebildim. Beni yazmaya yönelten şeyse anne olmaktı. Çocukların adalet, haksızlık, ölüm, şiddet, savaş gibi konular üzerine sordukları soruları dinleyince, bunların son derece felsefi sorular olduklarını fark ediyorsunuz. Onlara gerçekten kulak verdiğinizde ve hazır cevaplara başvurmadığınızda, çocukların sorularla ilerlemeye bayıldıklarını görüyorsunuz: İlle de bir cevap beklemiyorlar, daha çok iletişim ve diyalog kurma peşindeler. Ben de çocuklara, yaşadıkları dünyayı yavaş yavaş sorgulayabilmeleri ve dönüşmek istedikleri insanı inşa edebilmeleri için birtakım aletler önermek istedim. »Kitaplarınızın istediğiniz sonucu vermesi için önerileriniz var mı? Diziyi pek çok yetişkin okuyor ve gitgide daha çok sayıda öğretmen, okullarında tartışma saatleri düzenlemek için bu kitaplardan yararlanıyor. Dizi, yetişkinlerin çocuklarla, her zaman girmeye cesaret edemedikleri konular üzerine de konuşmalarına yardımcı olacak bir arabulucu niteliğinde. Bu kitaplar için bir kullanım kılavuzu vermemeyi tercih ederim, çünkü her çocuk, her yetişkin gibi benzersizdir ve her bir çocuğun, okuduğu “Çıtır Çıtır Felsefe” kitabını dilediği şekilde sahiplenmesini istiyorum. »Bir tiyatro sanatçımızla yaptığım söyleşide, “Bankacılık bölümünü bitirdim, bankada çalışmaya başladım. Baktım ailem benim için planlar yapmaya başlamış. 25 yaşımdan sonra üniversiteye yeniden başladım ve tiyatro bölümünü bitirdim. Yaşamak zorunda bırakıldığım hayatı değil, yaşamak istediğim hayatı seçtim,” demişti. Gençlerin kendi yaşamlarına, kendi düşüncelerine göre şekil vermeleri her yerde aynı şekilde gerçekleşmiyor maalesef… Ekonomik şartlar, aile yapısı ve daha pek çok detay etkili oluyor. Gençler, istemek ve gerçekleştirmek (başarmak) arasındaki o ince çizgiyi aşacak gücü nasıl bulacaklar? Özellikle gençler, üzerlerindeki baskıyı nasıl engelleyebilirler? İnanılır gibi değil! Ben de size bu sanatçıyla aynı şeyi söyleyecektim! Onunla tanışmalı ve bir “programlanmaktan kurtulanlar” kulübü kurmalıyız. Ama hepimiz bunu yaşıyoruz, çünkü ancak insan grupları içinde insana dönüşüyoruz: Doğuyoruz, büyüyoruz; bir aileyle bir evde, sokakta, semtte, kasabada ya da şehirde, ülkede yaşıyoruz. Bizden önce orada olanlarca tarafımıza aktarılan, adına “kültür” dediğimiz gelenekler, alışkanlıklar, inançlar ve değerler bütününün içine doğuyoruz. Bunu kimse engelleyemez. Demek ki, meselemiz “engellemek” değil; çocuklara, içinde yüzdükleri kültürü ve dünyayı sorgulayacak, onlar üzerine kafa yormalarını sağlayacak araçları vermek olmalı. Onu ya benimsemeleri ya da aksine, büyük “biz”den çıkmayı başarıp, yavaş yavaş bir “ben” inşa edebilmeleri için... Bu, hayat boyu uzanan bir yol demek… »Kitaplarınızda sözünü ettiğiniz konuların okullarda ders programlarına dahil edilmesi de daha çok kişiye ulaşmak adına bir çözüm olabilir mi? Ders programlarına girdiğinizde bir değerlendirme, notlama, ahkâm ve ödev sistemine de giriyorsunuz. Böyle bir şeyi istiyor muyuz? Böyle resmi bir çerçevede, hem ifade özgürlüğüne sahip hem de ahlaki yargılardan uzak felsefi tartışma alanlarını nasıl açabiliriz ki? »Kitaplarınızı, ihtiyaç duyulduğunda bir başvuru kaynağı olarak mı değerlendirmeliyiz? Ya da bir yaşam biçimi olarak mı içselleştirmeliyiz? İkisinin de olmasını ümit ederim. »Kitaplarınızla, okurlarınızın yaşamlarına bir şekilde dokundunuz. Yazdıklarınızın sizdeki etkileri ne oldu? Umarım onlara, dediğiniz biçimde yardımımız dokunabilmiştir. Bana gelince, yazdığım şeylerin üzerimdeki etkisi on beş yıldır sürüyor. Felsefeyle tanışmak ve “Çıtır Çıtır Felsefe” yoluyla çocuklara felsefeyi aktarabilmek hayatımı değiştirdi. Artık aynı insan, aynı kadın, aynı anne, aynı arkadaş, aynı vatandaş değilim. » Çocukların düşünceleri temelde aynı. Düşüncelerin değişiminin temelindeki etkenler nedir? Kültürler mi, kalıplaşmış düşünceler mi? Evrilen, yaşayan bir düşüncenin temelinde, ‘eleştirel aklın’ yattığını düşünüyorum. Gerçeği düşünebilmek ve aklı, hiçbir zaman uyumayacak, boyun eğmeyecek, manipülasyona açık hale gelmeyecek şekilde ayık tutabilmek. Sürekli uyanık ve farkında olabilmek. » Sorun, çocukların öğrendiklerini uygulayabilecekleri uygun ortam bulmaları. Bu konudaki önerileriniz? Okullarda, kütüphanelerde, evde, her yerde tartışmalar düzenleyelim ve bu tartışmalarda, herkes bir diğerinin fikirlerini ortaya koyuşuna, uslamlamalarına ve karşı uslamlamalarına, hiçbir yargı ve değerlendirmede bulunmadan kulak versin. Yetişkinler bu tartışmalara kendi cevaplarını katmadan, çocukları şu ya da bu şeyi düşünmeye itmeden, soruların akmasına izin verecek şekilde eşlik etsinler. Çünkü çocuklar, düşüncelerini özgürce dile getirebilecekleri söz alanlarına ihtiyaç duyarlar, bizler de bunu yaratalım. 2016’nın en iyi yerli albümleri
2016 birçok açıdan iyi geçmedi, ama bu kısık ışıkta dahi dinlemeye değer ve heyecanlı albümlere tanık olduk. Yılı geride bırakırken yerli sahneden kulağımıza çalınan bu başarılı kayıtlara tekrar yer açmak istedim. Hazırsanız başlayalım. Artiz Kahvesi – Ülkü Aybala Sunat Ülkü Aybala Sunat’ın ilk stüdyo uzunçaları Artiz Kahvesi. Eylül Biçer’in prodüktörlüğündeki bu albüm sahip olduğu on üç şarkı boyunca dinleyenine alternatif bir yaşam alanı sunuyor. Sadece caz doğrularından değil, aynı zamanda folk’tan ve akla Ortaçgil & Kızılok sound’unu getiren pop kanallarından güç alıyor. İhtimaller, Döngü, Güneş Doğar, Başka Türlü ve Bekler İnsan… Her şarkıda boşlukta olmanın haletiruhiyesine, dünyanın sallantıda oluşuna ve umuda klas adımlarla uzanıyor Aybala. Cosmic Wings – Cosmic Wings The Ringo Jets’ten Tarkan Mertoğlu ile Lale Kardeş’in yanı sıra Baki Turanlı ve Barış Çelenk’i de kadrosunda barındırıyor Cosmic Wings. Bu dört üyenin var ettiği çiçeği burnunda ekip self-titled albümüyle telaştan uzak ama heyecanı yüksek rock’n roll yapıyor. Lale bu kez davulda değil, vokalde. Çığ notaların agresif kanallarla uyumu rock müziğin olmazsa olmazıdır. Cosmic Wings bunu ilk uzunçalarında başarmış. Yetmişli yılların izlerini günümüzde tekrar hatırlatıyorlar ve bu kesinlikle eski moda değil. Alex Turner ne demişti: “Sen ve ben öleceğiz güzelim, ama rock’n roll asla.” (Yaşayan Rock and Roll) Dreamer – Heavy Sky Ankara çıkışlı Heavy Sky’ı ilk fark edişim masamda Dreamer adlı albümlerini görmemle oldu. İçerikte yer alan on şarkıyı dinlerken uzun zamandır bu kadar güçlü ve heyecan dozu yüksek bir sound duymadığımı hissettim. Temmuz ayında Dreamer’a dair yazarken “Heavy Sky’ı dinlemek günün en güzel saatinde zamanı durdurmaya benziyor.” demiştim. Hala aynı fikirdeyim. Rock’n roll’un en saf halinden güç alıyorlar ve asla rol kesmiyorlar. Fantezi Müzik – Jakuzi Vokalde Kutay Soyocak, gitarlarda Taner Yücel ve davulda Can Kalyoncu üçlüsünün kadrosunu şekillendirdiği Jakuzi’nin dünyası kesinlikle sıradan değil. Grubun Fantezi Müzik adlı yeni stüdyo albümünün bana hatırlattığı şey bu oldu. Saykodelik soundu takip eden içe kapanık, vurucu, kaybediş halini tüm samimiyetiyle kabul eden ve bu kaybediş haliyle yüzleşmekten de çekinmeyen sözler ihtiva ediyor. “Çünkü ben ne zaman bir şey istesem bana verilen koca bir saçmalık / Bilirsem, hata nerde bilirsem / Hiç şaşırmam, kafanı şişirmem.” Bu kadar güçlü şarkı sözleriyle çok sık karşılaşmıyoruz. (Dünyaları sıradan değil) A Lunar Manoeuvre – In Hoodies Eğer In Hoodies toplam on parçalık A Lunar Manoeuvre’un yerine sadece albümün kapanışında ses veren son iki şarkısını yayımlasaydı yine bu listede olurdu. The Vibe ve Shed Time adlı bu iki şarkı alt rock’taki enstrüman ataklarıyla, duygu geçişleriyle, boşlukları ve gerçekçi sözleriyle dinleyeni kendi hikayesine çekiyor. Bu kapanışın kusursuzluğuna Be All You Feel, Healing ve Brave başta olmak üzere diğer şarkıların büyüsü de eklendiğinde ortaya A Lunar Manoeuvre gibi zaman karşısında eskimeyecek bir başyapıt çıkıyor. Bana sorarsanız A Lunar Manoeuvre, 2016 yılında çıkmış en iyi debut albümdür. Olmayan Filmin Müzikleri – Ercüment Gül Otuz beş yaşındaki müzisyen ilk albümü Aniden’i 2013 yılında çıkarmış, o ilk şarkılarıyla caz tavrından dinlemeye değer seslere ulaşmayı bilmişti. Ercüment Gül aradan üç yıl geçtikten sonra bu kez kariyerinin ikinci albümüyle karşımıza çıktı ve yine temellerini oluşturduğu tavırlardan vurucu soundlara sirayet etmeyi başardı. Caz müziğin yanı sıra funk, soul ve yer yer salt electro akustik tonda seyreden Olmayan Filmin Müzikleri bütünüyle enstrümantal sekanslardan oluşuyor. Kalabalık enstrüman kanalları albüme ruhunu kazandıran en büyük etkenlerin ilk sırasında. Olmayan Filmin Müzikleri en çok bu ruhuyla dikkat çekiyor. (Filmin müziği gerçek) Ora – Özgür Yılmaz Özgür Yılmaz’dan Ora bir yol albümü. Bu çalışma 1970'li yıllarda 150 cc vespa motoruyla dünyayı defalarca dolaşan Osman Gürsoy'un anlatılacağı bir belgesel projesine dayanıyor. İşin ilginç tarafı belgeselin yönetmenliğini üstlenen Tolga Başol da proje üzerine yoğunlaştıkça Osman Gürsoy’la aynı ilhama kapılıyor ve motoruna atlayıp dünya turuna çıkıyor. Böylece belgesel yarım kalıyor kalmasına, ama Özgür Yılmaz 2013 tarihli proje için kaydettiği parçaları bir albüm konseptinde tekrar elden geçirip yayımlıyor. Dedim ya bu bir yol albümü. Evrenin büyüklüğüne kıyasla küçük, hem de çok küçük olan bir gezegende kaybolmak ve her şeyden kaçmak isteği var Ora’da. (Yolda olmak) Ve Ev – Melis Danişmend Melis Danişmend kariyerinin üçüncü stüdyo uzunçaları Ve Ev ile yakın geçmişindeki çalışmalarından daha farklı bir bakış açısı deniyor. Ve Ev hem kendisine ses geçirmeyen bir yaşam alanı arayacak kadar iyimser, hem de aslında hiçbir şeyden kaçış olamayacağını hatırlatacak kadar gerçekçi bir albüm. Belli ki Danişmend de hepimiz gibi son birkaç yıldır bu iki ince hat arasında yaşıyor. Sığındığı şey ise müzik. Albüm kartonetindeki kısa yazısında da şunları yazmış Melis Danişmend: “Her şeye rağmen iyi ki müzik yapıyoruz ve iyi ki hala mucizelere inanıyoruz.” Tadından yenmiyor
“Game of Thrones” seviyor musunuz? İyi, herkes seviyor zaten. Önceki akşam arka arkaya iki bölüm gösterdiler. Kimi karakterler için pek hayırlı sonuçlanmadı. Zaten o akşam kimlerin hakir görüldüğünü, işkenceye uğradığını ya da mümkünse çabucak öldürüldüğünü bilmiyorsan, ipin ucunu elden kaçırdın demektir. Olan biten pek bir şey ifade etmiyor. Bir aralar Formula 1’den çok sıkılır, her hafta seyreden bir yakınıma, “Bundan ne anlıyorsun?” diye homurdanırdım. “Adamları tanımıyorsun da ondan,” derdi. Gerçekten de pilotların kimler olduğunu öğrendikten sonra bayağı heyecanla izlemeye başladım. Bu da aynı hesap diyeceğim ama, burada herhangi bir karakteri tanımaya da yakınlık duymaya da gelmiyor. Bir bakıyorsun, yüzü düşman yumruklarından pelte gibi olmuş ya da karnına kargılar saplanmış, kafası kılıçla uçurulmuş. Dengeler boyuna değişiyor, kadınlar iyi ya da kötü niyetli cadılar olarak ikiye ayrılıyor. Bunlardan biri yaşlı kadının gönlünün arzusuna kavuşmasını diliyordu. “Neymiş gönlümün arzusu?” dedi kadın. “İntikam,” diye gülümsedi genç olanı. Sahneye aniden dahil olan iri yarı adam pekiştirdi: “Ateş ve kan.” Hah şöyle! Aslında biri hariç kimin hayatta kalacağını tahmin etmek zor. Normal şartlar altında bu gözü dönmüş savaşçı halklar arasında varlığını sürdürmesi imkânsız olan biri: Tyrion Lannister. Kudretli bir ailenin özürlü oğlu, ‘cüce’, küçük Şeytan. Meslek hayatının başından beri hayranlıkla izlediğim bir büyük oyuncunun, Peter Dinklage’ın performansı sayesinde yazıldığından da inanılır hale gelmiş bir karakter. George Martin’in yarattığı karakterler arasında en çok sevdiği, hepsinden besbelli daha zeki olanı. Gözlerine vuran ‘öteki’lik acısıyla, bazen insani hasletler de kazanabiliyor. Zengin ve asil ailesi bile onu sevmediği halde (erkek kardeşi Jamie hariç) , fiziki engeline rağmen hayatta kalmayı başarıyor. George Martin’in kitaplarını okumamıştım. Dizi başlayınca biraz izledim ama bu yoğun nefret iklimi bana fazla geldi. Başlarda daha da mı yoğundu acaba, yoksa biz mi (diziden rahatsız olan birkaç kişiyi kastediyorum) özel hayatımızda nefretle yoğrulmamıştık? Belki de öyledir, çünkü artık o saatlerde tekrar edilen polisiye dizileri izlemek istemediğimde, bazen bilgisayarda çalışırken “Game of Thrones” izliyorum. Daha doğrusu, bırakıyorum oynasın. Pazar akşamı da öyle oldu. Ancak, artık çok ödüllü de olan “Game of Thrones”un başarısını, iyi oyuncularını, bize iki boy büyük gelse de olay örgüsünü, özellikle de harikulade yapım tasarımını inkâr edecek halimiz yok. Dizinin zaman zaman gösterilen kamera arkası macerasını, kendisinden çok daha büyük bir zevkle izliyorum. Yıldan yıla kadro da bütçe de dizinin çekildiği ülke sayısı da büyüyor. Ve bir meydan savaşına (eskiden böyle şeyler vardı) hazırlanır gibi planlayıp hazırlanıyorlar. Benim kastım, Türkiye’nin de, dünyanın da yaşadığı şiddet iklimiyle ve nefret rüzgârlarıyla bu sevilen dizinin de çakışması. Artık hangisi hangisini etkiliyor, bilemeyeceğim. Tanıdığımız bazı polisiye yazarların gittikçe vahimleşen adam öldürme yöntemlerini; sinema, TV ve edebiyatta seri katilleri bağrımıza basmamızı da buna mı bağlamalıyız diye düşünüyorum. Dizinin kendisine bir itirazım yok. Alt tarafı, beğenmiyorsan izlemezsin, olur biter. Ne yazık nefret iklimi böyle bir çözümden yoksun.  Mektup bir mucizedir
LEVENT KARATAŞ Sema Güler, Kemal Dinç ve Muzaffer Oruçoğlu Üçlemeler’de, birbirlerine yazdıkları mektupları okurlarıyla paylaşıyorlar. Yazarların, birbirlerinden bağımsız yazdıkları deneysel anlatı türündeki mektuplarını otobiyografik izlekle de okumanız mümkün. Zira her bir mektup yazarının hayatından, yaşam serüveninin çarpıcı izler taşıyor. Aynı zamanda sıkı bir edebiyat metni de olan Üçlemeler hakkında yazarlarıyla sohbet ettik. » Üçlemeler; üç kişinin birbirlerine değil, birbirlerinden bağımsız birbirlerine yazdığı deneysel anlatı-mektuplardan oluşuyor. Sen Ankara’da Kemal Dinç Almanya’da Muzaffer Oruç Avustralya’da. Dil, kültür farkı olan ülkelerden yazışıyorsunuz. Bu nasıl bir duygu? Sema Güler: Kemal’in ruhani varlığına, Oruçoğlu’nun da deneyimlerine güvendim. Herhangi bir eşzamanlılık sistemiyle birbirine bağlanmayan, koordinat coğrafya ve saat farklarından ötürü üç ayrı dinamizmi eşitlemeye çalıştım. Bunu eşitleyemediğimiz anlarda vazgeçmedim ama bir parça burukluk hissine kapıldım. İlhak yoluyla onların zamanını ele geçirmeye çalıştığım anlar oldu, sonra çalışmayı bıraktığımız yorgun günler ve geceler. Bazen bırakmak gerekir. Gerekir ki, zamanın kendiliğinden verebileceği şey bize dönebilsin. » Üç yazara da sorulan ilk soru şu: Mektup imgesinin sizlerdeki karşılığı nedir? İkinci soru ise biraz matematiksel: Üçlemelerdeki her bir yazar diğer ikisinin mektuplarının kendine yansımasını değerlendirebilir mi? S.G.: Mektup mucizedir. Yaşadığımız dış dünya ruhtan yoksun akıl çağıdır çünkü. Postacılar en mahrem sırlarımıza ortak olmuştur. Bu yüzden onları severiz, Kemal’in zihninde var olan hareketi ve oluşu, yazılarında beliren duyguların aynı anda hem sadık, hem gizli, hem de mükemmel olabilen donmuş ifadeler ve onların aykırılık uyandıran yankılarını hissediyorum. Havayla temas halindeki canlıların sert bir dış kabuk oluşturmaları gerekir ve bu kabuklar kalp olmadıkları için suçlanmazlar; ancak kimi zaman okur olarak baktığımızda biz nesne olmadıkları için imgelere ve duygu olmadıkları için sözlere kızarız. Sözler ve imgeler kabuklar gibidir, en az kapladıkları maddeler kadar doğanın bir parçasıdır. Ve onun metinleri benim sıkça yolumun düştüğü ruhun karanlık, bölmesine hitap eder. Varoluş çemberinde eşit paya sahip iyilik ve kötülük, acı ve haz gibi ilintisiz gibi görünen tamamen farklı fenomenleri bir uyum içine sokmakta beceri göstermiştir. Yazınsal alanda total olanı yenileme ve dönüştürmek isteğime denk düşmesi anlamında çekicidir. Muzaffer Oruçoğlu: Bilincin ve ruhun alaycıl, alengirli, şeytani ve madrabaz yanlarının çok daha berrak bir şekilde açığa çıkmasına, gülümsemesine yol açıyor mektup. Sema'nın yazıları, her şeyden önce, kendini dil kavşağını kurma çabası olarak yansıyor bana; edebiyatın modernizm kanonunda akan, incelikli yazılar olarak algılıyorum. Hayatın hoş ayrıntılarına çekiyor beni. Okuma anımı saran eş sesli, şiirsel duygular, serzenişler, olmayacak işler vb renkleniyor, resme dönüşüyor hayal dünyamda. Aşık oldukları, özledikleri insanların yokluğunda yaşamayı seven, bazen durup, kendi gölgelerine mezar kazan kadınlar beliriyor içimde. Güçlü bölümlerin yanında yüzeysel bölümler de var; indirgendiğim, sıradanlaşıp, fakrü zarurete düştüğüm bölümler… Kemal'in üçlemelerde yer alan hikâye, mektup ve şiirlerinin bendeki yansımaları, kurguda, anlatımda, davranış ve ruh manzaralarında aykırılık, karnaval ve mitos sisidir. Kendimi, iç gülümseyişle birlikte, son derece kaygan, değişken bir ilişkiler ağının içinde, bana ve kendine yabancılaşmış bir doğanın içinde buluyorum… "Gözyaşından akıl al" diye bir Zaza atasözü var. Kemal almıyor, aklı da kırıyor, onun yerine çocuk safiyetiyle vaftiz edilmiş saf duyguyu koyuyor. Kemal Dinç: Muzaffer kitap için mektup fikrini önerince bavulda sakladığım mektupları döküp, okumaya koyuldum. Aldığım son mektup tarihi 2002. Solup buruşmuş kâğıtlar aşk, tebrik, veda doluydu. Ve odadaki tüm eşyalarla çelişen bir yanı varmış gibi onlardan farklı kokuyorlardı. Bir zamanların konuşan fotoğrafları gibiydiler. Sema’yı okuduğunda sihirli gezegenlerin var olduklarına inanır gibi oluyorsun. Tümcelerini araladığında diplerden gelen rüzgâr yüzüne vurur… Muzaffer’in düşünce-yazı-yaşayış arasındaki samimiyeti mektuplarında da seziliyor. Dupduru dille felsefi alanda gezinmek zihnin berraklığındandır diye düşünüyor insan. Nihayetinde Sema ve Muzaffer’in mektuplarının yanında benimkileri terbiyesiz ve savruk buldum, malum iç dünya… » Artık dünyanın uzay boşluğundan çıkardığı sesi yani müziği duyabilme, kaydedilebilme yeteneğine sahip bir teknoloji var. Sen Avrupa’nın üç ayrı kentinde yaşıyorsun. Dünyada müziğin seyri nereye gidiyor?... Müzik notaları mı Edebiyat sözcükleri mi büyüktür? K. D.: Usta müzisyenler tıpkı sıkı yazarlar gibi nesnelerini kalıcı ve sürekliliği olmayan manayı gerçeküstücü dünyalarına çekerler; büyücüdürler. Kazanlarında kaynayan gerçekliklerdir. Buharlaşan nesnel gerçeklik uzay boşluklarından ses ve renkli metaforları halinde yağarak geri döner. Avrupa’nın çoğunluğu yağan bu yağmurdan nasiplenmez artık, şiir burada ölmüştür! Yoksa yeraltı müziği olmazdı. Nüfusun çoğu yaşlı, bundandır belki. Gördüğüm, Avrupa’nın üç kentinde de tekno-sanayi terbiyesi aynı. Bu terbiye’nin kapitalizm kabalığı karşısındaki medeni ilkeleri anarşist sanatı da yeraltında tutuyor. Filarmoni programları asi ve mezarsız Mozart’dan ziyade, Mozart müziğinin ruhta yarattığı şifa üzerinedir. Ortodoks ahlak hakimdir. Yeni ve cesur olan besteciler bu ahlakı iplemedikleri gibi yerel ve etno formları tren raylarına yatırarak parçalarlar. Parçalanma anındaki efektlerden oluşan tınılar, ruhun depreşen seslerine benzer. Ya da dilsiz salınan galaksilerin uğultusu…  En sevilen 10 yılbaşı şarkısı
SMG Müzik Departmanı, en sevilen yılbaşı şarkılarını derledi. Yeni yıla girmemize kısa bir süre kala, alışveriş merkezlerinden restoranlara kadar birçok farklı noktadan yılbaşı şarkıları yükselmeye başladı. Dijital müzik yayıncısı SMG, içimizi neşeyle dolduran Jingle Bells’ten sevdiklerinden uzak olanları yola düşürecek Driving Home for Christmas’a kadar en sevilen 10 yılbaşı şarkısını listeledi. 1- Anne Murray - Baby, It's Cold Outside Melodisi oldukça huzur veriyor ama sözlerine biraz kulak verirseniz, keyifli bir şarkı olduğunun farkına varacaksınız. Bahanelere yer bırakmayan şarkıdaki çift kesinlikle çok eğlenceli. 2- Ariana Grande - Santa Tell Me Genç şarkıcı, enerjinizi bir anda yükseltecek şarkısı ile kısa sürede yılbaşı şarkıları listelerinde yerini aldı. İçinizde tarif edemediğiniz bir mutluluk varsa dikkat edin, bir yerlerde bu şarkı çalıyor olabilir. 3- Bette Midler - Cool Yule Birçok kez cover’ı yapıldı ama Bette Midler’ın yeri başka. Bunda, şarkıcının aynı zamanda aktris ve şov insanı olmasının da etkisi büyük. Alışveriş merkezinin ortasında gelen dans etme isteğinize karşı koymayın, size eşlik eden birileri muhakkak çıkacaktır. 4- Chris Rea - Driving Home for Christmas Bu şarkıyı duyar duymaz hepimizin aklına aynı görüntü geliyor: Chris Rea’nın sesi eşliğinde karlı yolda ilerleyen otomobil. Özellikle sevdiklerinden uzakta olanların bir anda kendilerini yolda bulmalarına neden olabilecek bu şarkı sadece yılbaşında değil, yılın her gününde yol müzikleri listemizde yerini alıyor. 5- Dana - It's Gonna Be a Cold, Cold Christmas Semiha Yankı ile başlayan maceramızdan tam beş yıl önce, Dana Rosemary Scallon, bilinen ismiyle Dana, 1970 yılında All Kinds of Everything şarkısıyla İrlanda adına Eurovision’u kazanmıştı. Onun huzurlu sesi yeni yıla girerken de kendinizi iyi hissetmenizi sağlayacak. 6- Alice Lange - Jingle Bells Çocukken, Happy Birthday ile birlikte öğrendiğimiz yabancı şarkıların başında gelir Jingle Bells. Bu yorumda, şarkıyı girişinden tanımayabilirsiniz ama ‘Dashing through the snow’ sözlerini duyar duymaz, içinizi yine çocukluğunuzdaki gibi bir neşe kaplayacak. 7- Meghan Trainor - I'll Be Home 50’li ve 60’lı yılların şarkılarından etkilenerek retro tarzı benimseyen 23 yaşındaki şarkıcı, yılbaşı şarkısı cover’ı için de, yine o yıllardan bir parça seçmiş. Yağan kara sıcak bir ortamda pencereden bakıyorsanız, bu şarkı kesinlikle çok iyi bir fon oluşturacak. 8- Michael Buble - Save The Last Dance For Me Eğer bu şarkıyı duyduğunuzda yanınızda dans edebileceğiniz bir partneriniz varsa, nerede olduğunuzun hiçbir önemi kalmayacak. Alışveriş merkezi, eğlence merkezi ya da sokak; artık hepsi sizin için birer dans pisti… 9- The Great British Barbershop Boys - Let It Snow, Let It Snow, Let It Snow Dean Martin, Kylie Minogue, Rod Stewart… Bu şarkıyı kimler söylemedi ki... Tarzları farklı olsa da, şarkının verdiği keyif değişmedi. Bu kez çok farklı bir yorum sizleri bekliyor; a capella cover’a, ‘bu sesle asla şarkı söylemem’ diyenler de ıslıkları ile eşlik edebilir. 10- Willie Nelson - Frosty the Snowman İşte birçok kişiyi çocukluğuna götürecek bir yılbaşı şarkısı daha. Özellikle mızıkayı duymanız ile birlikte, küçükken deneyip tüm ev halkının başını ağrıttığınız günleri hatırlayabilirsiniz. Yüzünüzde büyük bir gülümsemeyle kendinizi şarkının ritmine bırakmanın tam zamanı.  Zeynep Bakşi Karatağ ilk konseriyle Kadıköy'de
Muğla'da tarihi surlar ortaya çıktı
Muğla'nın Bodrum ilçesinde, denizin çekilmesiyle Tavşan Adası'na uzanan tarihi sur kalıntıları ortaya çıktı. Bodrum ilçesinde, denizin çekilmesiyle ortaya çıkan tarihi sur kalıntıları ilginç görüntü oluşturdu. Türkiye'nin tarihi ve doğal güzellikleriyle bilinen Bodrum'un Gümüşlük Mahallesi'nde yılda birkaç kez tekrarlanan doğa olayı deniz altındaki tarihi gün yüzüne çıkartıyor. Yılın aralık ve ocak aylarında birkaç kez yaşanan olayda, deniz suyunun çekilmesiyle milattan önce 4. yüzyılda yapılan ve Mydos (Tavşan) Adası'na kadar uzanan şehir surları ortaya çıkıyor. Bölgede yaşamını sürdüren Selim Karakaya, AA muhabirine yaptığı açıklamada, sur duvarlarını her gördüğünde şaşırdığını söyledi. Duvarın bir ucunun Bodrum'un ilçe merkezine kadar uzandığını öğrendiklerini belirten Karakaya, "Duyduğumuza göre buranın diğer ucu Bodrum Antik Tiyatro'ya kadar uzanıyormuş. Bu sur duvarları yılda bir iki kez ortaya çıkıyor. Bu bize tabiatın verdiği bir güzellik. Sur duvarlarını görmek ayrı bir güzellik. Çok enteresan bir görüntü oluyor." dedi. Gümüşlük'e ailesiyle bir hafta kalmak için gelen ve sur duvarlarını görünce şaşıran Selahattin Dalkılıç da daha önce bölgeye yaz aylarında geldiklerini, kışın gelme fırsatı bulamadıklarını belirtti. Duvarları görünce çok şaşırdıklarını ifade eden Dalkılıç, "Bu bence doğa olayı, gel-git olabilir. Çok ilginç bir olay. Tarih su yüzüne çıktı denebilir." diye konuştu. Tavşan Adası'na giden yol üzerinde hizmet veren işletme çalışanlarından Erdem Akbaba ise tarihi güzelliğin yeniden yaşanmasına çok sevindiklerini söyledi. Doğa olayını görmek için bölgeye gelen insanların olduğunu anlatan Akbaba, şöyle konuştu: "Biz de işletme çalışanları olarak bu doğa olayını hayretle izliyoruz. Bizim tahminimize göre denizde yaşanan gel-git olaylarından kaynaklanıyor. Yaklaşık bir haftadır bu şekilde ama bugün daha da fazla çekildi. Bugün 2,5 metre daha çekildi. Bu doğa olayını görmeye gelen insanlar oluyor."  Zsa Zsa Gabor'un aşk, evlilik ve boşanma üzerine unutulmaz sözleri
Macaristan asıllı dünyaca ünlü Amerikalı aktris Zsa Zsa Gabor 99 yaşında kalp krizi geçirerek hayatını kaybetti. 6 Şubat 1917 doğumlu Zsa Zsa Gabor 40 yılı aşan sinema kariyeri, 9 kez evlenmesi ve efsanevi kişiliğiyle biliniyordu. Zsa Zsa Gabor, ilk kez Türk bir diplomat olan Burhan Belge ile Budapeşte'de evlenmişti. Çift, 1937 ve 1941 yılları arasında evli kalmıştı. İngilizce'yi ağır bir Macar aksanıyla konuşan güzel aktris, evlilikleri hakkındaki komik laflarıyla da biliniyordu. "Kocalar ateş gibidir. Başıboş bırakırsanız kontrolden çıkarlar."  "Bir erkeğin aşkı evlenene kadar tamamlanmaz. Evlenince de biter."  "Yalnız olduğumda kimseyle tartışmadan yatakta çarpraz uyuyabiliyorum."  "Sevilmek güçtür, sevmek ise zayıflık."  "Bir adamı yalnızca sevmediğin için boşamak, bir adamı yalnızca sevdiğin için evlenmek kadar saçma."  "Bir adamdan bana aldığı mücevherleri geri verecek kadar hiç nefret etmedim."  "Ben çok iyi ev idare ederim. Ne zaman bir erkeği terk etsem, evi bana kalıyor."  "Kadın dergilerinde yazanları hiçbir zaman küçümsemeyin, zeki olmayabilirler ama erkekler de değildir." Kaynak: BBC Türkçe 2016’nın müzik kitapları seçkisi
Türkiye’de müzik kitaplarının basılıyor olması kimilerine mucize gibi geliyorsa da bu yıl yola sadece müzik kitapları basmak üzere çıkmış bir yayınevi dahi yayın hayatına başladı. Kitap Eki'nden Özge Denizci, 2016'da yayımlanmış müzik kitapları seçkisini derlediği bir yazı kaleme aldı. İşte o yazı: Müzikseverlerin ve müziği dinlemek kadar okumaya da ilgi duyanların yakından tanıdığı Pan Yayıncılık ise bu yıl müzik yayıncılığında 30 yılı devirmenin haklı gururunu yaşıyor. Türkçeye kazandırılan yabancı yayınların yanı sıra, alan araştırması içeren ve tarihi veri sunan Türkiye müzik kültürünü merkezine alarak hazırlanmış kitaplar da 2016 yılının müzik yayıncılığı açısından bereketli bir yıl olduğunu gösteriyor. Öte taraftan müzik kitabı basan farklı alanlardan yayıncılar da bu sene dikkat çekici işlere imza attı. Bu yıl Cemal Ünlü’nün “Git Zaman Gel Zaman” kitabı gibi bazı kitapların ikinci baskısını yapmış olması da sevindirici gelişmelerdendi. Velhasıl kelam, geçtiğimiz yılın dikkat çeken müzik kitaplarından beşini (bonusu ile altısını) sizin için seçtim. 2017’nin dinlemek kadar müziği okumayı da ihmal etmediğimiz bir yıl olması dileğiyle.  2016 yılının müzik yazını açısından oldukça bereketli bir yıl olduğunu tekrarlamakta yarar var. En önemli gelişme ise dilimize kazandırdığı kitaplarıyla aniden hayatımıza giren Karaplak Yayınları oldu. İlk icraatları Hunter Davies’ın The Beatles kitabıydı. Doruk Yurdesin’in çevirisiyle elimize ve hatta ruhumuza ulaşan kitap, 1967-1968 yıllarında Beatles’ın onaylı tek grup biyografisi olma özelliği ile dikkat çekiyor ve Beatles hakkında bilmek isteyebileceğiniz tüm gerçekliği ortaya koyuyor.  “Şarkılı Memleket Tarihi” sunumlarından ve “45’lik” isimli programından yakından tanıdığımız, müzik yazarı Murat Meriç’in Ağaçkakan Yayınları tarafından yayınlanan “100 Şarkıda Memleket Tarihi” isimli kitabı bu yılın Türkiye müzik literatürüne kazandırılan kitaplardan biri olarak dikkat çekiyor. 1921 yılından günümüze, gününe tanıklık eden pek çok farklı tınıdaki şarkı, politik bağlamıyla kitap içindeki yerini alıyor. Adı üstüne “Şarkılı Memleket Tarihi” draje kıvamında okuyucuya ve özellikle Türkiye müziklerine ilgi duyanların ilgisini çekiyor.  Türkiye müzik tarihine ışık tutan bir kitap olarak oldukça önemsediğim bir iş olan Caz Çok Zor, Batu Akyol’un, 2013 yılında çektiği “Türkiye’de Caz” isimli belgeseline girmeyen röportajları içeriyor. Bu kitap Türkiye caz tarihine ışık tutarken, aynı zamanda diğer türlerle etkileşimini de anlatmadan geçmiyor.  Etnomüzikoloji alanında yayınlanan hemen her kitap ayrıca bir önem taşıyor diye düşünüyorum. İşte bu bağlamda yayınlanan 2016 yılının belki de en önemli kitabı, Ekim ayı içinde Ulaş Özdemir’den geldi. Müzik kariyerinin yanı sıra yazılarından ve etnomüzikoloji çalışmalarından da bildiğimiz Ulaş Özdemir Yıldız Teknik Üniversitesi’nde yaptığı doktora tezini kitaplaştırarak Türkiye müzik literatürüne önemli bir katkı sağlıyor. Dünyanın çeşitli bölgelerinde yaşayan Alevi inancına mensup kişilerin kültürel yapılarına ilişkin çalışmalar farklı ülke ve bölgelerdeki araştırmacıların oldukça ilgisini çeken bir konu. Bu nedenle yakın tarihte yayınlanmış pek çok araştırmaya rastlamak mümkün. Ulaş Özdemir’in kitabını diğer çalışmalardan ayıran özelliklerin başında ise olguların müzik bağlamında, mensup olduğu kültürü objektif bir biçimde ele alışı ve İstanbul gibi bir metropolün saha olarak seçilmesi diyebiliriz.  Besteci ve piyanist Kenny Werner’ın kaleminden 19 yıl kadar önce çıkan kitap Türkçeye Selma Öğünç tarafından kazandırılmış ve de ne iyi edilmiş. Kitap alt başlığından da anlaşılabileceği üzere isteyen herkesin müzik yoluyla kendini ifade edebileceğini, bunun için özel bir yetenek statüsünün mensubu olmasının gerekli olmadığını anlatıyor. Kitap özellikle müzisyenler arasında bir hayalet gibi zaman zaman dolaşan “kendine güvensizlik” olgusunu neredeyse tarihe karıştırıyor. Werner, müziğe küsmüş ancak içinde “halen bunu yapabilirim” hissini bir parça da olsa taşıyanlara umut ışığı sunuyor. Özet olarak kitabı değerli kılan en önemli özellik, müzik yaparken zihne tutsak olmamanın sırrını saklıyor oluşu.  Bonus: Yoldan Çıkmış Simalar- Murat Beşer- İletişim Yayınları İlk seferde iki baskı yaparak 2016 yılının müzik kitapları arasında yerini alan Murat Beşer’in “Yoldan Çıkmış Simalar” isimli kitabı, geçtiğimiz günlerde kaybettiğimiz Apaçi Ayhan’ın hikâyesi ile başlıyor ve müzik ile yolları kesişmiş, müziği yaşam felsefesi haline getirmiş kişilerin hikâyeleri ile devam ediyor. Kitapta, Türkiye’deki müzik kültürüne hakim kişilerin yakından bildiği Zihni Şahin, Levent Erseven, Shades Süleyman, Melodi Adnan gibi birçok isim bulunuyor. Murat Beşer, kitabıyla memleketin bir döneminin müzik ile imtihanına da projeksiyon tutuyor. Kullanılan esprili üsluba eşlik eden çizimler ise Aptülika’ya ait. KitapEki.com Oğuz Atay’ın “Tutunamayanlar” romanının İngilizce hakları satıldı
Oğuz Atay’ın 1971 yılında yayımlanıp şimdiye kadar 80’in üzerinde baskı yapan ve UNESCO tarafından “Türkçe edebiyatı en iyi şekilde temsil eden kitap” olarak tanıtılan romanı Tutunamayanlar’ın İngilizce hakları AnatoliaLit Ajans aracılığıyla Londra merkezli yayınevi Oneworld’e satıldı. Son iki yıldır Man Booker ödülünü kazanan kitapların yayıncısı olan Oneworld, 2016 yılında hem Birleşik Krallık Kitap Endüstrisi Yılın Yayıncısı Ödülü’nün hem de IPG (Bağımsız Yayıncılar Grubu) Yılın Yayıncısı Ödülü’nün sahibi oldu. Çağdaş edebiyatta yakaladığı başarıyı dünya edebiyatının en seçkin eserlerini yayımlayarak modern klasiklerde de elde etmeyi hedefleyen Oneworld’ün kurucusu Juliet Mabey, Tutunamayanlar gibi önemli bir eseri yayımlayacak olmaktan gurur duyduğunu ifade etti. Hollandacadan sonra bu sene binooki tarafından Die Haltlosen adıyla Almancada yayımlanan Tutunamayanlar, Almanya’da kısa sürede üç baskı yaparak büyük ses getirdi. Bağımsız yayınevleri tarafından yayımlanan yılın en iyi 10 kitabını listeleyen Hotlist 2016’ya da giren Die Haltlosen (Tutunamayanlar), Asya, Ortadoğu ve Latin Amerika ülkelerinin edebiyatlarından çevrilip Almanca’da yayımlanmış en iyi kitapları değerlendiren Weltempfaenger 2016 Litprom’unda ikinci sıraya yerleşti. Berliner Zeitung’tan Mathias Schnitzler’in “müzikle felsefenin bir arada olduğu roman” olarak öne çıkardığı Tutunamayanlar’ı Jörg Petzold de Ulysses ve Infinite Jest romanlarıyla benzer çizgide değerlendirdi. Yunanca hakları da 2016 yılında AnatoliaLit tarafından Stereoma’ya satılan Tutunamayanlar, İngilizceyle birlikte artık dört dile çevrilmiş olacak. Edebiyathaber.net  Can Güngör’ün yeni klibi yayında: “Yalnız Ölmek”
Christopher Nolan’ın yeni filmi Dunkirk’ten ilk fragman
Omar Souleyman Ankara'da
Yaşayan Rock and Roll
“Sen ve ben güzelim mutlaka öleceğiz, ama rock’n roll asla” demişti Arctic Monkeys öncüsü Alex Turner bir röportajında. Turner’ın büyük adam pozları kesmesi, henüz yirmilerindeyken Led Zeppelin jenerasyonu ağzıyla konuşması zamanla çok eleştiri aldı. Yine de söylediği bu söz doğru. Rock’n roll yaşıyor ve sen onu salt 60’ların ya da 70’lerin içinde görmeye çalıştıkça kendini sana her fırsatta hatırlatıyor: “Bak hala buradayım.” Çiçeği burnunda ekip Cosmic Wings’in Tantana Records aracılığıyla yayımlanan aynı adlı ilk albümü bu hatırlatmanın en yeni örneklerinden. Kadrosunda The Ringo Jets’ten Tarkan Mertoğlu ile Lale Kardeş’in yanı sıra Baki Turanlı ve Barış Çelenk’i barındıran Cosmic Wings heyecan dozu yüksek ve olduğu kadar olan şarkılarıyla geçmişin izlerine yeni şeritler ekliyor. Telaştan uzaklar, ama içlerindeki heavy rock heyecanını bir an olsun kaybetmiyorlar. Cosmic Wings’in geldiği yere dair herhangi bir şey ararsanız bulmak zor olmaz. Geçmişin izlerinde yetmişlerin ortalarındaki Amerikan rock toplulukları var. İngiltere’den, Almanya’dan, Fransa’dan ve o altın nesli tarihe taşıyan diğer güçlü ekipler var. Ancak Cosmic Wings direkt kopya çekmiyor. Amatör kelimesi bizde hep olumsuzluk mesajı için kullanılır, ama burada o anlamda durmayacak. Cosmic Wings kusursuzca taklit yapan bir tribute grubu değil. Amatör ruhla ve profesyonel olmak zorunda hissetmeden kendi müziğini yapan bir oluşum. Albümlerinde çığ bir tavır var. Tam bu nedenle “hadi başlayalım, müzik bizi mutlaka bir yere götürecektir” rahatlığını taşıyorlar.  Cosmic Wings’in tamamen kendi bestelerinden oluşan on şarkılık debut albümünü dinlerken sanki tarihten kimi sesler tekrar duyuluyor ama bu albümün daha önemli mesajı şu: O seslerin günümüze bıraktığı miras hala ayakta. Lale Kardeş, The Ringo Jets’te olduğu gibi davulun başında değil. Lale bu kez vokalleri üstleniyor. Güçlü, agresif ve merak uyandırıcı enstrüman kanalları da onun cümlelerini takip ediyor. Bunların sonucunda da ortaya demir gibi sağlam bir albüm çıkıyor. 3/4 Fazıl Say: Beethoven ödülü sağlam kalacak
Fazıl Say, Almanya Bonn kentinde düzenlenen törenle Beethoven Akademisi'nin 2016 Uluslararası Beethoven İnsan Hakları, Barış, Özgürlük, Yoksullukla Mücadele ve İçselleme Ödülü'nü aldı. Gecede Aşık Veysel anısına yazdığı Kara Toprak adlı eserini çalan Say'ı salondaki yüzlerce davetli dakikalarca ayakta alkışladı. Uluslararası Beethoven Ödülü'nü almaktan onur duyduğunu ifade eden Say, ödülün kendisi için önemini esprili şekilde anlattı. Fazıl Say, "Yaşamım boyunca 50'den fazla ödül aldım ama hepsi kırıldı. Kedim hepsini aşağı atıyor. Bu güzel ödül içinse cam muhafazalı bir bölüm ayırdım. Beethoven ödülü sağlam kalacak" dedi. Piyanist ve Besteci Say, ödülle ilgili yaptığı açıklamada şunları söyledi: "Beethoven Uluslararası Ödülü tabii müzik camiasının en önemlisi, her müzisyen için büyük gurur kaynağı. Sadece Beethoven yorumcusu veya bestecisi olduğumuz için değil, Beethoven'ın ideallerini de kapsayan bir ödüldür. Biliyorsunuz dostluk, kardeşlik, özgürlük, barış gibi idealleri olan bir besteciydi. Dolayısıyla çok mutluyum ben bu akşam burada. Çok da güzel, her tür müziğin, her canın katıldığı bir müzik gecesi oldu. Tamamen dolu binlerce kişinin seyrettiği bir gece oldu." Almanya Ekonomik İşbirliği ve Kalkınma Bakanı Gerd Müller'in himayesinde düzenlenen ödül töreninde çok sayıda uluslararası sanatçı, "Türkiye'de insan hakları ve özgürlük için" sahne aldı. Konserin geliri ise, kriz bölgelerinde yürütülen müzik projelerine aktarılacak. 2015’ten bu yana verilen ve 10 bin avro tutarındaki ödüle geçen yıl Suriyeli Piyanist Aeham Ahmad layık görülmüştü. Ahmad, Yermuk mülteci kampının yıkıntıları arasında piyano çalmış ve kısa sürede sosyal medyada büyük beğeni toplamıştı. Rogue One: Politik bir film
Star Wars yaklaşık kırk yıllık bir serüven, çığır açıcı kültürel bir simgedir. A New Hope (Yeni Bir Umut) isimli serinin ilk filminde Asi Birliği'nin generali olan Prenses Leia’nın elinde asilere götürmek üzere İmparatorluk'un gizli silahı olan Ölüm Yıldızı'nın planları olduğunu biliyoruz. İşte Rogue One bu planların ne fedakârlıklarla nasıl ele geçirildiğinin cevabını bize veriyor. Skywalker’dan bağımsız ana Star Wars efsanesinin önemli bir yan hikâyesine bu filmle ulaşıyoruz. Star Wars efsanesi bağlamında bakıldığında Rogue One’ın bence en önemli işlevi A New Hope filmini daha anlamlı kılması.İsyan ve umut Star Wars destanında yeni karşılaştığımız Jyn (Felicity Jones) politikadan uzak sadece babasının başına ne geldiği ile ilgilenen bir kadın kahraman. Asiler’den olan Kaptan Andor kendisine ‘İsyanlar umut üzerine inşa edilir!’ sözünü söylediğinde umursamaz kalan birisi. Ekstrimist asi lider Saw (Forest Whitaker) Jyn’e ‘Tepende İmparatorluk bayrakları asılı olan sokaklarda yaşamak isteyip istemediğini sorduğunda ‘kafamı kaldırmam olur biter’ diyen biri. Jyn, ne Kaptan Andor’un sözünü ne de Saw’un sorusunu entelektüel olarak başlarda içselleştiremez. Asilerin İmparatorluğa karşı verdikleri savaşta yaptıkları büyük fedakârlıkları zamanla görmeye başlayan Jyn efsanede cesareti ile büyük rol oynayan bir kahramana dönüşür. Ve ilerleyen süreçte Jyn bu özlü sözü üzerine basarak tekrarlar. Bu motto üzerine temellenen filmin politik olmadığını söylemek zor. Jyn’in değişen görüşleri ile bugünün özellikle Amerikan reel politik durumuna karşı duyarsızlığın ve umursamazlığın ciddi bir eleştirisini yaptığını düşündüğüm filmin Trump karşıtı bir duruş sergilediği varsayımına varabiliriz. Serinin en politik filmi Neo-Nazi protestocular twitterda #DumpStarWars adı altında bir anti kampanya başlattılar ve insanları Rogue One filmini boykota çağırdılar. Özetle sebeplerden biri filmin yazarlarından olan Chris Weitz’ın İmparatorluk ve Donald Trump arasında paralellik kurmuş olduğu iddiası. Pixar, Marvel ve LucasFilm’i Disney şemsiyesi altına toplamayı başaran cevval Disney CEO’su Bob Iger ise bu protestonun üzerine Rogue One’ın politik olmadığına dair gayet saçma bir açıklamada bulundu. Öncelikle bütün filmler politiktir. Bunu geçtim filmin isminde geçen ‘War’ yani ‘Savaş’ kelimesinin olması bile filmin politik olduğunu göstermeye yeter de artar bile. Asi birliklerin, ektrimist asilerin otoriteye karşı verdikleri bu efsane savaş nasıl politik olmaz.K-2SO ve görsel efektler Star Wars’ta ilk kez tanıştığımız robot K-2SO benim için filmin en keyifli sahneleri demek. Alan Tudyk tarafından seslendirilen, davranış ve tutumu hem rahatsız edici hem keyifli olan bu robotun önceden tanıdığımız C-3PO robotu (Luke Skywalker ile diyaloglarını hatırlayın) ile pek çok ortak özelliği var. Kaptan Andor tarafından doğrucu ve açık sözlü olarak tekrardan programlanmış olan bu K-2SO hunharca gerçekçi. Ağzını her açtığında tokat atan cinsten. Jyn ile bu robotun aralarındaki ilişki ve laf kavgası ise filmin en eğlenceli anlarını oluşturuyor diyebilirim. Akademi Ödüllerini dağıtan Sinema Sanatları ve Bilimleri Akademisi, Görsel Efektler bölümü için 10 filmlik ön listeyi belirledi; Rogue One da dahil olmak üzere listenin yarısının “The BFG,” “Captain America: Civil War,” “Doctor Strange,” “The Jungle Book,” ve “Rogue One” filmleri olmak üzere Disney’den olduğunu da belirtmem gerek.Teknik ve etik Akademi üyelerinin uzay araçları, galaksi tasarımları haricinde değerlendirmeye katacakları çok daha önemli bir şeye sahip bu film. Filmin hikâyesinde Tarkin'in yönettiği gelişmiş gizli bir proje olan Ölüm Yıldızı’nın önemli bir yeri olunca, filmde Tarkin’i görmek kaçınılmaz oluyor. Filmde Tarkin’in bulunduğu oldukça fazla sahne mevcut. Tekrardan yaratılan Tarkin yani rahmetli Peter Cushin’i (1919-1994) tekrardan görmek oldukça garipti. Akademi bu başarılı özel efekti görmezden gelemeyecektir. Ama kişisel olarak bu teknik uygulamanın etik olarak sorgulanması gerekiyor. Örneğin Furios 7’de filmin oyuncularından Paul Walker’ın ani ölümünden kaynaklı olarak aktörün görsel efekt ile yaratılması gibi özel ve duygusal durumlar dışında çoktan rahmetli olmuş ve söz söyleme hakkı olmayan bir aktörün (vasiyet bırakmadıysa) bu şekilde kullanılmasını şahsen doğru bulmuyorum. Zsa Zsa Gabor hayatını kaybetti
Bazen yaşananlardan siz de yara alırsınız
CANAN AYDIN canan1aydin@gmail.com Hadi Elmas, hadi tut hayatın elinden… Şehnaz sen de durma, sıkışma bu cehenneme, çık bu derin sulardan yüzeye…İki kadın Şehnaz ve Elmas… Sevgisiz, güvensiz dünyanın tam da orta yerine düşmüş. Sınıfları, statüleri bir yana koyunca elimizde kalan koca bir tereddüt. Kadın, erkek, çocuk gözetmeksizin topyekûn olaylar zinciri. Toplum tarafından biçilmiş roller, şiddet, baskı, çocuk yaşta evlilik, mutsuz insanlar topluluğu, bu haftanın filmlerinden ‘Tereddüt’te resmediliyor. Yönetmen Yeşim Ustaoğlu yine kamera başına geçip yaşadığımız zamanlara denk düşen bir hikâye anlatıyor. Sinematografik olarak gerçekçilik gibi kalıpların içine hapsolmak istemediğini söyleyen Ustaoğlu gerçek yaşamla filmlerinin bu kadar örtüşmesine ilişkin, “Bir gün kürtajın ya da çocuk yaşta evliliklerin tartışılacağını ya da başka bir şeyi önceden bilemezsiniz ancak toplumun yapısını bilirsiniz” diyor. Her ne kadar bir kadın hikâyesi olarak yorumlansa da film, erkeklerin de birer kurban olduğu sisteme dair hayli tespit yapıyor. Tereddüt elbette ki üstüne yazılıp çizilmesi gereken bir film ama bence asıl yapılması gereken sadece bir bilet alıp beyazperdenin önüne geçmek ve yaşadığımız toplumla yüzleşmek » Tereddüt bir önceki filminiz ‘Araf’la beraber düşünülmüş ve sıraya konulmuş bir hikâye mi? ‘Tereddüt nasıl bir aşamadan geçti? Bazen bir önceki film bir sonrakinin doğumuna neden olabiliyor. Özellikle ‘Araf’ ve ‘Tereddüt’ için konuşursak orada söylenen meseleler yeterli kalmayabilir. Araf filminde Zehra karakterinin içine sıkıştığı dünyayı onun arafta kalma hikâyesini anlatıyorduk. Onun dalgalanmalarını, yaşadığı buhranı, hem hukuksal hem psikolojik açıdan biraz daha konuşmam gerektiğini düşünerek başlamıştım Tereddüt’e. Elmas’ın hikâyesi biraz böyle gelip elimin altına doğdu. » Farklı sosyal sınıftan iki kadın. Şehnaz, tercihleriyle yaşayan, ayakları yere sağlam basan bir doktor. Elmas ise daha çocuk yaşta zorla evlendirilmiş bir kadın. Şehnaz ve Elmas’ın bir gün yolları kesişiyor kesişmesine ancak onları birleştiren asıl şey ne? Şehnaz, bütün bu seçilmişliğe rağmen mutlu olmadığı bir ilişki biçimini yaşıyor. Elmas ise ihmale ve suistimale maruz kalmış küçük bir kız çocuğu. Daha çocuk yaşta, evinden, ailesinden, kendinden, eğitimde dahil tüm yaşaması gereken her şeyden mahrum bırakılmış. Aile içindeki güven ilişkisinden yoksun, başka bir yere gönderilmiş. Şehnaz, Elmas’ın doktoru olmasına rağmen benzer buhranların içinde bir benzerlik bir mazuriyet hali bulunuyor. İkisinin tek örtüştüğü yer bu aslında.» Şehnaz etrafımızda daha sıklıkla görüp tanıdığımız biri. Ancak, Elmas’ın daha kapalı bir hayatı var. Onun hayatına girmek daha zor olsa gerek. Siz, Elmas’ın dünyasına nasıl dahil oldunuz? Bence bunun sırrı kendinize içerden bakmaktan geçiyor. Elmaslar, Zehralar, Olgunlar, Berzanlar… Ben kimi anlatmak istiyorsam ona çok içerden bakmaya çalışıyorum. Kendinize samimi olursanız diğer her karakteri elinizin altına alabilirsiniz onunla temas edebilirsiniz diye düşünüyorum.» Sinema eleştirmenleri yaşadığımız şu dönem için filminizi cesur olarak değerlendirdi. Siz bu tür yorumlara ne diyorsunuz? Hangi filmim için kolay denilebilir ki! Cesaret, bence sözünün arkasında durabilmektir. Yani sözünüzü sakınmadan söyleyebilmek önemli bir şey. Benim cesur olduğum kadar toplum da yazanlar da cesur olmaya başladı. Bu daha önemli bence.» Araf’ta Özcan Deniz’in canlandırdığı kamyon şoförü Mahur, Tereddüt’te Mehmet Kurtuluş’un hayat verdiği mimar karakteri Cem’in statüler farklı ama maçoluk baki… Bana sorarsanız, Mahur daha az maço. O daha doğrusu kırılgan, yalnız bir adam. Bir kadını alıp gidecek bir yeri bile yok. Bir aşkın içinde ama bunu taşıyamayacak kadar çaresiz. Ben Mahur’a acıyorum aslında. Cem daha kompleks daha narsistik bir karakter. Yani aslında sorun sınıfsal bir mesele değil kadın ya da erkek fark etmiyor; ataerkil bir toplumun içinde erkeklerin de mutsuzluklarını, kırılganlıklarını görüyorum. Böyle bir toplumun içinde devinmek çok kolay değil. Bence hiç kimse o kadar karanlık veya kötü değil. Elmas’ın kocasına bakalım çok kötü bir adam değil. O da bu toplumun ona çizdiği rolü yerine getirmek zorunda. Dengesi olmayan bir ilişkinin içinde olmak zorunda bırakılmış. O da bir çeşit kurban.» Elmas’ın annesiyle yüzleştiği terapi sahnesi filmi omuzlayan bir andı. İnsanı karmaşık duygulara sürüklüyor. Siz bu sahneyi çekerken nasıl bir yol izlediniz? Arkasında çok ciddi bir danışmanlık var. Burada psikologlar, dramatistler yani uzman insanlardan yardım aldım. Bunun nasıl olabileceğini, nasıl olduğunu tabii ki her şeyden önce kendim öğrendim. Duygu durumunun içine girip kendini taşırabilecek tetikleyen dürtü ve bütün o dürtüleri harekete geçiren kendi özel metotlarım var. Gerçekten Ecem’in de, Funda’nın da o durumu yaşamalarını sağlayacak bir konsantrasyon yöntemim var. Seyircinin de bekleyemeyeceği yoğun bir dışa vurum onunla karşılaşıyorsunuz.» Filminizde çocuk yaşta evlilik var, şiddet var, baskı var, pek netleştiremediğim belki ensest var. Özellikle bu toprakların pek yabancı olmadığı meseleler. Bu hikâyeler ne zaman bizim peşimizi bırakacak? Biri diğerine tahakküm etmekten vazgeçecek. Baba oğluna, anne kızına… Birbirimize değer vereceğiz. Bir birey yetiştirmenin bir değere sahip olduğunu akıl edeceğiz. Çünkü, ancak birlikte olduğumuz zaman yaşam var. Bunu öğretebilmek için de iyi akla sahip olacağız.» ‘Araf’ filminizi izlediğimiz zamanlarda kürtaj meselesi konuşuluyordu. Güneşe Yolculuk’da başka meseleler vardı. Şimdilerde ise çocuk istismarı, çocuk yaşta evlilikler… Filmlerinize bakınca bu kadar hayatın içinden gerçek hikâyelerle örtüşmesini ya da denk düşmesini nasıl yorumluyorsunuz… Gerçek anlamda nefes alan, yaşayan, iç dünyasıyla her şeyiyle kavramaya çalıştığım karakterler yaratmaya çalışıyorum. Sanatçı gözlemlerken, içinde yaşadığı hayata, kendine bakarken ister istemez bir öngörüde bulunabiliyor. Bir gün kürtajın tartışılacağını ya da başka bir şeyi önceden bilemezsiniz ancak toplumun yapısını bilirsiniz. Bazen siz de gündelik hayatın içinde tüm bu yaşananlardan yara alırsınız ve derinden hissedersiniz. Bence yazmayı sağlayan da bu dürtüdür. Ben, bu dürtünün ve imgenin peşinde koşarım, onu yaratmaya çalışırım. Bu bir şekilde hayatın içinde var olan bir şeye bir duruma kendi kendine tekabül eder.» İranlı yönetmen Asghar Faradi bir söyleşisinde sembollerle anlatımın sansürden doğduğunu söylemişti. Sizin filmlerinizde semboller var mı? Sembolik anlatımı biraz tasarlanmış dizayn olarak görürüm. Hemen hemen hiçbir filmimde de kullanmadım. Bu tarz anlatımı biraz soğuk, mesafeli buluyorum. Sembollerden çok metaforlar kullanmayı tercih ederim. İnsanın iç devinimleriyle ilgili, var oluşuyla ilgili çok sembolik anlatım kullanmam. » Bir filmin kalıcı olabilmesi için sizce gerekli olan şey ne? Bugün izlediğimde her şeyden önce derin bir etki yaratıyorsa, bir imge bırakıyorsa ve bu derinliğini yıllar içerisinde kaybetmiyorsa o eser kalıcıdır. O günkü dünyanızla gördüğünüz imge ve değer yıllar sonra aynı derinliği ve başka imgeleri içinde barındıracak bir kıvama, yoğunluğa sahipse o kalıcı oluyor bence.» Filmleriniz yoğun bir şiir gibi keskin. Dram sizin filmlerinizin ana malzemesi. Sizi güldüren şeyleri, filmleri merak ediyorum. İyi mizah yapmak çok kolay bir şey değil. Ben ironiyi çok severim. Aslında böyle düşündünüz de matrak bir yanım var bakmayın siz. Hemen her film de biraz mizah duygusu da vardır. Araf’ta Olgun’la Rıfat’ın ilişkilerini düşününün… Mizah dediğiniz şey biraz hüzünlü, bizim Trakya, Karadeniz başta olmak üzere bütün türkülerimizde olduğu gibi; içinde ironi var, biraz komedi var. Bir yandan da çok hüzünlü, kasvetli, gamlı. Biz biraz böyle bir toplumuz. Gamlı bir hal var ve hayat böyle bir şey aslında.  Ustaoğlu’nun filmi ‘Tereddüt’ sansürlendi
 Yönetmen Yeşim Ustaoğlu Kültür Bakanlığı desteğiyle çekilen filmini Sınıflandırma Kurulunda sevişme sahneleri yüzünden “+18” almamak için festivallerde gösterilen orijinal halindeki bazı sahnelerini farklı kurgulayarak vizyona girdi. Ustaoğlu’nun filmi sevişme sahneleri yüzünden “+18” yaş sınırı alsaydı bu durumda bakanlık verdiği desteği geri alabilme hakkına sahip olacaktı. ‘Tereddüt’ün sansürlü bir şekilde vizyona girdiğini filmin oyuncularından Funda Eryiğit sosyal medya hesabından duyurdu. Eryiğit mesajında “Tereddüt yarından itibaren gösterimde. Fakat ne yazık ki çektiğimiz haliyle değil, sansürlü haliyle izleyebileceksiniz” dedi. Film, hayatları aynı ama bambaşka iki genç kadının; Şehnaz ve Elmas’ın yolları soğuk ve fırtınalı bir gecenin sabahında kesişen hikayelerini anlatıyor. Yeşim Ustaoğlu filmini şöyle anlatıyor; Her iki karakterin birbirini anlamasıyla gelişen bu hikaye, modern ve geleneksel toplumlarda kadın ve ergen olmayı sorgularken, hem bu topraklarda, hem de aslında dünyada kadın olma hallerine bakan bir bakış açısına sahip. Geleneklerin, örflerin belirlediği moral değerler, özellikle modern toplumlardaki sert göç olgularıyla hızla gelişen modernitenin içinde bir arada yaşama modelini oluştururken; çarpıklaşıp, değersizleşmeye ya da yozlaşmaya maruz kalarak yaşantılarımızda baş edemeyeceğimiz yargıların, sorunların oluşmasına neden oluyor. Ve bu sorunlar bizlerin birey olarak gelişimini, özgürlüğünü kısıtlarken, hayatımıza kendi irademizle karar verebilmemiz konusunda derin engeller çıkarıyor, çoğu kez ihmal ve istismarlara maruz bırakıyor ve çok daha derinden, erkeğin de gelişiminde sağlıklı bir ilişki kurabilmesi konusunda önü alınmaz yaralar açıyor. ‘Tereddüt’, bu yapının içinde kadın olma hallerini, kadın erkek ilişkisini, aile kurumunun sorumluluklarını ve ihmallerini sorgularken, bir yandan da travma mağduru olan birinin hem psikolojik hem de adli süreçte yaşayabileceği sorunları tartışıyor. (Evrensel) ‘Reyiz’siz bölgeye giriyorsunuz!
Temmuz 2011’de, yani henüz Suriye’de bir iç savaş patlak vermemiş, henüz IŞİD kurulmamış, henüz komşularının iç işlerine karışmayı kendisine imparatorluk günlerinden hak ve miras gören megalomanik liderler tırlarla iç savaş sevkiyatına başlamamışken, İngiltere’de MAC (Muslims Against Crusades/Haçlılara Karşı Müslümanlar) isimli aşırı dinci oluşum ‘İslam Emirlikleri Projesi’ adını verdiği saçma ve doğası gereği insanlık düşmanı ‘işgal planı’nı cümle aleme duyurdu. Grubun internet sitesinden yapılan açıklamaya göre nüfusu 2.8 milyona ulaşan Müslümanlar bundan böyle yoğun yaşadıkları bölgeleri İslam Emirliği ilan edecek, buralarda artık Britanya yasaları değil İslam şeriatı geçerli olacaktı: “Son 50 yılda Birleşik Krallık tanınamayacak ölçüde değişti. Bir zamanlar Hıristiyanların egemenliğinde olan ülke artık İslami kimliğini zalim Britanya hükümetinin şeytani değerlerine karşı korumak isteyen Müslümanlarca ele geçirildi.” Londra’dan Liverpool’a, Leicester’dan Manchester’a kadar toplam 12 bölgede kurulacak ‘emirlik’ler ‘seküler köktenciliğin Müslüman topraklarını işgali’ni önlemek için “İslami Önlem Pakedi 2011”de (Islamic Prevent 2011) belirtilen stratejiye uygun önlemler alacaktı. Bu pakette mesela “Bir Müslüman ancak Şeriat kanunlarına uyabilir, hiçbir insan yapımı yasaya itaat etmez.”, “Müslümanlar İslam’a tamamen yabancı ve karşıt olan sekülarizm ve demokrasiyi reddetmek zorundadır.”, “İslami olmayan bir topluma entegre olmak Müslümanlar tarafından kabul edilmeyecektir.” ya da “ Batılı yaşam tarzının etkisindeki her Müslümanın rehabilite edilmesi gerekmektedir.” gibi maddeler vardı.  Özgürce yayımlanabilmesini tamamen ‘Britanya hükümetinin şeytani değerleri’ne borçlu bu maddeler ‘Müslüman olmayanların girmesi yasak olan bölgeler’in (no-go areas for non-Muslims) gündeme gelmesiyle farklı bir seviyeye taşındı. Tabii henüz asker korumasında sınır kapıları yoktu ama, kendileri gibi düşünmeyen insanların yönettiği bir ülkede yaşayan, laiklik, demokrasi ve özgürlükçülük sayesinde laikliğin, demokrasinin ve özgürlüklerin ortadan kaldırılmasını isteyen bu Müslümanlar direk ve duvarlara yapıştırdıkları “İslami kuralların uygulandığı Şeriat Kontrolünde Bölge’ye giriyorsunuz. İçki, kumar, domuz eti, uygun olmayan kıyafetler yasaktır.” afişleriyle kendileri dışındakilere en fazla ne kadar saygılı olabileceklerini gösteriyorlardı. 2014’te işi bir adım daha ilerletip Müslüman mahallesinde salyangoz satışını engellemek için ‘şeriat devriyesi’ adını verdikleri paramiliter grupları sokaklara saldılar. Neyse ki bugün bu dinsel şiddet dalgası haber konusu bile edilmeyecek kadar gerilemiş görünüyor ama yerini başka bir saçmalık aldı: Son yıllarda bu tür gelişmeler karşısında endişelenen herkese ‘İslamofobik’ etiketi yapıştırılıyor, böylece sanki bu akılcı ve gerçekçi bir endişe değil de hastalıklı bir korkuymuş izlenimi yaratılmaya çalışılıyor.  Kızların okumasını günah olarak tanımlayıp yüzlerce öğrenciyi köle pazarında satılmak üzere kaçırıp kendileri gibi düşünmeyen insanları kafasını keserek ‘cezalandıran’ şeriatçı örgütlerin, çocuk ve kadınlara yönelik istismar ve şiddeti din üzerinden meşrulaştıran aklı penisinde molla tayfasının, Tophane’de açılış kokteyli basan dincilerin, oruç tutmayanlara ve şort giyen kadınlara saldıran manyakların, İzmir’de Fazıl Say konserine satırla saldıran adamın haberini gördüğünüzde insanlığın geleceği adına endişeleniyor ve bu toplumsal kötülüklerin kaynağı hakkında olumsuz şeyler düşünüyorsanız son derece mantıklı bir bireysiniz demektir; ‘İslamofobi’ diyenlere aldırmadan endişelenmeye devam edin! Ama sadece endişelenmekle olmaz, o endişe kaynaklarının sınırlarını genişletmesine izin vermeyin, yaşam alanlarınızı koruyup açık açık belirtin: “Burası özgürlükçü, eşitlikçi, demokratik yaşam bölgesidir; çocuk istismarı, küçük yaşta evlilikler, kıyafet baskısı, inanç dayatma, homofobi, kadına ve erkeğe yönelik her türlü şiddet, her türlü terör saldırısı, nefret suçu içeren vaaz ve fetvalar, her konuşması ve eylemiyle ülke ve bölge toplumlarını biraz daha batağa sürükleyen ‘reyiz’ler giremez!” Tereddüt: Yok mu aslında birbirimizden farkımız?
Antalya Film Festivali’nde Tereddüt’ü izledikten sonra şunları yazmıştım: “Yeşim Ustaoğlu’nun Tereddüt’ü bazı açılardan Araf’la ortak noktalar taşıyor. Ustaoğlu kadın cinselliği, fantazisi ve duyumsallığı üzerine cesurca gitmeye devam ediyor. Bu muhafazakâr zamanlarda ‘Teredddüt’ün tavizsizliği ilaç gibi geldi doğrusu. Film, birbiriyle yolları kesişen iki kadının hikayesini anlatıyor. Asıl hikaye Şehnaz’ınki (Funda Eryiğit). Şehnaz, bir psikiyatr ve bir gün küçük yaşta evlendirilmiş Elmas’ın (Ecem Uzun) tedavisini üstlenmesi gerekiyor. Şehnaz, güçlü bir kadın, işi olan, kendi hayatını kazanan modern biri. Fakat Şehnaz’ın fantazi dünyası ortalama bir kadınınkinden çok farklı değil; kendisini domine edecek maço erkeklerden hoşlanıyor. Şehnaz’ın sevgilisi Cem (Mehmet Kurtuluş) böyle biri; sert hatlı ve maço tavırlı. Cem, bir anlamda Araf’ta Özcan Deniz’in canlandırdığı kamyon şoförü Mahur’un entelektüel versiyonu. Fantazi nesnesi olarak çekici ama gerçek hayatta çekilmez olabilen bir tip. Şehnaz’la Cem’in ilişkisinde duygusal ve entelektüel paylaşım çok sınırlı. İlişkileri cinselliğe dayanıyor, uzaktan skype’laşırken de cinsel fantazilerini paylaşıyorlar. Cem yalnızken sanki sadece porno izliyor ve Şehnaz onu porno izlerken yakaladığında bile bu durum ilişkilerinde bir sorun teşkil etmiyor; çift bu anın ardından sevişebiliyor. Belki de Şehnaz Cem’in porno izlemesinden erotik bir haz alıyor. Kısacası ilişkide bir denge var ve çiftlerden birini suçlamak manasız. Fakat bu denge Şehnaz’ın meslektaşı bir doktorla daha zengin, daha boyutlu bir ilişki geliştirmesiyle bozuluyor. Elmas ise bir çocuk-kadın. Küçük yaşta evlendirilmiş, belki babasının tacizine uğramış (filmin ima ettiği ama muğlak bıraktığı noktalardan biri) güçsüz bir genç ev kadını. Komşu evde oturan kayınvalidesinin de hem hizmetçisi hem de hemşiresi gibi. Kocasıyla sevişmek Elmas için bir zul, bir eziyet. Seks ona sadece acı veriyor. Zaten yaşadıklarına sevişmek denemez, kocasının Elmas’ın vücuduna duhul etmesi demek doğru olur. Fakat filmin koca figürünü de bir canavar olarak betimlemediğini belirtmem lazım. Ve nihayetinde bir gün Elmas, Şehnaz’ın hastası oluyor. Ve film bu noktadan sonra aslen Şehnaz’ın hikayesi olmaktan çıkıp Elmas’ın hikayesi olmaya doğru gidiyor. Elmas’ın hikayesi çok daha dramatik olduğundan, Şehnaz’ın öyküsü gölgede kalmaya başlıyor. Film bu dramatik gelişmeleri de olabildiğince muğlak bırakmayı seçiyor ve bize sadece Elmas’ın anlatımıyla aktarıyor. Ne Elmas’ın çocukluğunda, ne de onu cinayet şüphelisi konumuna getiren süreçte neler yaşandığını anlayamıyoruz. Film ima edip, gerisini seyircinin fantezisine bırakmakla yetiniyor. İki kadının öykülerinde ortak bir nokta olduğunu, erkek tahakkümünün farklı boyutlarını yansıttığını düşünenler çoğunlukta gibi. Ben bu görüşe katılmıyorum. Şehnaz’ın hikayesinde bir tahakküm söz konusu değil. Bir yanlış bilinçten, bir koşullanmadan söz edilebilir: Şehnaz modern bir hayat sürmesine karşın sert ve maço erkek tipini makbul görme konusunda geleneksel toplumsal kodlar içinde kalmış diyebiliriz. Ama Şehnaz’ın tahakküm altında olduğunu düşünmüyorum. Tercihi yönünde bir erkekle birlikte olmuş, tercihinin yanlışlığını görünce, tercihi artık kendisini tatmin etmez hale gelince de başka bir erkekle birlikte olmaya başlamış bir kadın o. Şehnaz gayet kararlı davranıyor ve ilişkiyi ne sürdürüyor ne de sündürüyor. Hatta ilişkisinde aldatan taraf olmasına rağmen üste çıkmayı başaran olduğunu da söyleyebiliriz. Bu anlamda Şehnaz’la Elmas’ı ortak bir “erkek tahakkümü altında ezilen kadın” başlığı altında değerlendirmeyi anlamlı bulmuyorum. Filmin zaafı da belki bu, iki kadının hikayesi birbirine değiyor ama iç içe geçmiyor. Ve Elmas’ın yaşadıkları çok daha sert olduğundan Şehnaz’ın duygusal yolculuğu güme gidiyor. Oysa Yeşim Ustaoğlu, filmin ardından yapılan soru-cevap kısmında filmin aslen Şehnaz’ın hikayesi olduğunu söylemişti. Film de zaten Şehnaz’ın hikayesiyle başlayıp, Şehnaz’ın hikayesiyle bitiyor. Fakat dramatik yapıdaki bu sorun, Ecem Uzun’u başrole, Funda Eryiğit’i yardımcı kadın rolüne düşürüyor. Ödüllerde de bunun sonuçları görüldü. Araf’ı izlerken de Tereddüt’ü seyrederken yaşadığım duyguya, bir değil birkaç fim birden izlediğim duygusuna kapılmıştım. Tereddüt’te iki ayrı güçlü hikaye var ve sonuçta yan hikaye asıl hikayeyi eziyor. Ne yazık ki vizyona filmin festival versiyonu sokulamamış. Cinselliğe dair sahnelerin kısmen kesildiği başka bir versiyonu sokulmuş. Hayat, bize tokat atmaya devam ediyor Biraz ekleme ve düzeltmeyle yazdıklarım buydu. Bu arada Yeşim Ustaoğlu’nun Ayşe Arman’la yaptığı söyleşiyi okudum. Filmi seyrederken netleşmeyen bazı şeyler kafamda netleşti. Fildeki bazı ölümlerin nasıl gerçekleştiğini anladım. Film anlatmıştı da ben mi anlamamıştım? Bilmiyorum. Bir yerde Ayşe Arman, Yeşim Ustaoğlu’na şunu soruyor: “Asında sen, ‘Özgecan, Yeşim Ustaoğlu, Ayşe Arman... Yok aslında birbirimizden farkımız’ mı diyorsun? Yeşim Ustaoğlu’nun cevabı ise “Tabii ki yok.” diye başlıyor ve devam ediyor. Ben bu bakış açısına katılmıyorum. İnsanları cinsel kimlikleriyle tanımlama düşüncesine katılmıyorum. Filmle temel sorunumun da bu olduğunu şimdi kavrıyorum. Bu nedenle benim için iki kadının hikayesi bütünleşmiyor, birbirinden kopuk duruyor. Kadın olmak ortak paydası, Şehnaz’la Elmas’ı birbirinden farksız ve benzer hikayeler yaşayan karakterler yapmıyor. Bunun kanıtı da filmin kendisi. İki kadının arasında dağlar kadar fark var. Sınıfsal, kültürel, mesleki ve kuşak açısından o kadar farklılar ve hayat karşısında o kadar farklı güçlere (güçsüzlüklere) sahipler ki... Her şeyi bir kenara bırakalım, iki kadının film içinde birbirleriyle karşılaştıkları noktada, birisi hasta diğeri onun doktoru. Orada da bir hiyerarşik ilişki var. Filmin muzdarip olduğu şey Yeşim Ustaoğlu’nun sinemacılığı değil, Ustaoğlu bu konuda adının ima ettiği gibi en usta sinemacılarımızdan biri. Filmin muzdarip olduğu şey, zamanımıza ve dolayısıyla filme hakim olan kimlikçi bakış açısının kısıtlayıcılığı ve genelleyiciliği. Bütün bunları söyledikten sonra Antalya Film Festivali’nde Altın Portakal’a layık olan filmin Tereddüt olduğunu da belirtmem lazım. En iyi kadın oyuncu ödülü de Eryiğit’le Uzun arasında paylaştırılsaymış keşke. Not: Filmin tavizsizliğinin ilaç gibi geldiğinden söz etmiştim. Ne yazık ki vizyona filmin festival versiyonu sokulamamış. Cinselliğe dair sahnelerin kısmen kesildiği başka bir versiyonu sokulmuş. Hayat, bize tokat atmaya devam ediyor. Yazar Beki İkala Erikli'nin katil zanlısı yakalandı
Julio Cortázar’ın bütün öyküleri ilk defa Türkçede: “Ötekinin Rüyası”
Julio Cortázar’ın bütün öykülerinin toplandığı “Ötekinin Rüyası”, Süleyman Doğru çevirisiyle Can Yayınları tarafından Türkçede ilk kez yayımlandı. Tanıtım bülteninden “Cortázar esas devrimi öyküleriyle yaptı.” Mario Vargas Llosa Arjantin’in en büyük yazarlarından Julio Cortazar’ın öykülerinin tamamı ilk defa Türkiye’de okurlarıyla buluşuyor. Cortazar, edebiyata ve gerçekliğe yaklaşımıyla çağdaşlarını olduğu kadar dünyanın dört bir yanında sonraki nesilleri de derinden etkileyen bir yazar. Bir başka ustanın, Mario Vargas Llosa’nın sunuşuyla yayımlanan Ötekinin Rüyası, Arjantinli yazarın zengin ve fantastik öykü dünyasının ilk durağı. Yazarın 1937-1945 arasında kaleme aldığı ilk dönem öykülerinin yer aldığı Öteki Yaka ve kendi ismiyle çıkan ilk eseri olan Hayvan Hikâyeleri’nin (1951) yanında Oyunun Sonu (1956) ve Gizli Silahlar (1959) derlemelerini de içeren Ötekinin Rüyası, Cortázar’a aşina olanların her okuyuşta farklı yönlerini keşfedecekleri bir başucu kitabı, yeni başlayacaklar içinse mükemmel bir giriş niteliğinde. JULIO CORTÁZAR 1914’te Brüksel’de doğdu. Arjantin’de öğrenim gördükten sonra, öğretmenlik ve çevirmenlik yaptığı sıralar, Perón hükümetinin uygulamalarından duyduğu düş kırıklığıyla ülkesini terk ederek Paris’e yerleşti. 1981’de Fransız uyruğuna geçti ama Arjantin yurttaşlığından da ayrılmadı. 1950’li yıllarda yayımlanan Hayvan Hikâ­yeleri, Oyunun Sonu ve Gizli Silahlar adlı öykü kitaplarını 1963’te yayımlanan Seksek adlı romanı izledi. Bugün yazarın başyapıtı sayılan Seksek, geleneksel romanın olay örgüsünü altüst eden, belirli bir sona bağlanmayan açık uçlu bir romandı. Cortázar’ın öteki önemli yapıtları arasında Manuel’in Kitabı ve MırıldandığımÖyküler sayılabilir. Edgar Allan Poe’nun yapıtlarını İspanyolcaya kazandıran Cortázar, son yıllarında kendini insan hakları davalarına adadı ve UNESCO’da çalıştı. 1984’te Paris’te öldü. - See more at: http://www.edebiyathaber.net/julio-cortazarin-butun-oykuleri-ilk-defa-turkcede-otekinin-ruyasi/#sthash.WA3t9L0j.dpuf Patti Smith’ten Nobel töreni ile ilgili açıklama
Patti Smith, 10 Aralık’taki Nobel Edebiyat Ödülü töreninde Bob Dylan “A Hard Rain’s A-Gonna Fall” adlı şarkısının sözlerini unutmadığını, yaşadığı deneyimin büyüklüğünün verdiği gerginlikten heyecanlandığını açıkladı. 2016 Nobel Edebiyat Ödülü’ne layık görülen Bob Dylan 10 Aralık’taki törene katılamamış, Patti Smith onun yerine törende “A Hard Rain’s A-Gonna Fall” şarkısını seslendirmişti. Performansı esnasında heyecanlanan Patti Smith seyircilerden özür dilemek zorunda kalmış ve seyircilerin alkışlarıyla karşılaşmıştı. Patti Smith, New Yorker’a yazdığı metinle, şarkıyı ilk gençliğinden beri sevdiğini, törenden önceki aylarda ve günlerde aralıksız bir şekilde prova yaptığını ve sözlerin artık “bir parçası olduğunu” açıkladı.  Smith “Artık bir parçam olan sözleri unutmadım” dedi: “Sadece onları dökemez hale geldim.” Smith aynı zamanda eylül ayında törende performans yapmak için çağrıldığında kendi şarkılarından birini seçtiğini açıkladı. Ancak Dylan ödülün sahibi olarak açıklandığında, kendi şarkısı yerine, kendisi ve kaybettiği kocasının en sevdiği Dylan şarkılarından birini söylemeyi tercih ettiğini söyledi: “Annemi düşündüm, neredeyse 16 yaşımdayken bana ilk Dylan albümümü alan oydu. Bir işporta dükkanındaki ucuzluk sepetinden, bahşişle kazandığı parayla almıştı. Bana ‘senin gibi birisine benziyor’ demişti. “O zaman anladım ki, her ne kadar Arthur Rimbaud döneminde yaşamıyor olsam da, Bob Dylan’ın çağında yaşıyorum. Ayrıca kocamı düşündüm ve bu şarkıyı beraber seslendirdiğimizi hatırladım, akortları biçimlendiren elleri gözümün önüne geldi.” Stockholm Konser Salonu’nda gerçekleşen törende şarkıyı söylerken Smith bir anda durdu ve orkestradan baştan başlamalarını istedi. Smith “Özür diliyorum. Üzgünüm. Çok gerginim” dedi. Smith’in New Yorker’da çarşamba günü yayımlanan içten ve şiirsel metin şöyle: “Şarkının açılış akortları takdim edildi ve şarkı söylediğimi duydum. İlk dizeler aşılabilirdi, bir parça titrektim, ama becerebileceğimden emindim. Ama bunun yerine bir duygu fazlalığına, müzakere edemeyeceğim bir yoğunluğun heyelanına çarpıldım. Gözümün ucuyla televizyon kamerasının büyük mikrofonunun dikilişini, sahne üzerindeki erkanı ve arkadaki insanları görebiliyordum. Böylesi boğucu bir gerginliğe alışık değildim, devam edemedim.” Törenin katılımcıları bu durumu nezaketle kabul etti ve performansın “kendi mücadelelerimizin bir metaforu gibi göründüğünü” söyledi. Smith bu deneyimin “vazifelerinin gerçek doğasını kabul etmesini” sağladığını söyledi. Smith, “İşimizi neden yaparız? Neden performans gerçekleştiririz?” dedi. “Her şey öncelikle gösteri ve insanları dönüştürmek için var. Hepsi onlar için. Şarkı bir şey sormuyor. Şarkının yaratıcısı bir şey sormuyor. O halde ben neden bir şey sorayım?” (The Guardian, Kultur Servisi) Chavez dizisine Venezuela'dan tepki
Füsun Demirel yeniden sahnede
Daha önce "Gerilla annesini oynamak isterim" dediği için sosyal medyada AKP'lilerin hedefi haline gelen ve rol aldığı dizinin kadrosundan çıkarılan Füsun Demirel'in çevirmenliğini yaptığı İtalyan yazarlar Dario Fo ve Franca Rame’nin kaleme aldığı ''Aşk Dersleri'' adlı tiyatro oyunu Pazar günü sahneleniyor. Oda Tv'nin haberine göre Füsun Demirel'in çevirmenliğini yaptığı, İtalyan yazarlar Dario Fo ve Franca Rame’nin kaleme aldığı ''Aşk Dersleri'' adlı tiyatro oyunu 18 Aralık Pazar günü saat 20.30'da Şişli Kent Kültür Merkezi'nde gösterilecek. Oyunun yönetmenliğini de Füsun Demirel yapıyor.Oyunda, yazarlar aşkı ve cinselliği ironik bir üslupta anlatıyor. Size yaşamınızda aşk üzerine eşinizin, sevgilinizin, jinekoloğunuzun, psikoloğunuzun, annenizin, kız kardeşinizin bile söyleyemediği her şeyi bu oyunda bulabilirsiniz. Füsun Demirel; çevirmenliğini yaptığı, İtalyan yazarlar Dario Fo ve Franca Rame’nin kaleme aldığı “Seks? Eh, Hayır Demem!” başlıklı oyunu uyarlayarak, kendi çocukluk ve ergenlik anılarından yola çıkıp kişisel tecrübelerini seyirciyle paylaşıyor. Oyuna aynı zamanda “Tek Kişilik Diyalog”, “Bant Sistemi” ve “ Tecavüz” oyunları eşlik ediyor. Türkiye’de ve dünyada kadınlık meselesini, kadınların sorunlarını irdelerken erkeklik meselesi de unutulmuyor. Eğer sevmeyi, aşık olmayı, cinselliği anlayarak yaşayamıyorsak sürekli olarak bir yanımızın eksik kaldığını ve bunu yarınlara taşımanın insanda yaratacağı olumsuzlukları hatırlatıyor. Yazan: Dario Fo / Franca Rame Çeviren ve Uyarlayan: Füsun Demirel Yöneten: Füsun Demirel Dramaturgi: Mert Küçülmez / Ayşegül Cengiz Akman Sahne Tasarım: Mert Küçülmez Kostüm Tasarım: Sevinç Tufan Görsel Tasarım ve Desenler: Figen Aydıntaşbaş Işık Tasarım: Alev Topal Fotoğraf ve Afiş Tasarım: Nedim Zakuto Oyuncular: Füsun Demirel, Ayşegül Cengiz Akman, Mert Küçülmez Oyun Hakları: F&N Ajans Yayın ve Gösteri Sanatları Oyun İskenderun'daki gösteriminde kaymakamlık tarafından engellenmeye çalışılmış ve iktidar tarafından hedef gösterilmişti. Füsun Demirel ise bu sene, TAKSAV'ın düzenlediği İzmir Tiyarto Festivali tarafından Onur Ödülü'ne layık görülmüştü. Oscar yarışına erken bir bakış
Yıl sonunun gelmesiyle birlikte sinema dünyasında adaylar açıklanmaya, ödüller verilmeye başladı. Bu ödüllerin pek çoğu Oscar ödülleri için de bir haberci niteliği taşıyor. Bu bağlamda Oscar heyecanının sinemaseverleri yavaş yavaş sarmaya başladığını söyleyebiliriz. Yurtdışında çıkan eleştirilerle adı kulaklarımıza çalınan, sabırsızlıkla beklenen pek çok film de sinemalarımıza uğramaya başlayacak. 89. Oscar Ödülleri’nin adayları 24 Ocak’ta açıklanacak, ödül töreni ise 26 Şubat’ta. Peki, ödül töreninde karşımıza hangi adaylar çıkacak? Ana dallara bakacak olursak; En İyi Film dalında bu yılın sinema olayı ‘Aşıklar Şehri’ (La La Land), ABD’de yılın en iyi eleştiriler alan filmi ‘Ay Işığı’ (Moonlight), oyunculuk performanslarıyla çok konuşulan ‘Yaşamın Kıyısında’nın (Manchester by the Sea) yerleri garanti gibi. Oyunculuk performanslarıyla övgü toplayan bir başka film ‘Fences’, SAG Ödülleri’nde(Oyuncular Birliği) toplu performans dalında adaylık kazanarak En İyi Film adaylığına şimdiden göz kırptı. Yılın en çok beğenilen bilimkurgusu ‘Geliş’ (Arrival) ve Martin Scorsese’nin ‘Silence’ı da adaylar arasında kendine yer bulması muhtemel filmler. Bu filmlerin yanına eklenecekler, Mel Gibson’ın geri dönüş yaptığı ‘Savaş Vadisi’ (Hacksaw Ridge); eleştirel ağırlığından ziyade izleyici üzerinde bıraktığı yüksek duygusal etkiyle dikkat çeken ‘Lion’; ABD’de hem gişe hem eleştirel anlamda arkasında çok iyi bir rüzgâr olan ‘Hell or High Water’ olabilir. Hem SAG adaylıklarıyla güç kazandıkları hem de yarıştaki filmler arasında en neşeli ve pozitif filmler oldukları için ‘Gizli Sayılar’ (Hidden Figures) ve ‘Florence’ (Florence Foster Jenkins) sürpriz yapabilirler. Başrol performanslarıyla yıldızlaşan filmlerden ‘Loving’ ve ‘Jackie’ de bu dalda şansı olan filmlerden. Clint Eastwood’un ‘Sully’si, Tom Ford’un ‘Gece Hayvanları’ (Nocturnal Animals) ve Mike Mills’in ‘20th Century Women’ı ise uzak ihtimaller olarak düşünülebilir. En İyi Yönetmen dalında ise Damien Chazelle (La La Land) ve Barry Jenkins (Moonlight) adaylığına kesin gözle bakılan iki isim. Bu ikilinin arkasından Kenneth Lonergan (Manchester by the Sea) ve Denzel Washington (Fences) geliyor. ‘Silence’ Altın Küre adaylıklarında aradığını bulamamış olabilir ama Martin Scorsese’ye bu dalda bir yer açmakta fayda var. ‘Savaş Vadisi’ En İyi Film dalında adaylık kazanırsa, Mel Gibson’ın yukarıdaki üç isimden birisini yerinden etmesi muhtemel. Dennis Villeneuve (Arrival) bu dalda bir adaylık kazanabilir. Tom Ford (Nocturnal Animals) ve Jeff Nichols (Loving) uzak bir ihtimal de olsa sürpriz yapabilir.Oyunculuk dalları En İyi Erkek Oyuncu dalında yarış Casey Affleck (Manchester by the Sea), Denzel Washington (Fences) ve Ryan Gosling (La La Land) arasında geçecek gibi. Dolayısıyla bu üç ismin adaylığına garanti gözüyle bakılabilir. Altın Küre ve SAG adaylıklarından sonra Andrew Garfield’in (Hacksaw Ridge) yeri de sağlamlaştı. Joel Edgerton (Loving) ve Viggo Mortensen (Captain Fantastic) ikilisinden birisi ise kalan son adaylığı kazanacaktır. İbre şimdilik Edgerton’dan yana. En İyi Kadın Oyuncu dalında yarışın Emma Stone (La La Land) ve Natalie Portman (Jackie) arasında geçmesi bekleniyor. Bu iki isim gibi performansıyla eleştirmenlerden tam not alan Ruth Negga’nın da (Loving)adaylığı garanti gibi. Kalan iki adaylığın ise Meryl Streep (Florence Foster Jenkins), Amy Adams (Arrival) ve Annette Bening (20th Century Women) arasında dağılması bekleniyor. Bana kalırsa SAG tarafından görmezden gelinen ‘Elle’deki performansıyla Isabelle Huppert’in, yukarıdaki isimlerin önüne geçerek adaylık kazanma ihtimali çok yüksek. En İyi Yardımcı Erkek dalında Mahershala Ali (Moonlight), Jeff Bridges (Hell or High Water) ve Dev Patel (Lion) aday olmakta zorlanmayacak isimler. Kalan iki adaylığın Lucas Hedges (Manchester by the Sea), Michael Shannon (Nocturnal Animals) ve Hugh Grant (Florence Foster Jenkins) arasında dağılması yüksek ihtimal. Ancak bana kalırsa Issei Ogata (Silence) çok ciddi bir sürpriz yaparak bu tabloyu bozmaya yakın. En İyi Yardımcı Kadın dalında yarışın Viola Davis (Fences) ve Naomie Harris (Moonlight) arasında geçmesi bekleniyor. Bu iki isme Nicole Kidman (Lion) ve Michelle Williams (Manchester by the Sea) eklenecektir. Kalan son boş yer için en güçlü isim ise ‘Gizli Sayılar’ filminden Octavia Spencer. Bir sürpriz olacaksa da yine aynı filmden Janelle Monae adaylık kazanabilir. Kendinizi ‘bir’ mi sanıyorsunuz? Sıfırsınız!
Kendimize “bir” diyoruz, yani birey; bireyin İngilizcesi, ‘individual’, sözcük anlamıyla ‘bölünmez’ (in-dividual). Hatta atom bile diyebilirsiniz, çünkü hepsi aynı kapıya çıkıyor. Kendinizi “bir” ve bölünmez olarak adlandırdığınızda Parmenides’in, küre şeklinde tanımladığı ve “bir” dediği varlıksınız artık ve tüm değişim, dönüşüm, çokluk, yani oluş “bir”in dışına, yanılsamalar alanına sürülmüştür, yani boşluğun, sıfırın alanına. Oluş, yanılsama olarak sıfırlanınca geriye, değişmeyen ve hep aynı kalan “bir” ya da birey olmaktan başka bir seçeneğimiz kalmamıştır. Ama kendi üzerine kapanarak yaşamla bağlarını koparan “bir”in ne geçmişi ne de geleceği var. Dondurulmuş şimdinin içinde dikilip durmaktan başka bir işe yaramaz.Çatışmanın tarihi Sıfırı olmayan “bir”, yaşamla bağları kesilmiş ölü bir çubuktur. Bakmayın siz onun dik durduğuna, dondurulduğu içindir. Yaşamın sıcaklığı buzlarını çözünce çok geçmeden eğilip bükülecek. Sıfır dediğimiz, varlığın içine yerleştiği ve yaşamın kuvvetlerini içeren boşluktur. Ve boşluğu olmayanın varlığı da olmaz. Herakleitos’un yaşamı olumlayan oluş felsefesi ve ardından gelen Parmenides’in boşluğu ve çokluğu reddeden varlık felsefesiyle birlikte felsefe, oluş ile varlık arasındaki gerilim hattına yerleştirilmiştir. Bir bakıma felsefe tarihi, bir ile sıfırın, yani varlık ile oluş arasındaki çatışmanın tarihidir. Sadece felsefenin değil, sanatın da meselesidir sıfır ya da boşluk. Demokritos’un varlık ile hiçlik ya da atom ile boşluk arasında kurduğu bağlantı tuvale taşındığında, tuvalin yüzeyini tıka basa dolduranların boşluk korkusu ile tuvalini boşaltanların boşluk sevgisi arasındaki çatışma, sanatın da meselesidir artık. “Çinli ressamın dediği gibi, bir tuval atların sıçrayabileceği yeterli boşluğu saklıyorsa bir sanat yapıtıdır” (Deleuze ve Guattari, Felsefe Nedir?). Atlar sıçrayabilmeli, atomlar da, “bir”ler, bireyler de. Ve sıçradıkça başka atomlarla çarpışarak yeni dünyalar kuracak, yaşamlarını bir sanat yapıtına dönüştürecekler. Şimdiki haliyle varlık bırakın sıçramayı, kımıldayamaz bile, yere çivilenmiştir, hareket ve değişim sadece bir yanılsamadan ibarettir. O halde “bir” olduğunuzu iddia ediyorsanız siz eyleyen değil, yeryüzünü bir tiyatro sahnesi gibi izleyensiniz, koltuklarına çivilenmiş mahkûmlar. Platon’un mağara meselindeki tutsaklar gibi. Olup bitenleri mağaranızda izliyor ve “güvendeyim” diye Facebook’ta paylaşımlarda bulunuyorsunuz. Ancak ölüler güvende olur. Eğer sıçrayamıyorsanız siz zaten ölmüşsünüz demektir. Bedenler mezarlara hapsoldu Kamusal alanın boşluklarında yürüyen, sıçrayarak başka atomlarla buluşma ve yeni dünyalar yaratma ihtimali olan varlıklar, yani yayalar ortadan kalkacak. Ray Bradbury yayanın en son MS 2052 yılında görüleceğini ön görüyor. “Son Yaya” adlı öyküsünün kahramanı Leonard Mead’in en çok sevdiği gece yarısına kadar kentin kaldırımlarında yürümekti ama ondan başka yürüyen yoktu kentte, yapayalnızdı. “Yolunun üzerinde karanlık pencereli kulübeler, evler görürdü; bunun da pencerelerin ardında titrek ateşböceği pırıltılarının belirdiği bir mezarlıkta yürümekten pek farkı yoktu.” Kent, yani ‘polis’ bir ‘nekropolis’e, yani mezarlığa dönüşecek. Mezarların içinden, televizyonların ölü ışıkları yansıyacak dışarı sadece. Ve ölüler bu dünyaya değil, öte dünyaya ait görüntülerle oyalanırken, yüzeydeki mezarlığa rağmen yaşam altta, derinlerde akışını sürdürecek. Bedenlerin içinde de. Yüzeydeki kanı çekilmiş ölü derilerin altında, kılcal damarlarımızda akan kan, yeryüzünün yeraltı nehirleriyle bağlantılıdır, duyumsamıyoruz. Yeryüzünün akışlarıyla bağlantısını kesmek için bedenleri mezarlara kapattılar.Yoksunuz aslında Siz “bir”siniz, bireysiniz evet, yeryüzü ve kuvvetleriyle ilişkiniz kesildiği için; sizin sıfırınız yok. Ama sıfırı olmayanın “bir”i, boşluğu olmayanın varlığı da olmaz; yoksunuz aslında. Boşluk; Taocuların dediği gibi, “on bin varlığı”, yani çokluğu bağrında taşıyandır. Ne çıkacaksa, “bir”lerin “bir”lere dokunacağı, karışacağı boşluktan çıkacak. Şimdi mezarlarda kıstırıldık; dışarıda, boşlukta “on bin varlık”, yani çokluk, yani oluş. Uğultusunu duymuyor musunuz? Üç ciltlik “Türkiye Sözlü Basın Tarihi” yayımlandı
İstanbul Üniversitesi İletişim Fakültesi tarafından yürütülen bir sözlü tarih çalışmasının ürünü olan, Suat Gezgin, Veli Polat ve H. Esra Arcan’ın birlikte yayına hazırladığı üç ciltlik “Türkiye Sözlü Basın Tarihi” serisi İş Bankası Kültür Yayınları etiketiyle yayımlandı. Tanıtım bülteninden Dizinin ilk cildinde 1910-1926 yılları arasında, yani Osmanlı İmparatorluğu’ndan Türkiye Cumhuriyeti’ne geçiş sürecinde doğmuş ve ne yazık ki çoğu artık aramızda olmayan gazetecilerle görüşmeler yer alıyor. Taha Toros, Selami Akpınar, Bedii Faik Akın, Yıldız Sertel, Ali İhsan Göğüş, Hıfzı Topuz, Oktay Akbal, Vasfiye Özkoçak, Sadun Tanju, Altemur Kılıç, Sami Karaören, Kahraman Bapçum, İlhan Selçuk, Haldun Simavi ve Fikret Otyam gibi bir döneme damga vurmuş isimlerin tanıklıkları Cumhuriyet tarihinin önemli dönüm noktalarına ilişkin zengin bir malzeme de sunuyor. Dizinin ikinci cildinde ise, 1927-1930 yılları arasında doğmuş Betûl Mardin, İlhan Banguoğlu, Naci Yener, Oktay Verel, Orhan Birgit, Necmi Tanyolaç, Ara Güler, İzzet Sedes, Leyla Umar, Sami Kohen, Metin Erksan, Hasan Yılmaer, Necati Zincirkıran, Özcan Ergüder, Orhan Koloğlu, Orhan Karaveli, Erol Simavi gibi ülkemizin ikinci kuşak gazetecilerinin meslek ilkeleri ve demokrasi adına çektiği sıkıntılar gözler önüne seriliyor. Dizinin üçüncü ve son cildi 1932-1944 yılları arasında doğmuş, Nail Güreli, Altan Öymen, Ziya Nebioğlu, Hasan Pulur, Oktay Ekşi, Nevzat Ünlü, Halil Doğan Katırcıoğlu, Doğan Uluç, Alâeddin Bilgi, Orhan Erinç, Seraceddin Zıddıoğlu, Doğan Heper, Erol Gönenç, Doğan Hızlan, Erol Akıncılar, Ali Gevgilili, Ünal Sakman, Rahmi Turan, Suavi Kaptan, Alpay Kabacalı, Engin Köklüçınar, Kenan Akın gibi isimlerin tanıklıklarına dayanıyor. Kitapta yer alan tanıklıklar, kronolojik ve tematik kategorilere ayrılarak okurlara sunuluyor, böylece söz konusu zaman diliminde gazetecilerin kişisel özgeçmişleri aracılığı ile döneme ait sosyoekonomik ortam tasvir ediliyor. Seride düşünce ve ifade özgürlüğü, gazetecilik etiği, gazetecilerin nitel donanımı, gazetecilerin sosyoekonomik hakları ve mesleki örgütlenme, gazeteci- gazete sahibi ilişkileri, gazeteci-iktidar (hükümet-ordu-sermaye) ilişkileri, basının teknolojik olanakları ve cinsiyet açısından basında çeşitlilik konuları öne çıkıyor. Türkiye Sözlü Basın Tarihi, sadece gazetecilik mesleğinin değil, Türkiye tarihinin bilinen, bilinmeyen çeşitli yönlerine ışık tutan; sadece basın tarihi araştırmacılarına değil, Türkiye’nin dününü anlamak isteyen tüm okurlara yararlı olacak değerli bir çalışma. (Edebiyathaber.net) Oyuncu Sendikası: "3 yaşından küçük çocuklarla çalışmayacağız!"
Oyuncular Sendikası’nın “Bu Sette Çocuk Var” adlı kampanyası kapsamında çocuk oyuncu konusunda bilinçlendirme çalışmaları yapan Oyuncular Sendikası Genel Başkanı Meltem Cumbul, yer aldığı bir projede çekimlerde küçük bir bebeğin yer almasına tepki gösterdi. Cumbul, projede ye ralan ekibe çekimlere devam etmeyeceğini söyleyerek setten ayrıldı. Bunun üzerine ise Oyuncular Sendikası bir yazılı açıklama yaparak Meltem Cumbul'un sergilediği duruşu kutladı. Sendika, televizyon kanalları, reklam verenler, yapımcı şirketler, yönetmen, senarist, teknik ekip fark etmeksizin tüm set çalışanlarını, üç yaşından küçük hiçbir çocukla çalışmamaya, üç yaşından büyük çocuklar için ise mevcut Kanun hükümlerinin uygulanması amacı ile takipçi olmaya ve çocuklarımızın haklarını el birliği ile savunmaya davet etti. Genel Başkanımız Meltem Cumbul hakkında basına yansıyan haberler ile #BuSetteÇocukVar kampanyamıza ilişkin açıklamamız ve çağrımızdır; pic.twitter.com/UETyiIyjUk Sendika'nın yaptığı açıklama şöyle: KAMUOYUNA ÇAĞRIMIZDIR! Oyuncular Sendikası olarak 2012 yılından bu yana setlerde kuralsız şekilde çalıştırılan çocuklarımızın haklarını korumak amacı ile “Bu Sette Çocuk Var!” kampanyasını yürütmekteyiz. ILO, Aile ve Sosyal Politikalar Bakanlığı, Milli Eğitim Bakanlığı gibi paydaşlarla birlikte Çalışma ve Sosyal Güvenlik Bakanlığı nezdinde yürüttüğümüz bu proje neticesinde 23 Nisan 2015 tarihinde İş Kanunu’nun 71. maddesine çocuk oyuncularla ilgili gerekli ekleme yapılmış ancak tüm girişimlerimize karşın bu maddeye bağlı olarak çıkartılması gereken yönetmelik bugün dahi henüz çıkartılamamıştır. Hazırlanmakta olan yönetmelik için sektör çalışanları, çocuk gelişimciler, psikologlar, çocuk oyuncular ve aileleri ile ayrı ayrı gerçekleştirdiğimiz toplantılar neticesinde teklif ettiğimiz asgari yaş üçtür. Yani üç yaşından küçük hiç bir çocuğun setlerde yer almaması gerekmektedir. Bu sadece bizim görüşümüz değil, çocuk gelişimcilerin yanı sıra proje paydaşlarımızın da desteklediği, çocuklar için olması gereken, tavsiye görüştür. Tüm görüşmeler bu yaş sınırı üstüden yapılmış olmasına karşın yönetmeliğin son taslağında, asgari yaş daha önce hiç gündeme dahi gelmemiş olan “ÜÇ AY” olarak teklif edilmiştir. Teklif bu hali ile kabul edilirse üç aylık bebekler dahi setlerde çalıştırılabilecektir. Bizler çocuk hususunda hassasiyet taşıyan tüm paydaşlarımızla birlikte bu hatalı tekliften dönülmesi ve çocuk oyuncular ile ilgili yönetmeliğin ASGARİ ÜÇ YAŞ SINIRI ile bir an evvel çıkartılmasını sağlamak amacı ile ciddi bir mücadele vermekteyiz. Bu çerçevede Sendikamız Genel Başkanı Meltem Cumbul da, son haberlere konu dizi teklifinde ilgili yönetmelik çıkana ve çocuklar için olması gereken çalışma koşulları tam olarak sağlanana kadar hiçbir çocukla çalışmayacağı yönündeki haklı talebini muhataplarına iletmiş ve bu konuda mutabakata varılmıştır. Ne var ki çekimler devam etmekteyken kendi çekimleri maket bebekle gerçekleştirilmesine karşın, başka bir sahnede gerçek bir bebek ile çalışıldığını öğrenen Genel Başkanımız da çocuklarla ilgili üstlendiği sosyal sorumluluk çerçevesinde setteki çalışma arkadaşlarından müsaade istemek ve projeden ayrılmak durumunda kalmıştır. Bizler Oyuncular Sendikası olarak, her halükarda asgari üç yaşından küçük hiç bir çocuğun, hiçbir koşulda, hiç bir gerekçe ile çalıştırılmaması gerektiğini dün olduğu gibi bugün de mümkün olan en yüksek sesle savunmaya devam edeceğiz. Bu haklı mücadelemize sadece sözleri ile değil bizzat tutumu ile en güzel örneği teşkil eden Genel Başkanımız Meltem Cumbul’u ilkeli duruşundan ötürü kutluyor, başta meslektaşlarımız olmak üzere, televizyon kanalları, reklam verenler, yapımcı şirketler, yönetmen, senarist, teknik ekip fark etmeksizin tüm çalışma arkadaşlarımızı üç yaşından küçük hiçbir çocukla çalışmamaya, üç yaşından büyük çocuklar için ise mevcut Kanun hükümlerinin uygulanması amacı ile takipçi olmaya ve çocuklarımızın haklarını el birliği ile savunmaya davet ediyoruz! Bu sette çocuk var! OYUNCULAR SENDİKASI Arkadaş Z. Özger Şiir Ödülü’nün yirmi ikincisi verilecek
II. Amed Film Festivali “Sınırsız Sinema” sloganıyla başlıyor!
22-25 Aralık 2016 tarihleri arasında düzenlenecek II. Amed Film Festivali “Sınırsız Sinema” sloganıyla başlıyor! Sanatın ve sanatçının sesini yükseltmek şiarıyla “Sınırsız Sinema” sloganıyla başlayacak olan festivalin ilk planlanan tarihi 4-14 Kasım tarihi iken Diyarbakır Büyükşehir Belediyesi Eşbaşkanlarının tutuklanarak yerlerine kayyum atanmasıyla gerçekleşememişti. Festival 22-25 Aralık 2016 tarihlerinde Diyarbakır'da gerçekleştirilecek olan etkinlik için tüm sanat severleri çağırıyor. Festival komitesinden yapılan açıklamada, "SınırsızSinema”sloganıyla sadece Amed’de değil, sanatın devrimci gücüne inanan sanatçıların olduğu her yerde ve her kentte filmlerimizi göstereceğiz" ifadeleri yer aldı. Komitenin yaptığı yazılı açıklama şu şekilde: "Bugün üzerinde yaşadığımız topraklar; baskıların, siyasi soykırımların, yasaklamaların ve sömürünün ağırlığını yaşıyor. Bu koşullar altında sanatın ve sanatçının görevinin, sinmek değil; tam da zamanın gerçeğini anlatmak için sesini yükseltmek olduğunu düşünüyoruz. Festivalimiz bu yıl 4-13 Kasım tarihleri arasında yapılacakken, halkın iradesine müdahale edilmiş ve Diyarbakır Büyükşehir Belediyesi Eşbaşkanları tutuklanıp yerine kayyım atanmıştır . Bu koşullarda festivalimiz belirlenen tarihler arasında gerçekleşememiştir. Ancak, kent kimliğinin ve mücadelesinin bir parçası olan festivalin yapılma gerekçeleri hâlâ orta yerde duruyor. Biz, bu koşullarda üzerimize düşen tarihi sorumluluğu yerine getirmek için festivalimizi halkın özgücü ve demokratik kitle örgütleri desteğiyle yapmaya hazırlanıyoruz.  Sanat, doğası gereği muhalif bir yapıya sahiptir. Her koşulda, zulmün, şiddetin ve zorbalığın karşısındadır. Hak, adalet, özgürlük, eşitlik için, kadın, çocuk, mülteci/sığınmacı, göçmen ve yoksulların hakları için, kısacası özgürce yaşanacak bir ortam için hiçbir zorlama olmaksızın, gönüllü biçimde, akıl, vicdan ve onurla yürütülen çalışmalara hiçbir şekilde mühür vurulamaz. Yenilikçi, özgün ve yaratıcı bakış açılarına ihtiyaç duyduğumuz bu dönemde hakikati anlatan filmleri halkımızla buluşturacağız. Bunun için “SınırsızSinema”sloganıyla sadece Amed’de değil, sanatın devrimci gücüne inanan sanatçıların olduğu her yerde ve her kentte filmlerimizi göstereceğiz. Kentimizde salonlarını festivalimize açan demokratik kitle örgütlerine ve sanat kurumlarına dayanışmaları için teşekkürü borç biliriz." Amed Film Festivali Facebook sayfası: https://www.facebook.com/amedfilmfest  Onur Caymaz ve Onur Behramoğlu İzmir'de okurlarıyla buluşacak
Şair Onur Caymaz ve şair Onur Behramoğlu 17 Aralık Cumartesi günü İzmir'de edebiyat severlerle buluşacak.  "Kitap Kokusu" başlıklı söyleşi Türkan Saylan Kültür Merkezi Benal Nevzat Salonu'nda saat 17.00'da başlayacak. Onur Caymaz ( 1977 İstanbul) Türk şair ve yazar Marmara Üniversitesi Elektronik- Bilgisayar Bölümü’nü bitirdi. Yazdıklarıyla Adam Sanat, Adam Öykü, E, Varlık, Öküz, Virgül, Radikal Kitap, Cumhuriyet Kitap, Eşik Cini ve benzeri dergi ya da gazetelerde göründü. 1999 yılında Gençlik Kitabevi’nin açtığı yarışmada Hayalperistanbul adlı hikâyesi birinci oldu. 2000 yılında Kâh ve Rengi adlı dosyası, Orhon Murat Arıburnu Şiir Ödülü’nü alarak Hera Yayınları tarafından kitaplaştırıldı. 2002 yılında Haldun Taner Öykü Ödülü ikincisi seçilen Nokta, Ezilmiş Leylaklar Kitabı adlı ilk kitabındadır. 2004 yılında Seni Hatırlatan Yıldızlar (roman) ve Bak Hâlâ Çok Güzelsin (şiir) yayımlandı. Bak Hâlâ Çok Güzelsin, 2005 yılında Behçet Aysan Şiir Ödülü’nü kazandı. 2005’te Sanki Yarın Nisan (hikâye), 2008’de Kalbin ve Tenin Bütün İstekleri (hikâye); 2009’da Yaz Tarifesi (şiir) kitapçı raflarındaydı. 2010 güzünde Gece Güzelliği (hikâye) ile okurla buluşan Caymaz, 2011’de Pervaneyle Yaren adlı şiir dosyasıyla Bedri Rahmi Eyüboğlu Şiir Ödülü'ne layık görüldü. Şiirleri çeşitli dillere çevrilen Caymaz, bir reklam ajansında düzeltmen olarak çalışmakta, üç yıldır düzenli olarak Birgün gazetesinde yazmaktadır. Onur Behramoğlu (1975, İstanbul), Türk şair Marmara Üniversitesi siyaset bilimi ve uluslararası ilişkiler bölümünden mezun olduktan sonra Yeditepe Üniversitesi'nde işletme üzerine yüksek lisans yaptı. İlk şiirleri Yasakmeyve dergisinde yayımlandı.[1] 2003-2006 arasında kaleme aldığı şiirlerini 2006 yılında Asit ya da İksir adlı ilk şiir kitabında bir araya getirdi.[1] İkinci kitabı, "Senden Öğrendiğim Şarkılar" 2013 yılında yayımlandı. Şiirleri İngilizce, İbranice, Bulgarca, Rusça, Azerice, Hollandacaya çevrildi. Şalom gazetesinde Zapatista, Remzi Kitap Gazetesi’nde Benim Şairlerim adlı köşelerde aylık yazılar yazmakta,www.aykiriakademi.com internet sitesine yazılarıyla katkıda bulunmakta, şiiri edebiyat değil başkaldırı saydığından hiçbir ödüle katılmamaktadır. Namık Kemal Behramoğlu'nun oğlu, Ataol Behramoğlu ile Nihat Behram'ın yeğenidir.[2] Kuyuda: Hakikat sessizlikte çınlar
SİBEL ÖZ Tüketim çağında metalaştırılmaya ve hoş vakit geçirme aracı haline getirilmeye çalışılan ‘edebiyat’ın karşısında, insanın özüyle ve hayatın anlamıyla ilgili bir derdi olan ‘saf’ edebiyat her zaman varlığını sürdürecektir. Reklamları ilan panolarını süslemeyen, çok satmayan, sınırlı sayıda basılarak sınırlı sayıda okurla buluşabilen, ama dünyası, evreni, ufku bugünle ve verili durumla sınırlandırılamayan kitaplar geçmişte olduğu gibi bugün de kendi okurunu yaratacaktır. Çığ haline gelmiş sorunların insanlığı yutmaya hazırlandığı bir uygarlık dönemecinden geçerken, kaçış edebiyatı olarak nitelendirilebilecek yazım serüvenlerinin, ne kayıt düşme, ne değiştirme ne de itiraz etme anlamında etkili olamadığı, olamayacağı görülüyor. Belma Fırat’ın ikinci kitabı, etrafımızı saran dünyanın kuşatıcı, boğucu, karanlık, çıkış şansı tanımamak üzere kurgulanmış gerçekliğini yumuşatmadan, ince bir serzenişin çoktan ötesine geçmiş kuvvetli bir itirazla ortaya koyuyor. Kitabın adı bu nedenle “Kuyuda”. İnsanlık kuyuda, hep birlikte oradayız. Kimilerimiz kuyuyu ana rahmi gibi sıcak, dışarıyı yani özgürlüğü, dışarıda bırakmış olması dolayısıyla güvenli bulup mutlu olmaya çalışsa da, kuyu-da-yız. Kuyunun bir gerçekliği var; kuyu karanlık, boğucu. “İnsanı içine çeken, sessiz, yüklü, karanlık uzam.” Yazar, metinde bir üst kişi, bir anlatan, bir dış ses değil; bizzat kuyunun içindekilerden biri. Kitaba adını veren ilk öykünün hemen başlarında, “Buraya hakikatin kuyusundan bir nebze olsun anlam çekmeye gelmişti. Dimağında iyisiyle kötüsüyle binlerce şiir, hikaye…” diye anlatılır yazarın durumu. Okursa kuyudan anlam çekmeye gelen yazarın, kuyuya yuvarlandığını, orada sözcüklerle kuşatılmış olarak nefessiz kaldığını anlar metnin devamında. Aslında kuyunun da sıradan bir kuyu değil, bir kireç kuyusu olduğunu, dolayısıyla bu çağda hiçbir ölünün toprağın koynunda uyuyamayacağını, -yazara göre ölüler uyumaz- olsa olsa bir kireç kuyusunda söneceğimizi, değil mi ki kireç kuyusuna atılan kimilerimize kayıtsız kaldık, her birimizin de ölümüz ve dirimizle yaşamın ruhu olan topraktan uzaklaştığımızı anlar, anlamasa da hisseder. Söz konusu kuyu, anlam kuyusu mudur, -bugün kullanımdan silinmiş mananın kendisi belki de- hislerin köreldiği bir son nokta ya da alışmanın, kayıtsızlığın zirvesi midir, okuyan herkes kendi kuyusunu arar metnin içinde. Ama en başta yazar oradadır. Onun Kuyu’daki acılı varlığının kanıtıdır hissettiklerimiz. “Sessizlik; kadim sessizliğin -sessizliğin dilsiz dilinin- kuyunun duvarlarında yankılanan akisleriyle bildirdi: Hakikat sessizlikte çınlar.” Belma Fırat’ın tüm öyküleri ölümü sessizlikle karşılamayanlara, sessizlikte çınlayan hakikati duyabilenlere, aklıyla, zekâsıyla ve bizzat bedeniyle ölümü kabullenmeyenlere ait. Kıssa, Duvar, Never Land (Var Olmayan Ülke), Koşulsuz Buyruk, Zindan, Avatar, Örümcek ve diğerleri… Naif, avutucu ya da oyalayıcı öyküler anlatmayı değil, neysek onu, neredeysek orayı anlatmayı seçen, olduğumuz şeyi haykıran, rahatsız eden, kendisinin olduğu kadar okurun da zekâsını ve sınırlarını zorlayan bir yazarı okumak isterseniz, buyurun: KUYUDA! Oxford'dan ‘cinsiyetsiz zamir’ haberlerine yalanlama
Oxford Üniversitesi Öğrenci Birliği, dün yayımlanan ve bundan sonra cinsiyet ifadesi belirtmeyen üçüncü tekil şahıs zamiri kullanılacağına dair bir kural çıkarttıklarını söyleyen haberleri yalanladı. Birlik, bu tarz bir hamlenin “kendi amacına ters düşeceğini” söyledi. Dün pek çok yerde yayımlanan haber, Oxford Üniversitesi öğrencilerinin bundan sonra, İngilizcede üçüncü tekil şahıs için cinsiyetleri belirlenmiş “he” (erkek) ve “she” (kadın) yerine, cinsiyet ifadesi olmayan “ze” zamirini kullanacağını söylemişti. Kültür Servisi'nde yer alan ve Guardian'a dayandırılan habere göre, birliğin internet sitesinde habere dair şu açıklama yapıldı: “Bildiğimiz kadarıyla, yayımlanan bilgi yanlıştır. Tüm öğrencilerin başkaları ya da kendileri için ‘ze’ zamirini kullanmak zorunda olduğunu söyleyen bir broşür yayımlamadık.” Açıklamada aynı zamanda, birliğin politikasının sadece toplantılarda konuşan öğrencilerin kendileri için kullanılmasını tercih ettikleri zamiri bildirmeleri yönünde cesaretlendirmek olduğu belirtildi. Birlik, herkesi cinsiyetsiz zamir kullanmaya zorlamanın, kendisini cinsiyetsiz olarak tanımlamayan, özellikle de biyolojisi üzerinden belirlenen cinsiyetini benimsemeyen kişiler için ayrımcı bir uygulama olacağını belirtti. Açıklama şöyle devam etti: “Ayrıca belirtmek isteriz ki, bizler ‘he’ ve ‘she’ zamirini kullanmak isteyen bir kişinin ‘he’ ve ‘she’ zamiri yerine ‘ze’ kullanmasını asla söylemedik. Bu yanlış cinsiyetlendirme olur ve halihazırda kendisi için tercih etmediği zamir kullanılmasıyla mücadele eden bireylere olumsuz etki eder. Bu tüm olayın amacına tamamen ters olur.” Daha önce yapılan haberler, birliğin Haziran 2016’da yayımladığı belgeye referans veriyordu ki bu belgede “ze” zamirinden bahsedilmiyor. Belgede, birlik toplantılarına katılan konuşmacıların tercih ettikleri zamiri belirtmeleri gerektiği söyleniyor. KitapEki takipçileri 2016’nın en iyilerini seçiyor
2016’yı geride bırakmamıza sayılı günler kaldı. Bütün bir yıl boyunca çok sayıda yeni kitap okurlarla buluştu. Yayınevleri, yayımladıkları kitapları yıl boyunca düzenlenen fuarlarla, festivallerle ve kitapçılar aracılığıyla daha fazla okura ulaştırmaya çalıştı. Kültür-sanat ve edebiyat portalı KitapEki birinci yılını geride bırakıyor. Bu 1 yıl boyunca geniş bir yazar kadrosuyla kitap gündeminin nabzını tutmaya çalışan portal edebiyat hakkında daha net bilgileri kitapseverlerle buluşturmaya devam ediyor. KitapEki, 2016 yılının sonuna gelirken, roman, öykü, şiir, polisiye, çocuk ve bilimkurgu/fantastik kategorilerinde yılın en iyilerini seçiyor. Sosyal medyada #KitapEki etiketiyle yapılacak kitap paylaşımları doğrultusunda seçilecek. Katılımcılara da listede yer alan kitaplar hediye edilecek. KitapEki'nden yapılan açıklama şu şekilde: "Yayınevleriyle ve tüm etkinliklerle yakın temas kurarak gündemi takipçilerimiz için sıcak tutmaya çabaladık. KitapEki olarak sadece yeni kitapları değil klasiklerden, sahaf raflarında yer alan kitaplara kadar birçok kitap hakkında yazılar ürettik. Sadece edebiyat kategorisinde değil, edebiyat dışı kitaplarda da iddialı çalışmalarımız oldu. Çocuk, yemek, gezi ve polisiye kategorilerine özel olarak eğildik ve herkesin ilgisini çekecek kitaplara yer verdik.  Biz bugüne kadar en iyileri sizlere ulaştırmaya çalıştık. Şimdi en iyileri belirleme sırası takipçilerimize geldi. Kimisi sitemizin yazarları olan ve desteğini bizden hiçbir zaman esirgemeyen “A. Ömer Türkeş, Aynur Kolbay, Aysel Sağır, Aziz Hatman, Burcu Aktaş, Derviş Şentekin, Doğan Yalçın, Doğuş Sarpkaya, Fatin Hazinedar, Gün Çağ Aydın, Güzella Bayındır, Kaan Arslanoğlu, Kadir Yüksel, Korkut Akın, Mehmet Fırat Pürselim, Nazlı Berivan Ak, Nihal Ünver, Öznur Özkaya, Pınar Akman, Sülbiye Yıldırım, Zafer Köse, Zümrüt Bıyıklıoğlu” 1 yıl boyunca çıkan kitaplardan bir seçki hazırladı. Yazarlarımızın ve dostlarımızın belirlediği kitaplar önce “havuzumuzda” birikti. Tüm kitaplar arasından en çok tercih edilenleri ise sizlerin beğenisine sunuyoruz. Roman, öykü, şiir, polisiye, çocuk ve bilimkurgu/fantastik kategorilerinde belirleyeceğimiz en iyilerin oylaması yarın başlıyor. 2016 yılının en iyi kitaplarını okuyanlar belirleyecek… Oylamamız 26 Aralık tarihinde sona erecek ve 1 Ocak 2017’de sizlerin seçtiği en iyileri ilan edeceğiz. Oylamamıza katılan takipçilerimizi ise hediye kitaplar bekliyor. Hesaplarımızı takibe alıp, oylama linkini #KitapEki hashtagiyle paylaşan ve RT yapan takipçilerimiz arasından belirlediğimiz birçok takipçimize oyladıkları listede yer alan kitaplardan hediyeler göndereceğiz. KitapEki’ni takip edin, oylamaya katılın hem en iyileri siz belirleyin hem de hediye kitap kazanın…  Aşkın teorisi: Bir okuma notu denemesi
BÜŞRA BESTE ÖNDER Özne, İmge: Âşık Nesne, Öteki: Aşk nesnesi İmgelem: Aşk Bir yanda binlerce özne tarafından kullanılan alabildiğine yalnız bir aşk söylemi diğer yanda ise aşığı belirgisel bir özneye indirgememe, onun sesindeki uzlaşılmaz olanı duyurma isteğiyle aşk söyleminin öykünüşünü yazan bir kitap. Goethe’nin Werther’inin, Platon’un Şölen’inin, Zen’in, Nietzsche’nin satırlarına ışık tutuğu bir kitap. Barthes’ın âşık olan öznenin halet-i ruhiyesini, yaşadığı kaygı, buhran ve çöküşleri, kendisiyle verdiği tek kişilik büyük savaşı anlattığı bu kitabında beni en çok etkileyen kısım öznenin bu imgelemin içerisinde kaybolmuş vaziyetteki yalnızlığını eşsiz bir şekilde ortaya koyuşu oldu. Zira tek kişiliktir aşk. Aşk, özneye aittir. Böyle bir aşkın sürdürülemeyeceği söylenir Özne’ye. Ama bu durumda sürdürülebilirliği nasıl değerlendirmeli? Sürdürülebilir olan neden iyi olsun? Sürmek neden yanmak’tan daha iyi olsun? Özne, imgelemin içerisinde sürüklenirken kaç farklı sorgulama durumunda bulur kendini? Öteki ne zaman bir yabancıya dönüşmeye başlar? İmge, Öteki’nin o korkunç geri çekilmesiyle, yalnız başına döndüğü, uyumak için “sakince” bir kitap bir de uyku hapı aldığı odalarda onu ısıtabilecek dostça hiçbir şey bulamaz. İmge üşür. Bir şeyler olsun diye dilekte bulunmak bile geçmez içinden. Saplantılarına boğulmuş bir halde çöküş kaygısı içinde bulur kendini. Nitekim o çöküş, bütün çöküşlerin anımsatıcısıdır. Birinin çıkıp ona “sıyrıl artık bu kaygıdan, onu çoktan yitirdin!” demesini bekler. Diğer yandan imgemizin, yani öznenin nesneyi yani Öteki’yi aşkın kendisinin imgelemi altında hiçleme durumunda olduğunu yani aslında nesneyi değil de aşkın kendisini sevdiğini bilmesi yakındır. Çünkü o artık kendi arzusunu arzulamaktadır. Öteki ise onun destekçisinden başka bir şey değildir. Özne, Öteki’ni alçaltarak yükseltir kendisini. Eğer nesneden vazgeçecekse bir gün, yaşayacağı acı tam da bu yüzden imgeliğe dair bir acı olacaktır. Öteki, aşkın altında hiçlenmiş durumdadır çünkü. Devamında öznenin kendisini sevilen nesneye karşı suçlu bulup çileci bir özcezalandırma haline girişi gelir. Aşk çilecidir. Âşık özne, birşekilde “suçlu” olduğuna göre kendisini mutlaka cezalandıracaktır. Saçlarını çok kısa kestirecek, kapkara gözlükler ardına bakışlarını saklayacak, kendisini bir keşiş gibi başka işlere dair çalışmaya adayacak, sabırlı, kederli ama “onurlu” olacaktır. Tuttuğu yas, kıyafetlerinden davranışlarına kadar yansıyacaktır her şeye. Ama aslında bu durum, Öteki’ne yalnızca geriye dönüp özneyi ne duruma düşürdüğünü görmesine dair verilen bir mesajdır, hatta bir şantajdır. Çünkü tüm bunların sonucunda Öteki, imgeye baktığında yok oluşu görecektir. İmge arzusunu sorgular. Öteki, arzusunu karşılayan tekil imge midir? Öteki, çektirdiği acının hiç mi hiç farkında olmayan bir günahsız mıdır? Öteki nitelendirilebilir mi? Özne Ötekiyi nitelendiremez, Öteki’nin ışıldayan özgünlüğü karşısında sınıflandırılmış olarak kendisini bulur. Kendisi sıradandır. Özgün olan Öteki’dir. Özne bekleyendir. Bir geri dönüş, vaat edilmiş bir gösterge bekleyendir. Kaygılıdır beklerken, ayarsızdır. Bekleyiş acılı bir büyüdür onun için. Beklerken yitirdiği tüm anlar onun kaygı lekeleri olur. Beklediği varlık gerçek midir? Gelecek olan beklediği midir? Yoksa gelecek olan o imgeyi yeniden mi yaratmıştır? Yoksa özne, Öteki’yi beklerken onu sanrılaştırmış mıdır? Öteki hiç mi beklemez? Zaman zaman bekleyen rolüne bürünmeye, başka bir yerde oyalanıp geç gelmeye çalışsa da beceremez özne, saatinden önce buluşulacak yerde olur. Özne bekleyendir. Susandır bir yerde; tutkusunun sıkıntılarını, arzularını, üzüntülerini aşırılıklarını Öteki’den gizlemenin yollarını arayandır. Zorbalık ile kurbanlık arasında duraklar özne. Özne, Öteki’nin farkında bile olmadığı ufak bir konuya dair ağlarken bulur kendini ki ağlamak âşık bedenin alışılmış etkinliklerinden biridir. Ağladığının görülmemesi için dumanlı gözlerini kara gözlükler ardına gizler. Dayanmanın, “onurluluğun” tinsel hazzını yaşarken bir yandan hem acınacak diğer yandan da hayranlık duyulacak, bir tarafta çocuk diğer tarafta da olgun kişi olmak ister. Özne, duygusal taşkınlığını sözsel olarak belirtmeyecektir hiç. Sözcükleri sıradan olacaktır, her şey oldukça normalmiş gibi konuşacaktır Öteki’yle. Hiçbir şey söylememenin gücünü hissetmek isteyecektir. Peki, öznenin arzusu nedir? Özne düzenini kurmak istemektedir. Çevresindeki Sistemato’ların bir parçası olabilecek midir? Düzen onun için neyi ifade etmektedir? Düzenin dışında bırakılmak bir düşün, bir aşkın, bir birliğin dışında bırakılmak mıdır? Öznenin arzuladığı alçakgönüllü bir yapıdır. Öteki’nin yapısnını ise gülünç bir tarafı vardır. O, aynı alışıklara göre yaşamakta inat eder. Ama Öteki’nin Sistemato’su sıradanlığıyla büyüler özneyi, o sıradanlıkta bir özü görülmektedir, bu evlilik özüdür, bir aile özüdür. Peki, Öteki’nin arzuladığı nedir? Özne anlamak istediğini haykırır. Aşk konusunda ne düşündüğünü, ne bildiğini sorgular. Aşk bir var oluş mudur yoksa bir öz müdür? Aslında öznenin aşkı anlamak istemesi Öteki’yi anlamak istemesidir. Kendisini bölen şeye karşıdan bakmak istemektedir. Âşık özne kaygılar içinde kendisini soru yağmuruna tutar. Ne yapmalıdır? Bu durumu sürdürmeli midir? Aşk üzerine konuşmak ister. Öteki’ye konuşmak ister. Özne, parmakları yerine sözcükleri varmış gibi dilini Ötekine sürter. Sözcükler hiçbir zaman deli değildir, asıl deli olan sözdizimidir. Ancak bütün bir söylem etkinliği üstü kapalı şekilde gerçekleşir. Aşk üzerine geliştirdiği kapalı söylemde Öteki konusunda bir felsefe geliştirir özne. Konusu aşk olan her söz ister istemez gizli bir demeç içerir; ister felsefesel, ister özdeyişsel, ister lirik, ister romansı olsun aşk üzerine söylemde her zaman kendisine seslenilen biri vardır. Bir hayalet ya da gelecekteki bir imge durumuna girse de o biri, biri için olmayınca kimse aşktan söz etme gereği duymaz. Yıl biterken akıl defterimde tuttuklarım
BARIŞ AKPOLAT barisakpolat@gmail.com Hepimizin hayatı boyunca çok büyük sıkıntıları olmuştur. Ya gerçekten büyüklerdir ya da bize büyük gelmişlerdir. Benim son yıllardaki en büyük sıkıntım, gündemin durumu ve bizim yapmaya çalıştığımız işin çelişkisi oldu. İşten kastım kültür sanat ve müzik… Mülteci sorunu, komşu ülkelerde evsiz kalan çocuklar, devasa bir metropolde yaşanan vahim olaylar ve her an bir şey olacak korkusuyla para kazandığımız işleri yürütmeye çalışmak gerçekten saçma geliyor. Sonra tabii ki bunca mevzunun arasında parasını pulunu düşünen, iktidar yalakası insanların yanında bizim yapmaya çalıştığımız işlerin naifliğini düşünüyorum. Bizimkiler ağır basıyor. Bir şarkıyı dinlerken hayal kurmak, yolda kulağında kulaklık varken gündemden uzaklaşıp kendi kendine rüyalara dalıp klip çekerek yürümek veya bir tabloya bakıp iç geçirmek gibi basit zevklerimiz var. Dolayısıyla şarkı türkü paylaşırken eskisi gibi arada kalmıyorum. Bizim gibi hissetmeyenlerin savaş ve ölüm karşısında takındığı tavrı düşününce ne kadar çocuksu rahatlama yöntemlerimiz var olduğunu anlıyorum… Bırakın bu işlerle uğraşalım, boşverin ayın sonu rahat gelmesin. Kendimizi satmamanın yarattığı huzurla ölmeyi tercih ederim. En azından başkasının hakkını yemedik değil mi? Her yıl sonunda o yılın ne kadar kötü bir yıl olduğunu konuşuyoruz. Her yıl bir öncekinden daha kötü oluyor. Her yıl daha çok insan aramızdan ayrılıyor. Her yıl daha büyük saçmalıklarla uğraşıyoruz. Hayatlarımız daha iyisini hak ediyordu kanımca. Bu kadar erken yaşlanmamıza hiç gerek yoktu. Neyse ki müzik var. Tutunabildiğim tek şey bu. Bu yıl gerçekten sevdiğimiz pek çok müzisyeni kaybettik. David Bowie’yi, Prince’i aldı götürdü bu yıl. Düşünsenize şiirleriyle büyüten Leonard Cohen’i aldı 2016. 2015 ise en sevdiğim adamı Lemmy’yi götürmüştü. David Bowie gidince selamı çakıp kalanlara tutundum. Nick Cave’e, Tom Waits’e, Bob Dylan’a sarıldım. Patti Smith dinledim durdum. Bu yıl Metallica albümüyle coştum. Prince albümlerini döndürüp durdum. Bowie’nin son şaheseri Blackstar’ı hatmettim hayranlıkla. Childish Gambino’nun, Alicia Keys’in, Common’un albümleriyle yeni bir şeyler keşfetmiş gibi sevindim. Tuğçe Şenoğul’un yeni şarkısı ‘Onun Karanlık Huyları’na çok yükseldim. Yorumuna bir kez daha hayran kaldım. Şenoğul’u çok iyi tanıyorsunuz. Gaye Su Akyol ile birlikte Seni Görmem İmkansız diye bir grupları vardı hani. Kaçırmayın, Tuğçe’yi 2017’de çok konuşuruz. Onun gibi Türkiye’den şimdiye kadar çıkan en başarılı stoner/garage rock grubu Uluru’yu çok konuşuruz. Tuğçe Şenoğul ve Uluru gibi ilk dinlediğim andan itibaren deli gibi dinlediğim ve hayranı olduğum Selim Saraçoğlu’nu da çok konuşuruz. Yani umarım bu isimleri konuşmayı tercih edersiniz. Şahsen ben yalan dolan dolu politikadan, aklımın ermediği derin şeylerden konuşmaktansa bu isimleri konuşup güzel müzik dinlemeyi tercih ediyorum. Önümüzdeki hafta yıl bitmeden dinlemenizi tavsiye edeceğim albümleri yazacağım. Kendinize iyi bakın ve akıl sağlığınızı korumaya çalışın lütfen. Barış ve sevgi ile... Andrey Tarkovski için Mühürlenmiş Zamanlar
“Sanat nedir? (…) İlan-ı aşk etmek gibidir: birbirimize ne kadar bağımlı olduğumuza dair bir bilinç. Bir itiraf. Bilinç dışı olsa da yaşamın gerçek anlamını yansıtan bir edim –aşk ve fedakarlık.” A. Tarkovski Rus yönetmen Andrey Tarkovski’nin (1922-1986) derin, şiirsel ve kişisel filmlerinden oluşan bir seçki Pera Film tarafından sunuluyor. Adını, Tarkovski'nin hayata ve sinemaya dair görüşlerini hem edebi bir haz hem de felsefi bir derinlik katarak anlattığı Mühürlenmiş Zaman adlı kitap başlığından alan bu yeni program, yönetmenin 8 filmine yer veriyor. 16 – 31 Aralık tarihleri arasında gerçekleştirilecek olan yılın son etkinliği, yönetmenin 30’uncu ölüm yıldönümüne adanıyor. Program kapsamındaki yönetmenin filmleri arasında İvan’ın Çocukluğu, Andrey Rublev, Solaris, Ayna, İz Sürücü, Kurban ve Nostalji yer alıyor. Ayrıca Fransız yönetmen Chris Marker’ın, 1986’da ölen arkadaşı ve meslektaşı Tarkovski için saygı duruşu niteliğinde hazırladığı Andrey Arseneviç’in Yaşamında Bir Gün adlı belgeseli de programa eşlik ediyor. İkinci Dünya Savaşı sırasında partizanlarla birlikte casusluk yapan bir çocuğun hikayesini anlatan İvan’ın Çocukluğu, 1962 Venedik Film Festivali’nde büyük ödül kazanan ilk uzun metrajlı filmi oldu. 15. yüzyılda yaşayan bir ikona ressamının yaşamını anlatan, epik ve alegorik bir film olan 1966 yapımlı Andrey Rublev, çağdaş Sovyet sanatçısının çilesine göndermeler yaptığı için yıllarca raftan inemedi ancak 1969’da Batı’da gösterime girdi ve büyük beğeni topladı. Tarkovski bundan sonraki üretiminde genelde başka dünyaları beyazperdeye taşıdı. Solaris’te (1972) bir uzay gezgininin fantezileri gerçeğe dönüşür; İz Sürücü (1979) gizemli ve yasak bir çorak “bölge”de geçer; Ingmar Bergman’ın ekibinden oyuncu Erland Josephson ve görüntü yönetmeni Sven Nykvist gibi önemli kişilerle İsveç’te yönettiği Kurban (1986) filmi ise nükleer kıyametten birkaç saat öncesini konu edinir... Korkuyu mabet yapmış!
Albert Camus'nün “Uğruna ölünecek davalar vardır, ama hiçbiri uğruna öldürmeye değmez.” diye bir sözü vardır. Bir de bu ülkede bitmeyen bir faşizm vardır. Ölümler ardı ardına geliyor. Yetkililerin açıklamaları hep aynı, boyun eğmeyeceğiz falan. Devlet yapınca da ne diyorlar, terörü yok edeceğiz filan! Uğruna insan katletmek... Neyin uğruna? Halk sindiriliyor. Aydınımız sinmiş... Sonuç kocaman bir korku imparatorluğu... Örgütlü yapıda buluşamama, sınıf eksenini unutmuş kişiler ve kurumlar ya da bu yapılar varsa da sürdürülebilirliği sorunu. Sinizm türemiş, siniklik önemli ölçüde, şaşırmaktan ve öfkelenmekten feragat edip kayıtsızlığa teslim olan bizim aydınımıza sirayet etmiş; tek bir özelliği, ortak yanı korkaklıktır. Çünkü bu aydın tipinin kafası bağımlıdır. Öylesine alışmıştır ki bağımlılığa, doğaldır onun için. Nedenini kendi de bilmez, içine işlemiştir. İçgüdüsü gibi olmuştur. Osmanlıdan beri bu böyle; saray korkusu, devlet korkusu, hükümet korkusu gibi. Aydına, işsizlik korkusu, açlık korkusu, can korkusu sinmiş. Öylesine büyümüş ki bu korku; nedeni, türü, nerden, nasıl çıktığı düşüncesi bile dimağında değil artık; salt korku kalmış geriye. Korkuyu mabet yapmış, beyinleri erimiş/çürümüş. Kocaman bir karanlık içinde, umutsuz. Böylesi aydının seçeneği sizce ne olur? Fırsatını buldu mu burjuvazinin yanına kayacaktır. Bugünün karanlığı umut kırıcı. Korku dağları değil korku bütün ülkeyi bekliyor. Düşünce, eylem, ne varsa, ne yapılabildiyse; düzenin egemen güçlerinin açık, örtülü izniyle, onayı ile en azından göz yumması ile çıkmış ortaya. Ufak tefek düzenlemelerle yetinilmiş, egemen düzenini sürdürüyor. Aydın buna tav olmuş, susmuş. Düzeni kökünden değiştirmek bilincine varanlara kan kusturulurken de susmuş. Sesi çıkan içeri alınmış, faili-meçhule gitmiş. Bu terör değil midir? İşin kötüsü aydın kalabalığımız herkesten çok kızgındır bu bilince varanlara. Korkularından değilse de aşağılık kompleksindendir bu. Ama korku açık ara öndedir. Bitmeyen bir faşizm vardır bu ülkede. Faşizm; “Finans-kapitalin en geri, en şoven öğelerinin açık terörist diktatörlüğü” yani... Terörü yok etmek de bu diktatörlüğün işiymiş meğer! Ülkede bu korku duvarını tabii ki herkesin, ama önce aydının aşması gerek. Aydın, halka, yığınlara dayansa korkusu falan kalmayacak, güçlü bulacak kendini, ama öylesine yabancılaşmış ki. Osmanlıdan beri halkın durumu da zor. Sömürmüşler, kırmışlar bu yığını diye yazdım ama sürekli başkaldırdığını da unutmadım. Her başkaldırdığında yine ezmişler, yine kesmişler, yine yakmışlar, ama yine de tükenmemiş. Kapanmış grup grup, saklamış kendini, ayrı bir dünya kurmuş. Yunus'a, Pir Sultan'a, Karacaoğlan'a sığınmış. Çalışmış, savaşmış, direnmiş, bir daha, birçok kez daha sömürülmüş, kırılmış. Osmanlı'da Baki, Nefi gibiler sarayın yolunu tutmuş. Devlette devamlılık esastır, şimdinin aydını da öyle. Halkla yaşamamış ki. İyi de sömürüde, yağmada, zulümde şiddet yok mu? Terör değil mi bu? Aydının buna tavrı olmamış ki, sözümona tarihsel, ekonomik incelemeler yapacak, sanatını üretecek. Halka böylesine duvar çekince sonu belli; yığınlara yabancılaşmış. Batı kapitalizminin geliştirdiği toplumlara özenmiş, emekçilerin acılı yaşamından değil, dışarda görüp okudukları akımlardan beslenmiş, tefecinin, bezirgânın, finans-kapitalin gölgesinde yaşamayı tercih etmiş, halka sığınacak değil ya, Osmanlıdaki gibi el etek divan... İlericilikleri Batıdaki ünlü sanatçılara benzeme çabasındadır. Küçük burjuva aydınlarından söz ediyorum, halkla arasında büyük uçurumlar var şimdi. Tek sığınağı korkudur özgür(!) aydınımızın. Politikacı, sanatçı, yazar, nice ünlü kişi aramızdan kaçıp gitmiştir karşı yana. “Uğruna ölünecek davalar vardır, ama hiç biri uğruna öldürmeye değmez,” sözünü kendilerine göre yorumlamışlar, anladıklarıyla özgürlük uğruna savaşmaktan korkar olmuşlardır. Dayanılmaz acılara katlanan nice insanımıza saygıyla... Meltem Cumbul setten ayrıldı: “Bu Sette Çocuk Var”
Murat Boz'a hemşirelerden tepki
Murat Boz'un henüz vizyona girmeyen filmi 'Dönerse Senindir'in kamera arkası görüntüleri yayınlandı. Filmde mini etekli hemşirelerin Boz'a müdahale ettiği sahneler, sağlık çalışanlarının tepkisine yol açtı. Çanakkale Devlet Hastanesi Başhekimlik binası önünde bugün saat 12.30'da Çanakkale Sağlık-Sen Şube Başkanlığı, sağlık çalışanları ve hemşireler tarafından düzenlenen basın açıklamasında Murat Boz'un 23 Aralık'ta vizyona girecek 'Dönerse Senindir' adlı filminde hemşire rolündeki kızların mini etek giymeleri tepki gösterildi. Dönerse Senindir filminin fragmanı "SAĞLIK ÇALIŞANLARI RENCİDE EDİLİYOR" Sağlık-Sen Şube Başkanı Suat Özen, şarkıcı Murat Boz'un başrolünü oynadığı filmde, hemşirelik mesleğini rencide edici ve gerçekle ilgisi olmayan sahnelere yer verildiğini söyledi. Canını dişine takarak, bu hizmeti sunan hemşire ve sağlık çalışanlarının rencide edildiğini savunan Suat Özen, "Hemşireyi cinsel bir obje olarak göstermek küstahlıktır, ahlak dışıdır. Hemşire halkın sağlığı için kutsal bir görev üstlenmiştir. Hemşire 7 gün 24 saat bayram-seyran demeden alın teri ile insanlığa hizmet edendir. Hemşire annedir, kardeştir, eştir. Hemşire beyaz bir melektir, sizin filmlerinizde oynattıklarınız gibi değildir. Bir meslek grubunu rencide edici, incitici, cinsel anlamda ön plana çıkaran görüntülere yer verilmesi art niyet değilse bile büyük bir aymazlık, hadsizliktir" dedi. Filmdeki tartışma yaratan sahneler Yüzbinlerce hemşire adına seslendiğini dile getiren Özen, "Öncelikle filmde bu tür görüntülerin yer almasından dolayı yapımcı ve yönetmen başta olmak üzere, yetkili konumdaki herkesi kınıyoruz. Filmin o sahneleri yeniden aslına uygun çekilmelidir. Başta Cumhurbaşkanımız olmak üzere, Başbakanımız, Sağlık Bakanımız ile Aile ve Sosyal Politikalar Bakanımızdan bu onur kırıcı, rencide edici film konusunda gerekli müdahalede bulunmaya davet ediyoruz. Ancak, filmin yapımcıları, bu sahnelerde ısrarcı olmaları halinde, Kültür ve Turizm Bakanımız Prof. Dr. Sayın Nabi Avcı'dan; hemşirelik mesleğine ve onuruna sahip çıkarak filmin bu şekilde gösterime girmesine izin vermemesini talep ediyoruz. Başta Murat Boz olmak üzere, söz konusu filmin yapımcı ve yönetmenini de sağlık çalışanlarından ve hemşirelerden derhal özür dilemeye davet ediyoruz" diye konuştu.  'Yolculuk' filmi dizi olarak yayınlanacak
Karahindiba Dergi’nin 7. sayısı raflarda
Karahindiba Dergi’nin yedinci sayısı, “7 Ulu Ozan” dosya konusuyla yayımlandı. Karahindiba Dergi, giriş yazısında dosya konusunu şu şekilde sundu: ‘’Yıllar önce değerli Berkay Akülker, Yedi Ulu Ozan’dan bahsederken bir gün bu konunun dosya olmasını arzu etmiştik. Uygun imkânlar sağlandığı an, dosya için harekete geçerek önce Berkay’a, sonda saygıdeğer yazarlarımıza ulaşarak sizlere güzel bir dosya hazırlamaya çalıştık. Derinlemesine işlenecek, ciddi manada uzmanlık gerektiren bir konu. Açtığımız kapı her zamanki gibi kapanmadı. Aylar, yıllar boyunca bu kapıdan geçmek isteyenleri, farklı görüşlerdeki yazarlarımızı dergimiz bünyesinde konuk etmeye hazırız. Dosya okunduğunda da anlaşılacağı üzere bu konu epey tartışmalı. Değerli sanatçı Cavit Murtezaoğlu Yedi Ulu Ozan kavramına karşı çıktığını belirtirken, diğer yazarlarımız başka görüşler savundular. Berkay Akülker Yedi Ulu Ozan’ı anmayı, Nezihe Altuğ Madımak’la bağdaştırmayı, Meral Bahar Rüzgârlar Kenti Bakü’de Fuzuli’nin izini sürmeyi, Barış Erdoğan Nesimi’yi anlatmayı seçti. Doya doya okuyacağınız bir dosya sizleri bekliyor.’’ Dergide Süleymâ Murat Kanada’dan, Achim Wagner Almanya’dan ve Makedonya’dan ise Muhammed Yakupi şiirleri ile yer aldılar. Orçun Ünal, Bertolt Brecht’in ‘’Sonra Doğanlara’’ adlı şiirini, Mariam Gaprindashvili, Konstantine Gamsakhurdia’nın ‘’Dionysos’un Gülümsemesi’’ adlı romanından ‘’Berlin’’ adlı bölümü ve Tahereh Mirzayi ise İranlı şair Mana Aghaee’nin ‘’Merhamet’’ adlı şiirini dilimize kazandırdı. Murat Özsoy’un da katkılarıyla birlikte Yazarların Ankara’sı bölümünde değerli şair Metin Altıok’un Ankara’ya dair kaleme aldığı bir metin Karahindiba Dergi’nin sayfalarında. Mevsim Yenice, Karahindiba Atölye’de seçilen dört öyküyü değerlendirdi ve görüşlerini sundu. Karahindiba Dergi’yi sosyal medyadan takip etmek için; https://twitter.com/dkarahindiba https://www.facebook.com/karahindibadergi https://www.instagram.com/karahindibadergi Murakami’den yeni bir roman geliyor
Çukurova Kitap Fuarı 10 yaşında
2017 Pirelli Takvimi, bedene değil, duygulara odaklandı
Pirelli, 1872 yılında Milano’da Giovanni Battista tarafından kurulmuş bir lastik firması. Bu firma, 44 senedir çeşitli temalar belirleyip dünyaca ünlü kadınlarla fotoğraf çekimleri gerçekleştirerek, ünlü Pirelli Takvimi’ni hazırlıyor. Her yıl dünyaca ünlü şehirlerde basına tanıtılan takvimin, 2017 yılı basın tanıtımı ise Paris’te yapıldı. Çekimleri, Alman fotoğrafçı Peter Lindbergh gerçekleştirdi. Dünyanın en iyi fotoğrafçıları arasında gösterilen Peter Lindbergh, üçüncü kez Pirelli Takvim çekimlerini gerçekleştiren ilk ve tek fotoğrafçı olma özelliğine sahip. Çekimler için pek çok farklı şehir ve mekan kullanıldı. Berlin, Los Angeles, New York, Londrave Fransa’daki Le TouquetSahili gibi… Toplamda 40 fotoğraf çekildi. Dünyaca ünlü kadın oyuncular Peter Lindbergh’e poz verdi. Bu kadınlardan bazıları: Nicole Kidman, Helen Mirren, Penelope Cruz, Robin Wright, Uma Thurman, Kate Winslet… Her sene farklı bir temayla çıkan Pirelli Takvimi’nin 2017 teması ise “duygusal” oldu. Kadınlara dair toplumda oluşturulmuş olan güzellik kriterleri, 2017 Pirelli Takvimi’nde dikkate alınmadı. Önceki yıllarda yapılan çekimlerde, genç kadınlarla çalışılmıştı. Bu kadınlar makyajlı ve çıplaktı. Çekilen fotoğraflar renkliydi ve photoshop kullanılarak hazırlanmıştı. Ancak 2017 için Pirelli, şimdiye kadar gerçekleştirdiği çekimlerin dışında bir çekim gerçekleştirdi. Öncelikle kadınlar yaş olarak geniş bir skaladan seçildi. Örneğin; Helen Mirren, 71 yaşında. Bir diğer farklılık, bu kadınların makyajsız halleriyle Peter Lindbergh’e poz vermeleri. Photoshop da yine bu takvimdeki kadınların fotoğraflarında kullanılmadı. Ayrıca fotoğraflar renkli değil, siyah beyaz. Peter Lindbergh, alışılmış Pirelli Takvimi tarzından bu sene uzaklaşıp farklı bir tema ve bakış açısıyla çektiği fotoğraflarla ilgili şunları söyledi; “Amacım kadınları farklı bir şekilde fotoğraflamaktı. Bunun için hayatımda önemli bir rol oynayan aktrisleri çağırdım ve fotoğraflarını çekmek için onlara olabildiğince yaklaştım. Bir sanatçı olarak, kadınları ebedi gençlik ve kusursuzluk fikrinden kurtarma sorumluluğunu üzerimde hissediyorum. Toplumun yücelttiği, mükemmel güzellik ideali, kesinlikle ulaşılamayacak bir şeydir.” Fotoğrafların anlatmak istediğine baktığımızda, kadınların kusursuz bedene sahip olmaları gerektiği düşüncesini yıkmak ve kadınların metalaştırılan bedenlerinin ötesinde olduklarını göstermek için çalışıldığını görüyoruz. Ön plana çıkarılmak istenen şey, kusursuz kadın bedeni değil, duygular… Bedene değil, duygulara odaklanan 40 fotoğraf Pirelli 2017 Takvimi’nde bizleri bekliyor olacak.  Gaia Dergi Yapılmayan konsere soruşturma!
Haluk Tolga İlhan’a İstanbul Devlet Opera ve Balesi Genel Müdürlüğü tarafından iki soruşturma birden açıldı. İlhan’a açılan soruşturmanın ilki vermediği bir konser yüzünden! İlhan, 9 Aralık’ta tutuklu yazarlar Necmiye Alpay ve Aslı Erdoğan ile tutuklu tüm gazeteciler için Bakırköy Cezaevinin önünde sürdürülen dayanışma nöbetinde mini bir müzik dinletisi verecekti. Planlanan bu etkinlik gerçekleştirilemedi. Etkinlik öncesinde çeşitli gazetelerde haberi yer aldı. İstanbul Devlet Opera ve Balesi Genel Müdürlüğü bu haberden yola çıkarak gerçekleşmeyen konser için İlhan hakkında “müdürlüğün izni olmadan etkinliklere katılıyor” gerekçesiyle soruşturma açtı. ‘OPERA VE BALE MÜDÜRLÜĞÜ MOBBİNG UYGULUYOR’ Evrensel'in haberine göre, İstanbul Devlet Opera ve Balesi Genel Müdürlüğü’nün açtığı ikinci soruşturma ise “görevli olduğu halde konser salonda bulunmadığı” gerekçesiyle açıldı. Bu yıl Kadıköy’de bulunan Süreyya Operası’nda düzenlenen Ernani konserinde görevli olan sanatçı konser esnasında tansiyonu yükseldiği için revire gitti. Sahne yetkililerine hastalandığını ve revire gideceğini söyledi. Revirde tedavi gören İlhan konser esnasında salona geri dönemedi. İstanbul Devlet Opera ve Balesi Genel Müdürlüğü açtığı soruşturma öncesinde İlhan’dan bu konuya dair bilgi almadığı için “görevli olduğu halde konser salonnda bulunmadığı” gerekçesiyle soruşturma başlattı. Soruşturmada o gün görevli olan sahne yetkilileri ise İlhan’ın hastalanıp revire gittiğine dair bir bilgilerinin olmadığını söyledi. Haluk Tolga İlhan’ın basın danışmanı Duygu Cankılıç, sanatçının muhalif kimliğinden dolayı düzenlenmeyen konsere soruşturma açan İstanbul Devlet Opera ve Balesi Genel Müdürlüğü’nün sanatçıya mobbing uyguladığını söyledi. Ara bölgede bekleyiş
Gözümü açtığımda her sabah duyduğum martı sesleri yoktu. Sanki başka bir şehirde uyanmıştım. Kalkıp balkondan sokağa baktım, sokak boştu. Kediler, köpekler de yoktu. Nedense şaşırmadım bütün bu yokluklara. Bu ülkede şaşıracak bir şey kalmamıştı çünkü. Yapılmaması gereken bütün yanlışların yaşandığı bir yerdi. Yine bir şey oldu diye düşündüm, büyük ve korkunç bir şey daha oldu ben uyurken. Ne olup bittiğini öğrenmek için internete baktım, kesikti, çalışmıyordu. Telefonun arama tuşlarına bastım, cızırtı sesi bile yoktu. Nerede okuduğumu hatırlamıyorum, ama kutsal kitaplarda cehennem tasvir edilirken “umutların bittiği yer” diye bir ifade varmış. Yapacak tek şey, dışarı çıkıp birilerini bulmaktı. Aklıma, “The Last Man on Earth” adlı komedi dizisi geldi, tuhaf. İster misin, bir biyolojik saldırı olsun ve dünyada benden başka kimse kalmasın. Hiç komik değildi, o diziyi izlerken gülmüş olmama bile şaşırdım. Meydana bakan kafelerden birisine oturdum. Vapurlar, otobüsler, hiçbir şey kıpırdamıyordu. Belki de öldüm diye düşündüm, canlılarla temasım bu yüzden kesildi. Sonra uzaktan, fötr şapkalı, ince uzun bir adamın bana doğru yaklaştığını gördüm. Kalbim heyecandan fırlayacaktı. O adamın bütün bu olup bitenle bir ilişkisi olamaz mıydı? Belki de saklanmam gerekiyordu. Beni görmüş olduğunu, el sallayışından anladım. Yaklaştıkça bana zarar vermeyeceğinden emin oldum. Yüzü çok tanıdıktı, ama kim olduğunu çıkaramıyordum. “Selam arkadaş” dedi ve yanıma oturdu. Üzerindeki siyah palto çok şıktı, kalın yün bir atkıyla boynunu sarmıştı. Sanki hiçbir şey olmamış gibi “Soğuk” dedi, ben de başımla onayladım söylediğini, hava buz gibiydi. “Sohbet edecek birini arıyordum” dedi. Gayri ihtiyari güldüm, “Gerçekten mi?” dedim. O da güldü. İkimizin de gülüyor olması tuhaftı, bomboş, bizden başka canlı hiçbir şeyin olmadığı bir şehirde… “Sana da tuhaf gelmiyor mu?” dedim. “Ara bölgedeyiz. Bu sana ilk defa oluyor galiba” dedi. “Benim adım John” dediğinde, kim olduğunu anladım hemen, John Berger’dı karşımda oturan. Daha yeni kitabı çıkmıştı Metis’ten, “Hoşbeş” adında. Ne yapacağımı, ne söyleyeceğimi bilemedim, kendimi ayağa fırlamış buldum. Sonra bir an durup “Yani gerçek değil bu karşılaşma, bir rüya” dedim. “Gerçek” dedi, kahkaha atarak. “Ara bölgeye çok derin çaresizlikler yaşamayan düşmez” dedi. Ona Türkiye’de olup bitenleri anlattım, bir yandan toplumsal kutuplaşma, bir yandan yaşanan katliamlar siyaseti bitirme noktasına getirmişti. İktidar ve toplumun bir kesimi çareyi “başkanlık” sistemi ve daha otoriter bir yönetim anlayışında görüyor, diğer kesimi de barış ve özgürlüklerle sorunların çözüleceğine inanıyordu. Ama yaşanan bu saldırılar, insanlarda korku ve dehşet yaratarak her şeyi bir çıkmaza doğru sürüklüyordu. Dedi ki, “Vurguncu kapitalizmin küresel diktatörlüğü, tacirleri ve bankacılık lobileriyle çoktandır siyasetin yerini aldı. Yaşayan ya da acı çekenlerin değil§ sadece sayıların dünyasına ait bir dille yapılan siyaset. Sonu olmayan ve belirsiz bir şimdide yaşamaya koşullandırmakla, unutkanlığın, kayıtsızlığın vatandaşları konumuna indirgeniyoruz.” “Peki ama ne yapmalıyız?” diye sorduğumda, bakışlarına bir gölge düştü: “Tüm bu olup bitenlere karşı çıkmaya ve direnmeye hazır çok sayıda insan var; lakin şu sırada böyle bir direnişi gerçekleştirmenin siyasal araçları muğlak ya da namevcut. Bu araçların gelişmesi için zamana ihtiyaç var. Bu yüzden beklemek zorundayız. Ancak bu koşullarda nasıl beklenir? Bu unutkanlık, kayıtsızlık durumunda nasıl beklenir?” O da bana soruyordu sanki çaresizce. Sonra, Taş Devri’nden beri atalarımızın bize bıraktığı vasiyetlerden, doğadan ve evrenden kaynaklanan metinlerden bahsederek, “geçmişten gelen mirasımız ve tanık olduklarımız sayesinde, direnecek cesareti bulacak ve şimdi hayal edemeyeceğimiz koşullar altında direnmeyi sürdüreceğiz. Dayanışma içinde beklemeyi öğreneceğiz. Tıpkı bildiğimiz her dilde övmeyi, sövmeyi ve küfür etmeyi ilelebet sürdüreceğimiz gibi” dedi. O daha sözlerini bitirmeden bir martı üzerimizden uçup yanımıza kondu. Sevmiştim bu ara bölgeyi, daha çok ziyaret edecektim. Vapur düdüğüyle birlikte her şey eski hâline döndüğünde, Berger’ın “Dayanışma içinde bekleyeceğiz” sözünü tekrarlıyordum içimden. Katliamlar
Sıradan ve psikolojisi bozuk
ATANIR MEMİŞ ‘Kötü Şair’ lakaplı yazar-şair Şerafettin Kaya’nın kurduğu Cibali Oyuncuları Tiyatrosu tarafından üç oyun sahneleniyor. Panik atak hastası olan şair Kaya kendi öyküsünü anlattığı ‘Panik Atak Mahir Atak’, ‘Ben İyi biri Olmadan Önce’ ve ‘Sıradanlar’ adlı oyunlarını İstanbul Ortaköy’deki Afife Jale Sahnesi başta olmak üzere pek çok sahnede sergiledi. Yazar-şair Şerafettin Kaya ile oyunlarını ve tiyatroya olan sevdasını konuştuk. »Lakabı ‘Kötü Şair’. Bilmeyenler için ‘Şerafettin Kaya’ kimdir? Ordu Ünye’ye bağlı Gölceğiz köyünde doğdum. İlk ve ortaokulu orada bitirdim ve ardından askeri liseye girdim. Ancak ruhum askerliğe elverişli olmadığı için bu meslekten ayrıldım. ‘Pencere Gizleri’ ve ‘Zambaklar Gece Ölür’ adlı uzun metraj filmlerin öykü yazarı olarak, Orhon Murat Arıburnu Ödülü’ne layık görüldüm. Öküz Dergisi’nde (Leman) ‘Kötü Şair Şerafettin’ imzasıyla bir ilki gerçekleştirerek fotoğraflarla şiiri buluşturdum. Çocukluktan başlayarak verdiğim kavga dolu mücadeleyi ‘Bir Kötü Şair Hikâyesi’ adıyla oyunlaştırıp sahneledim. Esmer dergisi başta olmak üzere birçok dergide editörlük yaptım. Televizyon programları hazırlayıp sundum. Yönetmen Derviş Zaim’in ‘Çamur’ filminde oynadım. Daha sonra ‘Vicdan Ağacı’ ve ‘Mor Ufuklar’ adlı sinema filmlerinde rol aldım. ‘Kendimleyim’, ‘Bensiz Tanrı’, ‘Katilim Yalnızlığımı Öldürdüm’, ‘Yetişin Komşular Terk Edildim’, ‘İtibarsız Adam’ ve ‘Sınıfsızlar’ adında kitaplarım var. »Tiyatro sizin için ne ifade ediyor? Tiyatro hayatın kendisidir. Tiyatro farkındalık yaratır ve dönüştürerek geliştirir, özgürleştirir, fark ettirir. İyi eğitimli bir toplumun temellerini tiyatro atar. Tabii ki burada oyunun metni çok önemli. Tiyatro bir toplumun kılcal damarlarında dolaşmadıkça o toplumda değişim zor olmakla birlikte eğitimsizlik ve görgüsüzlük kol gezer, o toplum gelişmez. Tiyatro toplumun aynasıdır ve eğitiminde başlangıç noktasıdır. Bu yüzden sağlıklı aydınlanmış toplum için nitelikli tiyatro gerekiyor. »Sezon boyunca Ortaköy Afife Jale ve diğer sahnelerde seyirciyle buluşacak oyunlarınızdan bahseder misiniz? Oyunlarımı kendim yazıp yönetiyorum bunun nedeni kara komedi ve psikolojik oyunlar olması. Oyunlarımda karakterler sıradan ve psikolojileri bozuk karakterler. Toplum içinde travmalarıyla yaşayan anti kahramanların davranışlarını ve ilişkilerini anlatır genelde. Bu vesileyle bu sezon sahnelediğimiz üç oyundan özet olarak bahsetmek isterim bu üç oyunun da farklı özelikleri var. Sınıfsızlar romanımdan tiyatroya uyarlanan ‘Panik Atak Mahir Atak’ adlı oyun, kadınların yaşadığı olumsuzlukları, dertleri, güçlükleri, sosyal durumlarını ele alıyor. Oyun sıradan hayatların takıntılı, kaygılı iletişimsizliklerini, iç konuşmalarımızı, panik atak hallerimizi tebessüm ettirerek anlatıyor. Hayatta başarısız insanlar da başarılı olanlar kadar bu hayatı hak ediyor ama biz başarılı olanları kabul edip diğerlerini yok sayıyoruz. Amaç; insanı hayata bağlayan bir atardamardır. Bu oyun amaçsız insanların birbirleriyle olan iletişimsizliklerini kara mizah olarak seyirciye aktarır. Bu biraz da kadın sorunlarına eğilen onların durumlarını ele alan bir oyun. ‘Ben İyi biri Olmadan Önce’ adlı oyunum altı kişilik ve tek perdeden oluşuyor. Oyun, kendini yalnızlaştırmış insanların psikolojik travma hallerini, iyilik ve kötülük kavramları üzerinden trajikomik bir dille anlatıyor. İyi bir insan olmayı öğütler, iyiliği yeniden yorumlar ve tanımlar. Karakterler ‘iyilik’ kavramını acımasızca sorgularlar. İlişkilerde insan ve vicdan, iyi ve kötü olmanın ruhumuzda ve gerçek hayatımızda yarattığı tahribatı dengesizliği, uyumsuzluğu “kara komedi” ye dönüşen yaşamlarıyla izleyiciye aktarırlar. Üçüncü oyunum olan ‘Sıradanlar’ ise diğer oyunlardan tamamen farklı bir kurgu olarak yazıldı. Epik tiyatro diyebiliriz; metin lirik, şiirsel. Kendini hiçbir yere ait hissedemeyenlerin oyunu biraz. Bu oyun tutunamayanların hikâyesi olmakla birlikte umudun, öğrenmenin ve değişimin sonsuzluğunu bize yeniden hatırlatır. Oyunda bu dört farklı bireyin; işportacı, ressam, seyyar satıcı bir kadın ve bu hayatlardan etkilenen çaycının, hayatın içinde nasıl mücadele ettiklerine tanık oluruz. » Kısaca kendinizden, şiir ve düşüncelerinizden bahseder misiniz? Beni şiire, öyküye ve tiyatroya götüren süreç daha çocukluğumda başladı diyebilirim. Kalabalık bir ailede büyüdüm. Kendimi toplumla ilişkilendirdiğimde rahatsızlıklar başladı; “Doğru nedir? Adaletsizliğe karşı ne yapabilirim? Burada bir sahtekârlık var bunu nasıl düzeltebiliriz?” gibi soruları düşündüğümde oturup şiir yazmaya başladım. Sıla, Edirne konserini erteledi
'Üç Kuruşluk Diktatör' oyununa soruşturma açıldı
1971 yılında kurulduğundan bu yana Devlet yardımına başvurmadan ve sermaye çevrelerinden destek almadan tiyatro yapan ender profesyonel tiyatrolardan Ankara Birlik Tiyatrosu tarafından oynanan “Üç Kuruşuk Diktatör” adlı oyuna Burhaniye Belediye başkanı, Cumhuriyet Savcılığına giderek suç duyurusunda bulundu. Salon görevlileri tarafından oyunun oynanacağı gün salonda sürekli bulunan yapma çengel kaldırıldı. Oyunla alakalı açılan soruşturma devam ediyor. Olayı sosyal medya hesabından paylaşan oyunun yönetmeni Gül Göker şöyle anlatıyor: "Geçtiğimiz yıl sahneye koyduğum oyunla ilgili olarak Burhaniye’de ki gösteriminin arkasından bir soruşturma açıldı… Gittim ve ifademi verdim. İstanbul da, Ankara da ve Anadolunun bir çok kentinde sergilenen oyuna dair Burhaniye de soruşturma açılması doğal, olabilir… Ankara Birlik Tiyatrosu’nun 45 yıllık tarihinde soruşturma açılmamış bir tek oyunu dahi yok… Ama bu kez açılan soruşturmayı farklı kılan Burhaniye Belediye başkanının hemen arkamızdan Cumhuriyet Savcılığına koşuşturarak suç duyurusunda bulunması… Belediye Başkanı oyuna gelmedi, salonun kapısından bile geçmedi, hatta oyun başlamadan salon görevlilerini arayarak, salonda sürekli bulunan yapma çelengini de kaldırttı… Ee… Hiç izlemediği bir oyunda suç işlendiğini, üstüne üstlük Cumhurbaşkanı’na hakaret edildiğini nasıl iddia ediyor… Bunları ifademde de belirterek, savunmamı yaptım ve çıktım, dava ya değer olup, olmayacağı dosyayı soruşturan savcılığın yetkisinde. Ben bu sorunun yanıtını ararken, Müstehak dergisine gözüm ilişiyor özel tiyatrolara yardım listesini yayımlamış, açıyor, bakıyorum… Kültür Bakanlığı kendisinden yardım bekleyen tiyatroların içinden en değerli, en verimli, en parlak projeleri para vererek destekleme kararı almış… “İBİŞİN TEFİ” devlet kapısında bekleşiyordu, ne iyi oldu da paraları, teflerine konacak derken merakımı yenemiyorum ve oyun adlarına bakıyorum… “TEK DEVLET TEK BAYRAK, DARBE, BUYRUN CENAZE NAMAZINA, EYVAH SİBOŞ, HİTLER Mİ HİTLEMEZ Mİ, DARBEYİ ENGELLEME SANATI, HOROZ EVLENİR TAVUK TELLENİR…” Aay ne ilginç, ne değerli, ne yararlı, hepsi parayı hak etmişler derken birden Burhaniye’de ki soruşturmanın yanıtını anlıyorum. ÜÇ KURUŞLUK DİKTATÖR dersen, hem de böyle bir zamanda, böyle bir dönemde…" Bir edebiyat adası: Yaşar Kemal sempozyumu 16-17 Aralık’ta
Nilüfer Belediyesi Kütüphane Müdürlüğü’nün düzenlediği Bir Edebiyat Adası: Yaşar Kemal Sempozyumu 16-17 Aralık’ta Nâzım Hikmet Kültürevi’nde gerçekleştirilecek. Sempozyumda Yaşar Kemal birçok yönüyle ele alınacak. 2016 yılı boyunca Yaşar Kemal’in konu edildiği etkinliklerin de değerlendirileceği sempozyuma farklı disiplinlerden birçok sanatçı, yazar ve akademisyen katılacak. Sempozyumun açılışı 16 Aralık Cuma günü saat 18.30’da gerçekleşecek. Nâzım Hikmet Kültürevi’nde düzenlenecek açılış Livaneli Orkestrası’nın dinletisi ile başlayacak. Nilüfer Belediye Başkanı Mustafa Bozbey’in açılış konuşması yapacağı gecede şair, yazar ve gazeteci Özdemir İnce “Yaşar Kemal Türkiye’dir” konulu bir konuşma yapacak. “Bir Anlatıcı Olarak Yaşar Kemal” konulu açılış oturumu Prof. Dr. Onur Bilge Kula’nın başkanlığında gerçekleşecek. Oturumda Doğan Hızlan, Emin Özdemir, Adnan Binyazar ve Semih Gümüş yer alacak. Sempozyumun ikinci günü olan 17 Aralık Cumartesi günü “Yaratıcılığın İzinde” konulu ilk oturum saat 09.30’da başlayacak. Nilüfer Belediyesi Genel Kütüphane Hizmetleri Sorumlusu Dilber Koç’un başkanlığını yapacağı oturuma Hakan Akdoğan, Ahmet Aykanat, Efe Töre Ömür, Ayberk Oğul Gonca katılacak. “Anlatıcılığının Kaynakları” konulu günün ikinci oturumunda Yusuf Çotuksöken oturum başkanlığı yapacak. Nedim Gürsel, Deniz Küstü, Mahmut Temizyürek, Yrd. Doç. Dr. Emine Sonal ve Güney Özkılınç da oturumun konuşmacıları arasında. “Roman Dünyasına Bakış” konulu üçüncü oturum Prof. Dr. Handan İnci, Dr. Birsen Karaca, Yrd. Doç. Dr. Seza Yılancıoğlu, A. Ömer Türkeş ve Konur Ertop’un katılımı ile gerçekleşecek. “Yaşar Kemal Anlatısının Çeşitliliği” konulu dördüncü oturumda da Feridun Andaç, Uğur Kökden, Prof. Dr. Nedret Kılıçeri, M. Sadık Aslankara, Haydar Ergülen ve Metin Turan yer alacak. Sempozyumun kapanış oturumunun konusu ise “Birikimi Taşıyan Bir Anlatıcı”. Oturuma Ayten Er, Doç. Dr. Selma Elyıldırım, Atilla Birkiye, Prof. Dr. Hülya Nutku, Gürol Tombul, Işıl Özgentürk, Tunca Aslan, Mehmet Akif Ertaş ve Nahit Kayabaşı katılacak. Sempozyumun kapanış konuşmasını şair ve yazar Cevat Çapan yapacak. Bir Edebiyat Adası: Yaşar Kemal Sempozyumu programı için>>> James Joyce’un 'Kopenhag’ın Kedileri' ilk kez Türkçe'de
Jale Sancak imza gününde okurlarıyla buluşuyor
Yazar Jale Sancak; hep kitap etiketli öykü kitabı Belki Yarın'ın imza günü ve söyleşinde okurlarıyla buluşuyor. Fuat Sevimay moderatörlüğünde 17 Aralık 2016,Cumartesi günü 17:00-19:30 saatleri arasında Gergedan Kitabevi'nde düzenlenecek etkinliğe katılımınız bizleri mutlu edecektir. BELKİ YARIN HAKKINDA Jale Sancak’ın yeni öykü kitabı Belki Yarın, toplam 11 öyküden oluşuyor. Sıradan sanılan sıra dışı hayatları insanın içini titreten bir gerçeklikle aktaran bu öykülerde neler, kimler yok ki? Bataklığın yuttuğu hayatlar, hep aynı rüyayı gören bir kadın, bir palyaçonun kırık aşkını kaleme alan bir yazar, karşı kıyıya ulaşmak için ölümü göze alanlar, ıssızlığıyla can yakan bir ada, sahaflara düşen yaşam hikâyeleri, son otobüsün garip yolcuları, hayatı hep gece gibi yaşayan Tekgül, Kevser ve Alev… Ve umut kesilmeyen, her şeyin ertelendiği yarın. Yanı başımızda yaşananlara ayna tutan öykülerin etkisinden kolay kolay kurtulamayacaksınız. JALE SANCAK HAKKINDA Yazmaya şiirle başladı. Şiirleri 80’li yıllarda edebiyat dergilerinde yayımlandı, radyofonik oyunları ise TRT radyolarında oynandı. İstanbul Televizyonu’nda yayımlanan “Ömrüm Ömrüm” programında danışman ve metin yazarı olarak görev aldı. Açık Radyo’da kültür sanat ve söyleşi programları hazırlayıp sundu. Mırıl Mırıl Münevver adlı öyküsü TV filmi olarak çekildi. İlk üç kitabı ise Can Yayınları tarafından yayımlandı. Daha sonraki öyküleri Sel Yayıncılık, Doğan Kitap ve Kırmızı Kedi yayınevleri tarafından kitaplaştırıldı. 2001 yılında Haldun Taner Öykü Ödülü’ne, 2014 yılında Fırtına Takvimi adlı romanıyla Duygu Asena Roman Ödülü’ne değer bulundu. Yapıtları Almanca ve Bulgarcaya çevrildi ve bu ülkelerde kitap olarak yayımlandı. Konuk yazar olarak Almanya’nın çeşitli kentlerinde edebiyat günlerine ve okumalarına katıldı. Galapera Sanatevi’nin kurucusudur. 2015 yılında Tiyatro Kara Kutu’da yazdığı tek kişilik oyunu yönetti ve oynadı. Ölümünün 39’uncu yıldönümünde Oğuz Atay
Bundan 39 yıl önce, beyin tümörü nedeniyle aramızdan ayrıldı Oğuz Atay. Yazdıkları kadar yazamadıklarıyla da edebiyat dünyasının unutulmaz isimleri arasında yerini aldı. Kimi zaman dizilere konu oldu, kitapları okundu; kimi zaman ise ona ait olmadığı belli olan cümleler atfedildi Oğuz Atay’a. Oysa Oğuz Atay, hiçbir kelimesini laf çarpmak için yazmamıştı. Modern insanın içinde sıkıştığı durumu en iyi yansıtan, belki de bu yüzden kolayca anlaşılmayan bir yazardı o.  “Yalnız şunu iyi biliniz ki kahramanlar oyunlarını ve kaderlerini yalnız yaşarlar.” (Oyunlarla Yaşayanlar) “Kendimle hesaplaşmak istiyorum. Yazmağa çalıştığım yarım yamalak oyunlarda değil, gerçekten hesaplaşmak istiyorum kendimle. Fakat görüyorsun aziz milletim, aydınlar kolumdan çekiyorlar, beni yerime oturtmak istiyorlar. Hesaplaşma sırası kendilerine de gelir diye korkuyorlar. Onlara kötü örnek olurum diye korkuyorlar. Ey zavallı aydınlar dinleyin!” (Oyunlarla Yaşayanlar) “Üstün insana alışık olmadığımız için Mustafa gibi insanların gerçek üstünlüklerini de belki efsane sanıyoruz çoğu zaman. Hep verilenle yetindiğimiz için bunun ötesini merak eden kafaların varlığına alışmakta güçlük çekiyoruz. Belki onu efsaneleştirerek bir bakıma kurtulmak istiyoruz böyle değişik insanlardan.” (Bir Bilim Adamının Romanı)  “Her şeye el uzatan istibdatçı zihniyet, buna da el atmıştı. O, gençliğe ve aydına inanmıyor, haklı olarak ondan çekiniyor, korkuyordu. Bilmiyordu ki insanların çeşitli faaliyetlerine türlü zulüm ve tedbirlerle bağ vurabilirler, yalnız düşünme kudretine ve hürriyet sevgisine asla.” (Bir Bilim Adamının Romanı) “Demek ki yolda durmak mümkün olmuyordu; böyle bir hürriyet yoktu. Sadece sürüklenme, kalabalığın arasına kapılma hürriyeti vardı.” (Tutunamayanlar) “Bir gün bütün değer yargıları değişecek ve yargılananlar yargıç, eziyet edenler de suçlu sandalyesinde oturacaklardır ve onlar o kadar utanacaklar, o kadar utanacaklardır ki utançlarının ve suçlarının ağırlığı yüzünden ayağa kalkamayacaklardır.” (Tutunamayanlar) “Acaba iyi bir şey olacak mı? Hayır, dedim kendime. İyi şeyler birdenbire olur; bu kadar bekletmez insanı. Sürüncemede kalan heyecanlardan ancak kötü şeyler çıkar. Ya da hiçbir şey çıkmaz.” (Korkuyu Beklerken)  “Ben yoktum; hatta ben yokum, olmadım diyemeyecek bir yerdeydim; kelimeler bile yan yana gelerek beni tanımlamak istemezlerdi. Ne olurdu benim de kelimelerim olsaydı; bana ait bir cümle, bir düşünce olsaydı. Binlerce yıldır söylenen milyonlarca sözden hiç olmazsa biri, beni içine alsaydı! Çok insan için söylendi ama, sana da uygulanabilir denilseydi.” (Korkuyu Beklerken) Gaia Dergi 90’ları yaşayanlara nostalji yaşatacak 7 kitap
MERVE AVI - KitapEki.com Roman okuyacak cesareti ve sabrı bulamadığı zamanları olur ya hani insanın yani en azından benim fazlaca içine sürüklendiğim ruhumu yerden yere çalıp cılız söğüt dalına çeviren o lanetliymişsin hissi.. Durup dinlenmeye, düşünüp konuşmaya zaman ayıramadığın cinsten.. Okuldu, işti, çamaşır bulaşıktı, ülke gündemine kahroluşlardı, özel hayattı derken bir türlü odaklanıp okuyamadığın koca koca sayfalar komününe duyduğun isteksizlik günbegün artarken aynı zamanda çocukluğuna; babaannenin reçellerine, bakkaldan aldığın o mis kokulu gazozlara, cinolara, minolara, tasolara olan hasretin de dayanılmaz boyuta ulaşınca kütüphanedeki kitaplara söyle bir göz gezdirirsin. Onlardan seni mutlu etmelerini istersin. Kutlu görevleri buymuşçasına. Halbuki bencilliğin daniskasıdır bu yaptığın ama kendine de engel olmazsın. Tetrisi, sanal bebeği, leblebi tozuna karışan mahalle maçlarını, merdaneli makineyi anlatan; ilk gençliğimizi, çocukluğumuzu, belki biraz saçımıza düşen tek tük akları anlatan kitaplar raflardan inip bizi biraz da olsa mutlu etsinler diye bir listeleyelim istedim. E haydi burdan buyrun: 90’lar Kitabı Çocuk Mu? Genç Mi?  Kadir Aydemir’in hazırladığı “80’lerde Çocuk Olmak” kitabının bir devamı olarak hazırlanan bu kitap yakın Türkiye tarihine ışık tutan bir kaynak kitap değil. Bir ansiklopedi değil. Bu, bizim kitabımız, bizim düşlerimiz ve yaşadıklarımız, yani çevrenizde gördüğünüz tüm üniversiteli/mezun ya da işsiz gençlerin, hayalleri yarım yamalak, 20’li 30’lu yaşlarda, orta yaşa yaklaşan insanların, kayıp kuşakların, hep çocuk kalanların kitabı… Bugünün insanının kitabı. 111 yazar bir araya gelerek oluşturulan kitapta 90’lar sinemasından TV kültürüne, sokaktaki hayattan toplumsal mücadeleye, dershane yıllarından üniversiteye giriş macerasına, solcu ağabeylerle tanışmaktan 1 Mayıs’lara, imam hatipte okumaktan ilk aşklara, 90’larda yaşamımızı etkileyen ünlü insanlara, müzik kültüründen giyim kuşama ve 90’ların ev yaşamına dek, neredeyse her konuda samimi bir anlatımla kaleme alınan öyküler yer alıyor. Yitik Ülke yayınlarından çıkan kitabı sevgili Kadir Aydemir hazırladı. Mahalleden Arkadaşlar  Tabletlerin, akıllı telefonların olmadığı 90’lar… Belki de çocukların “çocuk”olduğu, “çocuk gibi” oynadığı son yıllar… Küçükçekmece’nin küçük bir mahallesinde kendisine idol olarak gördüğü “mahallenin reyisi” İsmet’in gözüne, dahası çetesine girmek için bin bir takla atan Selçuk’un, bu uğurda iki arkadaşıyla birlikte çete kurup mahallenin altını üstüne getirmesinin mizah dolu hikâyesi… 90’ların mahalle hayatına kısa bir zaman yolculuğu vaat ediyor kitap bizlere. 90′larda Lubunya Olmak  “90’larda Lubunya Olmak” Türkiye’de bir LGBT tarihi, LGBT belleği oluşturmak namına sunduğu katkı serinin ikinci kitabı. Giriş yazısının aksine bu kitapta biraz hüzünleniyoruz. 19 tanıklığın yer aldığı çalışmada, LGBT bireylerin ilk kez bir araya gelmeleri ve kendi içlerinden örgütlenmeleri hikâye ediliyor. İlklerin yaşandığı bir dönem olan 90’lar Onur Yürüyüşü, örgütlenme denemeleri, tematik dergiler gibi pratiklerin ortaya çıkışına ve günden güne büyümesine sahne oluyor. LGBT bireylerden farklı olarak harekete, açıktan ve sokaktan katılarak, hatırı sayılır bir ivme kazandıran trans kadınların deneyimleri ve 90’lı yılların önemli köşe taşlarından ‘Ülker Sokak Olayları’ da kitabın başlıca konuları arasında. Bildiğin Gibi Değil, 90’larda Güneydoğuda Çocuk Olmak  Bildiğin Gibi Değil, iki genç araştırmacı Funda Danışman ve Rojin Canan Akın’ın, 90’lı yıllarda çocukluğu Güneydoğu’da geçmiş Kürt gençleriyle yaptıkları on dokuz söyleşiyi bir araya getiriyor. Kürt gençlerinin Batı’daki, büyük şehirlerdeki akranlarına sana bana yani bir iç dökmesi olarak okunmalı. Yoğun bir şiddet ortamında geçen çocukluklarını ve ilk gençlik yıllarını anlatıyorlar kitapta, Türkçe bilmedikleri için gerizekâlı muamelesi gördükleri, zaman zaman ajanlık teklifleri aldıkları eğitim hayatlarını; babalarının, analarının, kardeşlerinin, arkadaşlarının gözlerinin önünde dayak yediği, öldürüldüğü, koruculuğa zorlandığı, evlerinin kurşun yağmuruna tutulduğu aile hayatlarını; sokaklarda, “yanı başlarında sürekli birilerinin öldürüldüğü”, vurulduğu bir ortamda veya BM mülteci kamplarında geçen “gündelik” hayatlarını dinliyoruz onlardan. Mutlu mesut geçen çocukluğumuza bir özeleştiri vermemiz gerektiğini hatırlatıyor bizlere. Rocky, Cohen ve Muhsin Bey’den Örneklerle Hayatım  Dizi ve sinema filmlerinde senarist koltuğunda görüp tanıdığımız Meriç Demiray ilk öykü kitabı ‘Rocky, Cohen ve Muhsin Bey’den Örneklerle Hayatım’ da özlemle anılan günlerin, kırılan kalplerin, yarım kalan hikâyelerin, başarısızlıkların, belkilerin, keşkelerin, bütün görkemiyle geçmişin bugünün içinde nasıl filizlenip boy vermeye devam ettiğini çarpıcı örneklerle anlatıldığı, barlardan kumsallara, apartman bloklarından arsalara, göletlerden denizlere uzanan, sokakla ve müzikle harmanlanan öyküler yer alıyor. Stallone’nin Rocky’si, Dünyaca ünlü söz yazarı, yazar, şair, müzisyen Leonard Cohen, Yavuz Turgul’un yazıp ve yönettiği Muhsin Bey… Birbirinden farklı üç karakteri harmanlayıp bir kitap ismi çıkartmış yazar. İsminden anlayacağımız üzere içinde dönemler, şarkılar, çocukluklar, kadınlar, dostlar geçen bir kitap olmuş. Araftaki Kramponlar  Araftaki Kramponlar, sizleri 80’li ve 90’lı yılların Türkiye’deki futbol ortamına götürüyor. İnternetin, cep telefonunun, PlayStation’un olmadığı bir dönemde; dostluğun, muhabbetin keyfini çıkaranların hikayelerini anlatıyor. Şimdilerde bir takımda 2-3 sezon kalmayan futbolculara inat ortalama 15 sene aynı takımda ter dökenlerin, bazen kata, bazen bir otomobile ama çoğunlukla da boş mukavelelere imza atanların hikayelerini… Oğuz Çetin, Metin Tekin, Ünal Karaman, Uğur Tütüneker, Hami Mandıralı, Feyyaz Uçar, Tanju Çolak, Mehmet Özdilek, Hamza Hamzaoğlu, Aykut Kocaman, Bülent Uygun, Hasan Vezir’in kendi ağızlarından sıra dışı günlerin anlatıldığı bu kitapta, sahnede onların hayatları ama arka planda bütün bir Türk futbolunun fotoğrafı sizi bekliyor. Lakin İyi Yaşadık  Ayşen Aksakal, edebiyatta ihmal edilmiş o kuşağın içinden konuşuyor. Az ile yetinen, büyük acılara anıdır deyip yaşamaya devam edebilen, hatta bazılarına gülüp geçebilen, yaşamaktan keyif almak için beklentiyi hep düşük tutan bir nesli, 90’ların o gösterişli hallerini anlatıyor bizlere. Şöyle ayrıntılı bir kritiğini de okumak istersiniz diye linkini şuraya iliştiriverdim http://kitapeki.com/anilar-sandiginda-insan-suretleri/ Bora Murat Pektaş sizler için tatlı tatlı anlatmış kitabı. Perdede bu hafta 17 oyun var
İstanbul Şehir Tiyatroları bu hafta 17 oyunda seyircisini ağırlıyor. 14-18 Aralık tarihleri arasında sahnelenecek oyunlar şöyle;  •Anton Çehov’un yazdığı Moskova'dan uzak bir çiftlikte bir araya gelen aristokrat ailenin, çöküş içinde olan ve yeni değişimlere ayak uyduramayan bireylerinin taşrada geçen dramatik öyküsünü anlatan ‘Martı’, 15-17 Aralık tarihleri arasında Ümraniye Sahnesi’nde. •Mehmet Baydur’un yazdığı Hülya Karakaş’ın yönettiği oyunda ‘Yangın Yerinde Orkideler’ 14-17 Aralık tarihleri arasında Fatih Reşat Nuri Sahnesi’nde. •Ahmet Sami Özbudak’ın yazıp Yiğit Sertdemir’in yönettiği ‘Hayal-i Temsil’ oyun; 14-17 Aralık tarihleri arasında Kadıköy Haldun Taner Sahnesi’nde. •Sordukları ve sordurduklarıyla seyircisine derinlikli bir yüzleşmenin resmini gösteren ‘Geç Kalanlar’ oyunu; 14-17 Aralık tarihleri arasında Üsküdar Musahipzade Celal Sahnesi’nde. •Ahmet Levent Pala’nın yazdığı, Tolga Yeter rejisiyle sahneye taşınan ‘Saadet Hanım’ 15-17 Aralık’ta Kağıthane Sadabad Sahnesi’nde. •Shakespeare’in en sevilen komedilerinden olan ‘12. Gece’, 14-17 Aralık tarihleri arasında Harbiye Muhsin Ertuğrul Sahnesi’nde olacak. •İ. Ahmet Nuri Sekizinci’nin yazdığı Tarık Şerbetçioğlu’nun yönettiği Hisse-i Şayia (Bir Evlilik Komedisi) oyunu; 15-17 Aralık tarihleri arasında Gaziosmanpaşa Sahnesi’nde. Haftanın çocuk oyunları ise şöyle; • Palyaço Prens (+3 yaş) 18 Aralık’ta Harbiye Muhsin Ertuğrul Sahnesi’nde. • Bisküvi Adam (5+ yaş) oyunu, 18 Aralık’ta Fatih Reşat Nuri Sahnesi’nde. • Üzgün Ağaçlar Ülkesi (5+ yaş) , 18 Aralık tarihinde Kağıthane Sadabad Sahnesi’nde. • Harikalar Mutfağı (7+ yaş); 18 Aralık tarihinde Kadıköy Haldun Taner Sahnesi’nde. • Alaaddin’in Sihirli Lambası (6+ yaş) oyunu, 18 Aralık tarihinde Üsküdar Musahipzade Celal Sahnesi’nde. • Bir Kümes Hikâyesi (5+ yaş), 18 Aralık’ta Ümraniye Sahnesi’nde. • Yaşasın Barış (5+yaş), 18 Aralık’ta Gaziosmanpaşa Sahnesi’nde. • Üç Kardeş Ve Muhteşem Kurt (3+ yaş) oyunu, 15 Aralık tarihinde Üsküdar Kerem Yılmazer Sahnesi’nde. • Bir Gün Ayakkabımın Teki (3+ yaş), 15-16 Aralık’ta Kağıthane Küçük Kemal Çocuk Tiyatrosu Sahnesi’nde. • Karagöz Çiftlik Bekçisi (3+ yaş) oyunu, 15-16 Aralık tarihlerinde Gaziosmanpaşa Ferih Egemen Çocuk Tiyatrosu Sahnesi’nde. Yazmakla başbaşa
İnsan geçen hafta sonu gibi olaylardan sonra ne yapacağını şaşırıyor. Ne yazacağını da şaşırıyor. Hadi diyelim kendinizi sosyal medyaya vurdunuz. N’oldu? Girdiğinize gireceğinize pişman mı oldunuz? Yoksa sadece boş işlerle uğraşıyorum duygusuna mı kapıldınız? Ben bazen sadece internetten müzik dinlesem, film izlesem (DVD de olabilir), arada bir de Tumbler’a uğrasam mı diye düşünüyorum.  Kendilerini bir grubun, bakışın üyesi tayin etmiş insanların günden güne monotonlaşan mesajlarını okumak içimi karartıyor, gitgide artan nefret-ölçeri dehşetle izlemek beni korkutuyor. Öte yandan, ruhumuzu besleyen kültür-sanat etkinlikleri de bu olaylara bağıntılı olarak azalıyor: İptal olunuyor, erteleniyor, bazen sanatçılar bazen de izleyiciler gelmeye çekiniyor. Sinemalar ve tiyatrolar da aynı nedenle seyircilerini kaybediyor. Bu durumda bize ne kalıyor? Edebiyat. İyi ama, insanın yaşamasında böyle kısıtlamalar varsa, neyi yazacak? Mühim olan ille de bir etkinliğe gidip ‘canlı’ olarak izlemek değil, serbestçe dolaşmak, eşi-dostu görmek, belki bir sergi gezmek, bir kafede oturmak. Bunların bile, kısmen ‘özsansür’den kaynaklansa da, mümkün olmadığı dönemleri hatırlıyorum yakın geçmişte. Ama her zaman yakınımızda, yanımızda olan, kollarını açmış bize bakan kitaplar hep oradadır, hep orada. Mutlaka yeni kitabı da kastetmiyorum, daha önce okuduğumuz kitaplar, alıp da okuyamadığımız kitaplar, yepyeni alınmış kitaplar hazır ve nazır durur evimizde. Bize yalnızca bir münzevi okuma zevki vermek için değil, insanın çözemediğimiz esrarını da bir nebze çözebilmekte kılavuzluk etmek için. Jürilerin birbirini izlediği ve kitap görünce neredeyse hırlayacak hâle geldiğim ender zaman dilimleri dışında (neyse ki çabucak sona eriyorlar), okumak benim için en vazgeçilmez olandır. Okuyacak bir kitabı olmak, hatta kitaplar görmek beni mutlu eder. Sahaf festivalinde, kitap fuarında ağzım kulaklarımda dolaşmamın nedeni de bu zaten. Aslında hiç de keyifli bir iş olmayan kitapları yerleştirmekten, yerlerini değiştirmekten, yeniden alfabe sırasına sokmaktan da bunun için hoşlanıyorum. Şu anda, işe gitmek dahil evden çıkmamı gerektirecek hiçbir iş olmasa (sokaklarda avare avare dolaşmak başka, o iş sayılmaz) kabaca hesaplarsak bir-bir buçuk yıl okuyacak kitabım vardır herhalde. Sonra da daha önce okuduklarımı sıraya dizerim. Sonra yazı konuları çıkarırım. Hatta daha okurken bazı denemeler yazmış olurum diyorum. Derken yeni kitaplar gelir, yeni listeler yapılır, raflar kiracı değiştirir... Çevirileri hiç saymıyorum bile. Bırakın bana ısmarlanmış olanları, üstüme vazife olmayan kitaplardan bile makul uzunlukta bölümler çevirebilirim. Şiir çevirmeye çalışabilirim. Yazmaya da çalışırım. Hani, insana nedense pek kolay görünen hikâyecikler örneğin... Hikâye nedense uzaktan şirin şirin gülümser insana, “Benden korkma” der. Oysa iyi yazılması ustalık gerektiren bir daldır. Bir de, hayatla pek içiçedir. Başka hikâyeleri, kitapları okumak kadar, yaşam içinde insanlarla ilişki-bağlantı kurmayı da gerektirir. Öte yandan, hikâye kahramanları her ne kadar hayali görünseler de mutlaka tanıdıklarımızın ve hatta bizim özelliklerimizle çakışan özelliklere sahip olabilir. Edebiyat dipsiz bir kuyu. İçinden hiç çıkmamak isterim. Ama mahpusu da olmak istemem. Özgürlük olmazsa çünkü, başka hiçbir değer bizce makbul değildir. İnsan, korkunç şeylerin kılıfıdır
MELTEM YILMAZ meltem84yilmaz@gmail.com Laçin Ceylan ve Nihat İleri’nin kurduğu Bitiyatro, Kumbaracı Yokuşu’ndaki sahnesinde, ilk kez 2006’da sahneledikleri ‘Etna-Bedendeki Kuyular’ adlı oyunla, izleyiciyle buluşmaya devam ediyor. Çağdaş Alman yazar Christine Sohn’un kaleminden çıkan, Ahmet Cemal’in Türkçeleştirdiği oyunda, Laçin Ceylan ve Nihat İleri rol alıyor. Günümüz modern toplumlarında şiddetin sıradanlaşması, bireyin yabancılaşması, kadının yalnızlaşması konularına değinen oyun, zengin dili ve içeriğiyle olduğu kadar, Laçin Ceylan’ın olağanüstü performansıyla da göz dolduruyor. Zorbalardan çok zorbalığa seyirci kalanların hedefte olduğu oyunu, Laçin Ceylan’la konuştuk. » ’Etna- Bedendeki Kuyular’ adlı tiyatro metnini sahneye taşımanızın arkasında ne gibi nedenler yatıyor? Oyun, Bitiyatro’nun doğan ilk bebeği ve bu oyunu oynamak için çok fazla tekstle haşır neşir olduk. Metnin yazarı ve yönetmeni Christine Sohn’un her kadın oyuncunun da yakından bildiği bir gerçeğe dikkat çektiği bir yön var oyunda. Diyor ki: “Tiyatro tarihi, kadın rollerinin, erkeklere göre daha az sayıda çeşitlilik göstermesi bir yana, kadınların rolleri hep bir kurban olarak karşımıza çıkar. Oysa Etna’da kadının kurban değil, fail olduğu bir durum vardı. Bu oyunda kadın kurban değil, fail olacak.” Oyunda çok sevdiğim bir cümle var: “Upuzun bacaklarıyla geçtiği caddelerde olay yaratan bir tanrıça olmayı seçiyorum ve ben bir daha asla siliklik ve çaresizlik tarafından yutulmuyorum!”. Yazarın bu yaklaşımına, oyun yazımının son derece sıra dışı oluşu; yani klasik oyun metni yazımlarının dışına çıkması da eklenince, “Etna”ya kayıtsız kalmak imkânsızdı. » “Kadının kurban değil, fail olduğu oyun" cümlesi, her ne kadar cinayeti çağrıştırsa da, tuhaf bir biçimde rahatlatıcı. Siz ne dersiniz? Şiddetin, vahşetin bu kadar yoğunlaştığı, karanlığı artan bir dünyada bir kurban yaşamını nasıl tam tersine çevirebilir, kendi silahlarını kuşanmaya tam bir karar vererek! O silahlar ki, kadının yaratıcılığında ve yoktan var edebilme gücünde gizlidir. Kadın, toplumun dayattığı kapasitesinin çok üstündeki zekâsını ve içindeki sanatçıyı keşfederse eğer dünya başka türlü bir yer olur. Üstelik bu keşfe aynı zamanda nesilleri devam ettirebilme, insanı doğurma ve yetiştirme gücünü, dolayısıyla bütün dünyayı değiştirebilme gücü taşıyan ruhunu da eklersek kadınlar bütün bir dünyayı tekrar doğurur. Cinayet çağrıştıran bu cümlenin altında kadının hareket kabiliyetinin, etkileme ve değiştirme gücünün gizli enerjisi yatıyor. Kadınlar bu cümleyi çok seviyor; ayrıca üzerine düşünüp konuşmak istiyorlar. » Etna, gerek diliyle gerekse düşünsel arkaplanıyla oldukça zengin bir metin; “İnsanlar korkunç şeylerin kılıfıdır" gibi... Bu kadar zengin bir metni sahnelemenin avantajları ve dezavantajlarını nasıl sıralarsınız? Böyle bir metin, yıllardır sahneye çıkan bir oyuncu için bulunmaz bir nimet. Bence oyunculuk okullarında bu geçiş zenginliklerini, metindeki müthiş değişkenliği ders olarak uygulatmak lazım. Hele ki kadın oyuncu adayları için. Alışılagelmiş, konumu, durumu, etkisi önceden başka karakterler tarafından belirlenmiş kadın rollerinin tümünü ters köşeye yaratan bir Sophie karakteri var burada. Bir oyuncu olarak esnekliğinizin derecesini ameliyata alan bir yapısı var. Oyunun, oyuncuyu değiştirme gücü var. Bu değişimi yaşayamazsanız oyunu oynamaya devam etmek, Sophie rolünü yaşatabilmek imkânsız. Ayrıca alışılagelmiş metin ve sahneleme anlayışlarının çok dışına çıktığı için beklentiye ya da klişe severlere tahammülü olmayan bir oyun. » Sizce oyunda da vurgundığı gibi günümüzde toplum bireyi yalnızlaştırırken, hukuk da bireyin vicdanını karşılamakta yetersiz mi kalıyor? Hangimiz hukuku yanımızda hissediyoruz ki. Hukuk tecellisi mümkün olmayan ütopik bir düş gibi gökyüzünde bir yerde. Ve biz aşağıda tamamen yalnızız. » Oyunda, Sophie bir cinayetin sorumluları arasında, o cinayeti işleyenlerin izlediği filmin yapımcısının da payını sorguluyor. Gerçekten de, bu kadar çok failin olduğu bir dünyada, kurban olmamak nasıl mümkün? Fail olarak mı? Bu bir savaş; var olma savaşı. Elimizdeki bir tanecik yaşamın onurla devam ettirilebilmesi için bu savaş. İnsanlık mücadelesinde insan olabilme iradesini elinde tutabilme savaşı ve evet koşullar buna mecbur tutuyorsa; fail olarak! »Size oğlunu kaybetmiş bir anne, toplumun dışına itilmiş bir kadın, mesleği elinden alınmış bir birey olan ‘Sophie’ olmak ne hissettiriyor? Sophie, hep umudumu arttırıyor, biriken öfkelerimizin insanlıkla olumlu bir işbirliğini başlatmak için sahneye çıkması gerektiğini düşünüyorum ve sanat eğitiminin önemini değerini en büyük umut kapası olarak görüyorum. Kısacası Sophie olmak; sanata, tiyatroya devam etme ve inat etme gücümü katladı.  » İnsanlar, bu oyun aracılığıyla, kendi bedenlerindeki kuyularda neler görüyorlar? Oyunu izledikten sonra birçok cümleyi içine alarak evine dönüyor seyirci. Sanatın, çelişkileri, çaresizlikleri, silikliğe itilmiş hayatları sahneye çıkarmanın bir karşı çıkışa, çığlığa döndürebilme gücünü görüyorlar. Oyundan sonra bazen seyirciler kalıp oyunu konuşmak istiyor. Benim gözlemim, oyun bittikten sonra tiyatronun önünde en çok konuşmak isteyen, oyunla birlikte biraz daha vakit geçirmek isteyen çoğunlukla kadınlar. En hoşuma gideni de oyunun metnini isteyip, oyunla ayrıca baş başa kalmak istemeleri. Oyunu Bitiyatro olarak biz basacağız. Kastamonu'da öğrencilerin kolektif festivali sona erdi
25 Kasım’da Ankara’da yolculuğuna başlayan Gezici Festival, 5-7 Aralık tarihlerinde Kastamonu’da sona erdi. Kastamonu Üniversitesi İletişim Fakültesinin öğrencilerinden oluşan ve akademik danışmanlığını Yrd. Doç. Dr. Ersoy Soydan’ın yaptığı Medya ve İletişim Topluluğu, Gezici Festivali üçüncü kez Kastamonu'da ağırladı. Festivalin bu seneki ayağında bol ödüllü yapımlar Kastamonulu sinemaseverlerle buluşturuldu. Yerli yapımlardan Osmanlıdan Manzaralar II, Kor (Zeki Demirkubuz), Albüm (Mehmet Can Mertoğlu), Orhan Pamuk’a Söylemeyin Kars’ta Çektiğim Filmde Kar Romanı da Var (Rıza Sönmez), Babamın Kanatları (Kıvanç Sezer), Koca Dünya (Reha Erdem) festival kapsamında gösterildi. Buster Keaton ve Ox-Bow Olayı ise yabancı yapımlar listesinde kendine yer buldu. Kor’un gösterimden sonra “Yönetmen Buluşmaları”nda izleyicilerle buluşan Zeki Demirkubuz; “Burayı seviyorum. Medeni cesareti bu kadar yüksek olan bu güzel öğrencilerle geçen yıl Bulantı filmimden sonra tanışmıştım. Bu yıl yine gelmek istedim. Çünkü hem bu şehrin hem bu organizasyonun içinde yer almak beni mutlu ediyor. Umarım nice festivallere imza atarsınız.” diye konuştu. Orhan Pamuk’a Söylemeyin Kars’ta Çektiğim Filmde Kar Romanı da Var’ın gösterimin ardından kürsüye çıkan yönetmen Rıza Sönmez ise salonu hınca hınç dolduran yaklaşık 400 sinemaseveri kastederek; “Gerçekten buradaki gösterimler bahsedildiği kadar kalabalık oluyormuş.” dedi. Gezici Festivalin Genel Sekreteri Ahmet Boyacıoğlu yaptığı açıklamada; “Üç yıl önce Yrd. Doç. Dr. Ersoy Soydan hocamız bize ulaştı ve buraya geldik. İyi ki geldik. Bizim özelliğimiz küçük kentlerdeki izleyicilere ulaşmak. Birçok kente gittik ama buradaki gibi bir ilgi ile karşılaşmadık. Genç arkadaşlarımız çok çalışkan ve salon her zaman dolu. Bu bizi mutlu ediyor. Emeğimizin karşılığını aldığımızı görüyoruz. Kastamonu çok otantik bir yer. Kars gibi. Biz yıllarca Kars’a gittik ve orada filmler çekilmesine vesile olduk. “Kader”in final sahnesi, Soğuk, Kars Öyküleri gibi… Bu durum Kastamonu içinde geçerli… Birçok yönetmen arkadaşın burada gerçekleştirmek istediği projeleri var.” dedi. Festivalin ev sahipliğini üstlenen Medya ve İletişim Topluluğu Akademik Danışmanı ve İletişim Fakültesi Dekan Yardımcısı Yrd. Doç. Dr. Ersoy Soydan ise Gezici Festivali şu sözlerle değerlendirdi. “Bizim festivalin en önemli özelliği diğer yerlerde ücretliyken, burada üniversite bünyesinde olduğu için ücretsiz olması. Kültür Bakanlığının destekleriyle 22 yıldır devam eden festivale ilgi son derece yoğundu. Bütün filmlerde salonlar doldu. Bu da bizi mutlu etti. Canla başla kolektif çalışan, ekonomik bir çıkar gözetmeyen, şehirde ilkleri gerçekleştiren bir topluluğun akademik danışmanı olmak beni mutlu ediyor. Bu festivalin Kastamonu’da olması için büyük bir özveriyle çalışan tüm öğrencilerimle gurur duyuyorum. Onlar burada bir gelenek bırakmak için yola çıktılar ve bunu başardılar. Sadece Kastamonu’da değil, Türkiye’de bir ilki gerçekleştiriyorlar üç yıldır. Öğrencilerin organize ettiği tek film festivali! Onların bu çalışkanlığı sayesinde Gezici Festival ekibi buraya gönül rahatlığıyla gelip, mutlu ayrılıyor.” Erkan Can: Sanat teslim olmaz
10 Aralık Cumartesi günü Beşiktaş’ta gerçekleştirilen saldırı üzerine yas ilan edilmesiyle birçok sabah programı ve akşam üzeri yayınlanan evlilik programları iptal edildi. Dün yeni bölümüyle ekrana gelmesi beklenen dizi ve programlar da yayınlanmadı. Konserlerin iptal edilmesinin yanı sıra Devlet Tiyatroları Genel Müdürlüğü'nden etkinliklerin iptaline dair yazılı açıklama yapıldı. Ancak tam tersini düşünenler de vardı. Sözcü'den Burcu Özen'in haberine göre iptal edilen tüm programların aksine İstanbul Şehir Tiyatrosu sanatçılarından Yıldıray Şahinler ve Bahtiyar Engin yönetimindeki İstanbul Halk Tiyatrosu, oyunlarını iptal etmedi. Usta oyuncu Erkan Can ise; “Yas günlerinde Tiyatro kapanmaz. Sanat teröre, savaşa teslim olmaz. Halk için ekmek gibi, su gibi gerekli, mühimmat kadar önemlidir TİYATRO” açıklamasını yaptı. Cem Davran, Yıldıray Şahinler, Bahtiyar Engin, Selin Yeninci ve Erkan Can’ın rol aldığı tiyatro oyunu ‘Alevli Günler’, bu akşam Bakırköy Yunus Emre Kültür Merkezi’nde tiyatroseverlerle buluşacak. Işık açık kalsın
Ne baştan sona bir albümü, ne de tek bir şarkıyı dinlemek için yeterli zaman yok. Ortalama beş dakikalık video klipler yarısına bile gelmeden kapatılıyor. İnternet çağında çoğu şeyden beklentilerimiz yüksek, çoğu şeye ise sabrımız yok. “Ne anlatacaksan çabuk söyle” demeyi tercih ediyoruz. “Lafı çok uzatma. Başka şarkıya geçmek üzereyim.” Müzisyenlerin büyük kısmı bu hız içinde konum arıyorlar artık. “Eğer hıza ayak uydurarak nakarat yazarsam insanları kazanabilirim” diye düşünüyorlar. Childish Gambino, yeni albümü Awaken My Love’da bu sınırdan ayrılıyor. Soul’a dokunuyor, R&B’nin içinden geçiyor, disco’yu iliklerinde yaşıyor ve kendi gözünden yakın tarihin bu moda etkileşimlerine tek tek saygı duruşunda bulunuyor. Daft Punk’ın 2013 yılındaki Random Access Memories devrimini hatırlayın. Fransız ekip o sene disco tavrını yeniden dünyanın modası haline getirmişti. Aklı başında hiç kimse de ortaya atılıp onlara “Pop yapıyorsunuz, alt. disco’yu lekeliyorsunuz” demedi, diyemedi. Çünkü Daft Punk 70’ler süresince defalarca yapılan şeyi kendi bakış açısından güncelledi ve kusursuz bir uyumla onu 2010’lara taşıdı. “Lafı çok uzatırsan milyonlarca alternatif şarkıdan herhangi birine geçerim” tehdidine kafa tutarcasına on dakikalık şarkılar kaydetti ve hız savaşını kazandı. Childish Gambino’nun üçüncü uzunçaları Awaken My Love da kendi doğrularıyla ışıklar içinde ilerliyor. Childish Gambino bir sahne isimden başka bir şey değil. The Lazarus Effect, The Martian filmlerindeki rollerinin yanı sıra bu yıl büyük ilgiyle karşılanan televizyon serisi Atlanta’nın yaratıcısı olan Donald Glover müzik kariyerini Childish Gambino mahlasıyla sürdürüyor. Glover, iyi bir aktörün ve iyi bir yapımcının aynı zamanda iyi de bir müzisyen olabileceğini kanıtlıyor. Awaken My Love’daki güçlü dans ritimleri, sarsıcı electronica vurguları tek bir şarkıyla sınırlı değil. Açılış Me and Your Mama’dan altı numaralı parça Redbone’a, hemen ardından ses veren California’dan son perdedeki Stand Tall’a kendi rüyasında yaşayan bir kayıt bu. Terrified’ın çarpıcı tonuna ise ayrıca dikkat. Awaken My Love’a en az bir gününüzü ayırın derim. Buna değecektir. Yılı David Bowie’nin Blackstar albümüyle açmıştım, kapatırken de Childish Gambino’ya kulak veriyorum. 2016 genel olarak berbat bir yıl oldu evet, ama bu iki albüm bile 2016’yı iyi hatırlamaya vesile olabilir. 4/4 Şiddet sarmalı üzerine!
İtinayla kanlı eylem yapan örgütlerin liderlerinin çocukluklarına bakın, akıl ahlak ve nizamdan uzaktır. Bu insanlar sanki seçilmiş gibi hep hasta insanlardan seçiliyor. Sonrasında karşımıza tuhaf akıl yürütmelerle, kan dolu eylemler tezgâhlıyorlar. Türkiye’de tekrar ve açıkça söylüyorum, siyaset kirlidir ve siyaset yaparken itinayla masum insanların kanları ellerine bulaştırılıyor. O sizin kirli ve aptal ideolojileriniz ve nefret söyleminiz başınıza çöksün. Şunu net olarak söylüyorum: Bu ülkede aptallık bulaşıcıdır, nefret söylemi bir tutkaldır, kirli işler egemendir ve insanların kanlı eylem için yaptıkları bütün analiz benzeri kokarca rasyonalizasyonlar ve eylemlerini mazur göstermek için başvurdukları mazeretlerin tamamı anti-hümanisttir ve hatta insanlık düşmanıdır. Sonuç, kanla gelen devrim, devrimcileri devrimci ahlak ve devrimci ilkelerden uzaklaştırır. Sonuç, kanla korunan iktidar, bizzat kendi elleriyle yetiştirdiği on binlerce masum insanın ruhunu parçalar. Sonuç, kanla gelen başarı ve savunma, özünde yıkıcıdır ve meşruiyetten uzaktır, kendini itinayla reddetmeden aklileştiremez. Sonuç, Türkiye’de ahmakların yaptıkları rasyonalizasyonlar ve mazur gösterme çabaları, vitrinleri süsler de barış ve iman üzerine en sahih söylemler duyulmaz olur. Sonuç, Türkiye’deki şiddet sarmalı, ahlaksızlığın baş kurtarıcısı ve meşrulaştırıcısı, mazur göstericisi ve insanların barış içinde müreffeh yaşamasının baş düşmanıdır. Sonuç, Türkiye’nin kurtarıcılardan kurtarılması gerekir. Sonuç, en rezillerin vitrin mankeni olduğu bir ülkede, masum kanı akıtmaktan bu sistem kurtulamaz, vatandaşını öldürmek üzerine kurulu saldırı ve savunma eylemleri, özünde halk düşmanı ve devrim-yıkıcıdır. Unutmayın, her zaman, kirli eylemler ve kan dökme dönemleri, esastan bilgi kirliliği ortamında yeşerir. Sonuç; muhalif örgütler, kan dökme üzerine kurulu eylemleriyle, bizzat kurtarıcılığına soyundukları halkı sistemin yalvarıcısı ve sisteme muhtaç haline getirirler. Sonuç, Türkiye’de meşruiyet ve akıl ve sistematik olarak örülmüş bir ideoloji yerine, anti- söylemi, her zaman çıkışından bir süre sonra, düzenin bir örtülü bir savunma aracı olarak, saldırılarla, halkın devrimden, aydınlanmadan uzaklaşmasına, hatta devrim ve aydınlanma düşmanlığına sürüklenmesi ile şekillenir. Sonuç, Türkiye’deki örgütlerin büyük bölümü kirlidir ve tepelerindeki insanların söylemleri ve eylemleri büyük oranda, maymuncuk niyetine her türlü anti-devrimci eylemi meşrulaştırmak için sonu gelmez mazurnamelere dönüşür. Sonuç: Türkiye, kurtarıcıların kirlettikleri, kurtarıcıların halkın akıl fikir önderi olmak yerine, akıl fikir tutulması yaşaması için sistemin araçlarına dönüştükleri, çıkış noktalarındaki tüm idealleri bin bir farklı mazeretname ile çiğnedikleri bir tarihe sahiptir. Nihai sonuç: Kan dökerek, nefret söylemiyle, kendilerine yapılan haksızlıklardan başka destanı olmayan zavallılardan kurtarıcı olmaz, bunlar esastan çıkış noktası ne olursa olsun, düzenin safrasına dönüşmüştür. İhtiyaç: halk düşmanı olmayan ve halkını seven devrimci, şiddet eylemi ve nefret söylemi ile değil de, saydamlıktan ve barıştan/kalkınmadan ve alınteri ile yaşamak üzerine kurulursa ancak bir anlam kazanır. Mafya tarzı gelir kaynakları, uyuşturucu ve silah kaçakçılı ile ve bağış altında zoraki toplanan gelirler ile devrim yapılmaz, ama itinayla süreç içinde kalkınmanın, aklın, vicdanın karşıtına dönüşürler ve kirli mazurname tarihlerinin esiri olunur. Bu topluma ne zaman barış gelir? At izi ile it izinin birbirinden ayrıştığı zaman, toplumsal ilişkiler saydamlaşınca, devrimci iddiasındaki insanlar, meşru bir örgütlenme yaşayınca ve elbette ki avantacılar iktidardan kovulunca…. Puslu havaların kahramanları, şarlatanların vitrin mankeni olunca, kanlı siyaset kurtarıcı kimliğine bürünür. Not: hesapta Kasap Havası’nı yazacaktım, kasaplar hayvan yerine, insanoğlu insanı öldürüp iğrenç katil kimliklerine bürününce, acımızdan kendimizi kaybettik, ruhumuzdan yaralıyız. Acımız büyük, yas ve elem içindeyiz! Bu işte bir terslik var!
Kaybedenler Kulübü filminin saygı duyduğumuz yönetmeni Tolga Örnek neden böyle bir film çekti? Yazık değil mi onu takip eden seyirciye? Komedi melodram türünde diyebileceğimiz Sen Benim Her Şeyimsin, baba kız ilişkisi üzerine kurulu. Filmin orijinali bir Meksika filmi. Aptal bir pembe dizi gibi gözüken filmin orijinalindeki baba Meksika’nın televizyon starlarındanmış. Bizimkiler de yeni furyaya uymuş az uyarlama üstü yeniden çekim dünyasına girmişler. Filmin ışığından, diyaloglarına, cırtlak renkli sanat yönetiminden oyunculuklarına kadar orijinalini taklit eden bu filmin her şeyi rahatsız edici. İnsan okyanuslar ötesinde çekilmiş kötü bir filmi sırf orada tuttu diye taklit ederse olacağı budur. Kesting Derler ki bir yönetmenin işinin yarısından fazlası doğru kestingtir (oyuncu seçimi). Ama bizim kektörde (oluşamamış sektör) kesting arkadaş sohbetlerinde kararlaştırılan, yönetmen ve yapımcıların aday oyuncularla lalettayin bir yerde görüşülerek yaptığı ciddiyetsiz bir iş anlaşması gibidir. Deneme çekimi yaptıklarını bile sanmıyorum. Pek çok ünlü ismin deneme çekimine katılmama prensibi olduğunu bile biliyoruz. Yahu böyle kompleksli yanlış bir prensip olur mu? Bunun dışında Melis Birkan’ın rol yapamadığını bizim yönetmenler ne zaman görecek merak ediyorum. Tolga Çevik bir nebze olsun filmin kurtarıcısı. Ancak oyuncunun yüzü filmde kullanılan bu cırtlak patlak ışığa ve bu kadar yakın çekime müsait değil. Hiç mi görmüyorsunuz bunu? Hey gidi garip Bence şu an vizyondaki ve vizyona girecek hiçbir yerli komedi filmi izlenmeyi hak etmiyor. Neden bu kadar sert yazdın demeyin. O kırılmasın bu parasından olmasın diyerek bu iş yapılmaz. Hazır kimse ile arkadaş değilken veya reklam olsun diye yazmam istenmiyorken yazabileyim... Düşünün, baba kız temalı filmlerde Türk sinemasının en iyi örneklerinden olan, Memduh Ün’ün ‘Garip’ filmini düşünün. Oradaki samimiyeti hatırlayın. Ve şimdi baba kız temalı filmlerin geldiği noktaya bakın. Bu işte bir terslik var! *** Bizim jenerasyonun sevimli Noel filmlerinden olan Home Alone gibi yapımlardan nasıl oldu da içinde kokain, popolar ve erkek organlarının dolaştığı Noel filmlerine gelebildik. Noel filmleri harika sinema örnekleri değildir belki ama ucuz komedi de değillerdir. Örneğin geçen senenin Noel filmi olan Love The Coopers filmi eksiklerine rağmen aile vurgusu yapan gayet sıcak bir filmdi. Ama bu sene iş çığırından çıkmış gibi. Çöpten hikâye Büyük stüdyoların büyük patronları 2 yönetmen, 6 senarist ve onlarca iyi komedi oyuncusu ile nasıl bu kadar rezalet bir iş yapabildi? İşte Çılgın Ofis Partisi (Office Christmas Party) bu görünmez para babası -özel günler filmleri komitelerinden- birinin en son kötü örneklerinden biri...Tatil sezonudur. Partilemeyi seven Clay’in (TJ Miller) yönettiği Zenotek firmasının Chicago ofisi, şirketin CEO’su olan seksi ve sert ablası Carol (Jennifer Aniston) tarafından kapatılmak istenmektedir. Şirketin teknik sorumlusu Josh (Jason Bateman) ile Clay bunu önlemek için önemli bir müşteriyi şirkete bağlamak isterler. Bu müşteriyi kafalamak için de onu ofisin çılgın Noel partisine çağırırlar. Evet onca senaristin yazdığı hikaye bu kadar.Onca stara rağmen Bunca komedi starı bu hikayeyi izlenilir kılamaya yetmiyor. The Switch filminde de beraber oynayan kimyaları gayet tutan Aniston ve Bateman’ın bu filmdeki birliktelikleri hiç bir işe yaramıyor. Silicon Valley dizisinden sevdiğimiz komedyen TJ Miller ise zaten yerlerde olan kaliteyi daha da düşürmekten başka bir işe yaramıyor. Her ne kadar Jennifer Aniston hayranı olsak da kendisini bu ucuz komedilerde görmekten artık sıkıldık. Kate McKinnon gibi varlığı bile komedi unsuru olan bir yetenek ise kaybolup gitmiş filmde. İnanabiliyor musunuz McKinnon’ın komedisi sadece giydiği aptal Noel kazağında. Çok az sahnesi olmasına rağmen filmde kadın pezevenk rolündeki Jillian Bell aklımda kalan tek isim. Komik davranırken keskin bir şekilde ciddiyete geçiş yapmasını çok sevdim. Ana akım komedi zaten aptallar içindir demiyorum ama ancak beyninizi bir süreliğine kapatmak isterseniz bu film tercih edilebilir. Gülmemek ise garanti. Nobel Ödülleri törenle sahiplerine verildi
Deutsche Welle Türkçe'de yer alan habere göre, İsveç’in başkenti Stockholm’de düzenlenen törenle 2016 yılı Nobel Tıp, Fizik ve Kimya Ödülleri sahiplerini buldu.  Bu yıl Nobel Edebiyat Ödülü’ne layık görülen Bob Dylan ise ödülü almaya gitmedi. Dylan’ın 8 milyon İsveç Kronu (yaklaşık 830 bin euro) tutarındaki ödülü ne zaman ve nasıl alacağı bilinmiyor.  Nobel Tıp Ödülü’nün sahibi Japon bilim insanı Yoshinori Ohsumi oldu. Ödülünü İsveç Kralı 16’ıncı Carl Gustaf’ın elinden alan Oshumi ödüle, hücrelerin kendi kendini sindirmesi olarak bilinen otofaji alanındaki çalışmaları nedeniyle layık görüldü. Ödül töreninde konuşan Nobel Tıp Komitesi’nden Nils-Göran Larsson, Ohsumi’nin keşiflerinin biyolojideki çok eski bir bilmeceyi çözdüğünü söyledi.  2016 Nobel Fizik Ödülü üç bilim adamı David Thouless, Duncan Haldane ve Michael Kosterlitz’e arasında paylaştırıldı. Bilim adamları, “maddenin topolojik evrelerinin kuramsal keşfine" yaptıkları katkılar nedeniyle bu ödüle layık görüldü. Nobel Kimya Ödülü'ne ise moleküler makinelerin sentezi ve tasarımı alanında yaptığı çalışmalar nedeniyle Fransız bilim insanı Jean-Pierre Sauvage, ABD'li bilim insanı James Fraser Stoddart ve Hollandalı araştırmacı Bernard Feringa’a verildi. Santos Nobel Barış Ödülü’nü aldı Kolombiya Devlet Başkanı Juan Manuel Santos ise bugün Norveç'in başkenti Oslo’da düzenlenen törenle Nobel Barış Ödülü’nü aldı. Santos törende yaptığı konuşmada, Kolombiya’nın imkânsızı başararak savaşı sona erdirdiğini söyledi. Kolombiya Devlet Başkanı Juan Manuel Santos, Nobel Barış Ödülü’nü “cennetten bir hediye” olarak nitelendirdi. Santos ödülü bütün Kolombiyalılara, özellikle de savaşın 220 bin kurbanına ve yerinden edilen 8 milyon kişiye adadı. Santos, 50 yıldan fazla süren savaşı sona erdirerek, “imkânsızı başardıklarını” dile getirdi. Kolombiya Devlet Başkanı Juan Manuel Santos Santos, Kolombiya hükümeti ile Kolombiya Silahlı Devrimci Güçleri (FARC) örgütü arasında sağlanan barışın Suriye, Yemen ve Güney Sudan gibi çatışmaların yaşandığı ülkelerdeki sorunların çözümü için örnek oluşturmasını dilediğini ifade etti. Nobel Komitesi, 50 yıldan fazla bir süredir devam eden iç savaşı sona erdirmek üzere gösterdiği çabalar nedeniyle Santos’un ödüle layık görüldüğünü açıklamıştı. Santos, muhafazakar muhalafetin karşı çıklmasına rağmen yaklaşık dört yıl boyunca FARC ile barış sağlanması için çaba gösterdi. Ekim ayının başında referanduma sunulan barış anlaşması, halk tarafından kabul edilmedi. Ancak gözden geçirilen ve üzerinde değişiklikler yapılan barış anlaşması, kasım ayının sonunda muhalafetin itirazlarına rağmen parlamentoda onaylandı ve aralık ayının başında yürürlüğe girdi.  Kolombiya Devlet Başkanı Santos, Nobel Barış Ödülü’nden alacağı 8 milyon İsveç Kronu (yaklaşık 825 bin euro) iç savaş kurbanlarına bağışlayacağını açıklamıştı. Yusuf Atılgan'ın Anayurt Oteli İngilizceye çevrildi
Resimli Türkçe Edebiyat Takvimi 2017 hazır
İletişim Yayınları'nın artık bir klasik halini alan Resimli Türkçe Edebiyat Takvimi, yine ünlü yazar ve şairlere dair anekdotlarla 2017'de de hazırladı. Yayınevi ayrıca Rainer Maria Rilke'nin Malte Laurids Brigge'nin Notları, Haluk İnanıcı'nın Aşkın Yedi Menzili, Thomas de Waal'ın Büyük Felaket'ten Sonra, Véronique Sales'in Tarihçiler, Bedross Der Matossian'ın Parçalanan Devrim Düşleri ile Yasemin İnceoğlu ve Savaş Çoban'ın Haber Okumaları kitaplarını da 16 Aralık'ta okurla buluşturuyor. İletişim Yayınları'nın artık bir klasik halini alan Resimli Türkçe Edebiyat Takvimi, 2017'de de masamızdaki yerini alacak. Her sayfasında Türkçe edebiyat eserlerinden alıntılara, ünlü yazar ve şairlere dair anekdotlara yer veren bu takvimin arka sayfaları ise önde gelen yazarların tefrika öykülerine ayrılmış durumda… Yetenekli ellerden çıkmış çizimlerin ve eğlenceli ayrıntıların süslediği 2017 Resimli Türkçe Edebiyat Takvimi'nde şu isimler katkıda bulundu: YAZARLAR: Alper Atalan, Aslı Tohumcu, Attilâ Şenkon, Aziz Tuna C., Barış Uygur, Batıkan Köse, Bedia Ceylan Güzelce, Berna Durmaz, Birol Tezcan, Bora Abdo, Burcu Aktaş, Bülent Çallı, Delal Bozkurt, Deniz Arslan, Deniz Tarsus, Doğa Ağaoğlu, Doğu Yücel, Duygu Çayırcıoğlu, Ekin Can Göksoy, Elif Key, Emrah Polat, Emre Bayın, Ethem Baran, Feride Çetin, Figen Şakacı, Fikret Doğan, Funda Şenol Cantek, Gamze Güller, Gaye Boralıoğlu, Giray Kemer, Hakan Bıçakcı, Işıl Kocaoğlan, Kemal Selçuk, Kerem Işık, Levent Cantek, Leyla Burcu Dündar, Mahir Ünsal Eriş, Melike Uzun, Memo Tembelçizer, Murat Başekim, Murat Uğurlu, Mustafa Çiftci, Nedret Cengiz, Ömür İklim Demir, Pertev Başgöz, Pınar Öğünç, Reşit İmrahor, Salih Işık Bora, Sedef Betil, Senem Tepe, Serhan Ergin, Sinan Sülün, Tanıl Bora, Turan Kara, Turgut Ulucan, Uğur Mıstaçoğlu, Volkan Sümbül. ÇİZERLER: Aslı Alpar, Berat Pekmezci, Deniz Karagül, Gurur Birsin, Piyale Madra, Seyhan Argun, Zeynep Sıla Demircioğlu. Trump taraftarlarından Star Wars'a boykot
ABD'nin yeni başkanı Donald Trump'ın destekçileri, Star Wars'un son filmini, 'Trump karşıtı sahneler' nedeniyle boykot etme çağrısı yaptı. BBC Türkçe'de yer alan habere göre; boykot kampanyası fikri, bir Trump destekçisinin filmin senaryo yazarlarını Trump'ı "ırkçılıkla" ilişkilendiren yeni sahneler koymakla suçlaması ile ortaya çıktı. Gelecek hafta ABD'de vizyona girecek olan "Rogue One: Bir Star Wars Hikayesi", üçlemelerin ana hikayesinden bağımsız olarak çekilen bir ara film. #StarWarsuÇöpeAt etiketiyle 120 bin paylaşım 'Trump için Yurttaşlar' adlı destek grubundan Jack Posobiec, Twitter'dan yaptığı paylaşımda, yazarların senaryoyu değiştirerek "Trump karşıtı sahneler" eklediğini söyledi. Twitter'da Jack Posobiec'un başlattığı #StarWarsuÇöpeAt etiketiyle, 24 saat içinde 120 bin paylaşım yapıldı. Star Wars writers rewrote and reshot Rogue One to add in Anti Trump scenes calling him a racist. Disgusting.#DumpStarWars Filmin senaryo yazarlarından Chris Weitz ise, yine Twitter'dan yanıt vererek, bu yorumların "tamamen düzmece" olduğunu söyledi. Posobiec, filmin senaryosunda isyancıların, "Trump yönetimi gibi beyaz ırkın üstünlüğünü savunan" İmparatorluğu "yenilgiye uğratacağı" mesajı verildiğini ifade etti. 'İmparatorluk beyazların üstünlüğünü savunanlardan oluşuyor' Boykotçuların bu iddiası, senaryo yazarları Chris Weitz ve Gary Whitta'nın bazı Tweet'lerine dayandırıldı. Yazar Weitz, Trump'ın Kasım ayında ABD başkanlık seçimlerini kazanmasının ardından Twitter hesabından, "İmparatorluğun beyazların üstünlüğünü savunan (insanlardan) oluştuğunun farkında olun" mesajını paylaşmıştı.  Diğer senaryo yazarı Gary Whitta da, filmde "Cesur kadınların yönetimindeki çok-kültürlü bir grubun" İmparatorlukla mücadele ettiğini ifade eden bir Tweet attı.Diğer senaryo yazarı Gary Whitta da, filmde "Cesur kadınların yönetimindeki çok-kültürlü bir grubun" İmparatorlukla mücadele ettiğini ifade eden bir Tweet attı. Sosyal medyada boykot çağrısına farklı tepkiler Gelen tepkiler üzerine, yazarlar iki Tweet'i de sildi. Weitz daha sonra filmle ilgili "politik" paylaşımı için özür diledi. İki yazar da, başkanlık seçimleri sırasında Twitter'daki profil resimlerini, Star Wars'taki isyancıların simgesi olan logo ile değiştirmişti. Hollywood and Disney stop politicizing movies. Why alienate Trump supporters? We won't watch this Anti Trump propaganda. #DumpStarWars  Gary Whitta, Trump'la ilgili daha önce yaptığı bir paylaşımında da, Nazi göndermesi yapmıştı. Trump destekçileri, Hollywood ve Disney'e yapımlarını "politize etmemesi" uyarısı yaparken, bazı sosyal medya kullanıcıları boykot kampanyası ile dalga geçti. Donald Trump'ın Twitter'da 17 milyon takipçisi olduğu biliniyor. Bu kullanıcıların birçoğu, Trump'ı eleştiren kullanıcılara karşı sosyal medyada hızla atağa geçiyor. #StarWarsuÇöpeAt, bu kampanyalardan sonuncusu.  Ülke kurtuldu: Eren Aysan görevinden alındı!
Eren Aysan’ın Devlet Tiyatroları’ndaki görevine son vermişler. İşte bu! Yapılması gereken sonunda yapıldı, Aysan’dan kurtulundu. Aysan’ın görevden alınmasına dayanak olan KHK’de şu yazıyormuş: “Milli Güvenlik Kurulu’nca devletin milli güvenliğine karşı faaliyette bulunduğuna karar verilen yapı, oluşum veya gruplara mensubiyeti veya iltisakı, yahut bunlarla irtibatı olabileceği yolunda yapılan değerlendirme.” Kafamı karıştıran bazı şeyler yok değil bu KHK’de. Mesela devletin milli güvenliği kavramını anlamakta güçlük çekiyorum. Devletin bir milli güvenliği bir de milli olmayan güvenliği mi var? Milli maç, lig maçı gibi devletin milli güvenliği, devletin yerli güvenliği gibi ayrı kavramlar mı var? Neyse, büyüklerim biliyordur. Bir önceki başarılı darbede beni de içeri almalarında ve 15 ay yatırmalarındaki gerekçe, (cuntaya cunta dediğim için) devletin manevi şahsiyetine hakaret etmem olarak tanımlanmıştı. Devletin manevi şahsiyetini de kavrayamamıştım bir türlü. Devlet ve maneviyat kavramlarını bir türlü yanyana getiremedim. Hem niye cuntaya cunta demek, cuntaya hakaret olmuştu? Ama bunları anlamamak benim kusurum. Bir anlamadığım şey de darbe başarılı olsa da olmasa da içeri alınanlar ve işten atılanlar arasında bizlerin de olması. 12 Eylül Darbesi başarılı oldu, temelde ben ve benim gibiler içeri alındı. Bazıları da zihniyetleri iktidarda olduğu halde içeri alındı. 15 Temmuz darbesi başarısız oldu, yine benim gibiler de içeri alınıyor, işten atılıyor. Benim gibiler derken, Eren Aysan’la ben aynı yapının parçasıyız, Toplumsal Bellek Platformu’nun. TBP, öldürülen aydınların ailelerinin kurduğu bir platform. Benim ablamı da, Onat Kutlar’la birlikte PKK öldürmüştü, ben de o vesileyle oradayım. Neyse, Eren’e dönelim. Arkadaşım diye ona kıyak geçecek değilim. Devletimden iyi bilecek değilim ya. Ben, dersimi 12 Eylülde aldım. Devletimin maneviyatı hassastır, o konuda da dikkatliyim artık. Şimdi Eren, herhalde ‘Fethullahçı Terör Örgütüne’ (FETÖ) üyedir, üye değilse de destekçisidir. Bu nedenle işten alınmıştır. Değil mi ki Eren’in babası Behçet Aysan Sivas’ta şeriatçı bir kalkışmanın parçası olmuştu! Behçet Aysan, o kalkışmada, çıkan yangının dumanında boğularak ölmek suretiyle, devletin güvenlik güçlerini acz içinde göstermek istememiş miydi?! İstemişti! Kızı da muhakkak babasının izinde, devleti zayıflatmanın peşindedir. Şeriatçı bir darbe hazırlığına destek olmaktadır. Ama belki de daha “milli” bir meselenin parçasıdır Eren. FETÖ de enternasyonal bir örgüt ama kökleri burada. Eren belki de IŞİD ya da DAEŞ ya da kendi tabirleriyle İslam Devleti’ne destek oluyordur. Devletin milli güvenliğine bu şekilde kastediyordur ve devletimizin DAEŞ’le mücadelesini zayıflatmak istiyordur? Kaybettiği babasının yerine koyacak birinin peşinde de olabilir Eren. Psikolojiden biraz anlarım. Fethullah Gülen ya da IŞİD’in halife ilan ettiği El-Bağdadi, Eren’in aradığı bu baba figürüdür belki de!? Olamaz mı? Her halükarda Eren Aysan’ın, şeriatçı/darbeci bir örgüte meyletmesi çok mümkündür. Ama mesele orada bitmiyor! Eren Aysan bölücü terör örgütüne de destek vermiş olabilir! Ben onun, üzerinde “Güneşimizi Karartamazsınız” yazan Apo’nun posteri altında toplanmış bir topluluğa tepki gösterdiğini hatırlıyorum. Orada, o resmi çektirenlere çok kızmıştı. Ama şimdi daha derin bir psikolojik analiz yaptığımda şunu görüyorum. “Neden ben de o resimde yokum?” demek istemiş olamaz mı Eren? Olabilir. Hem Apo’dan da iyi baba figürü olur. Sırrı Süreyya Önder, Apo’ya “siz benim babamsınız” dememiş miydi? Demişti. Yalnız Sırrı’nın kardeş kıskançlığından korkmak lazım Eren, dikkatli ol! Sırrı, babasını paylaşmak istemeyebilir. Bu ülke o kadar kafasız adam dolu ki, yukarda yazdıklarımı harfiyen algılayacaklar da çıkacaktır. İroni yaptım, ironi! Bu yazdıklarım ise ciddidir: 15 Temmuz Darbe Girişimi’ne destek oldukları, Fethullahçıları korudukları için Batı’ya çok kızgınım. AKP ile FETÖ, birlikte ülkeyi bu hale getirirken, Avrupa da alkışlıyordu. Onu da unutmadım. Ama darbenin başarılı olmamasına duyduğum sevinç benim için bir süre herşeyi bastırdı. Yurtdışına çok gidiyorum. Ve Batılılarla da çok tartışıyorum. Her şeyden önce FETÖ tehlikesinin ciddiyetini, haksız yere geldikleri devlet memuriyetlerinden temizlenmeleri gereğine inandığımı da anlatmaya çalışıyorum. Batı basınının, özellikle Batı kamu kurumlarının temsilcilerinin Fethullah’ı barışçı bir din adamı olarak göstermelerinin gerçeklerden ne kadar uzak olduğunu dile getiriyorum. Bana, “Erdoğan’ın ajanı bu herhalde”, diye bakıyorlar. Daha da öfkeleniyorum. Başlıyorum, “Siz değil miydiniz 2013’e kadar Türkiye’yi göklere çıkaran, AKP ve Erdoğan’a açık çek veren?”, diye. Ülkem bu noktaya tek başına gelmedi. Sizin alkışlarınızla geldi! Darbe girişimi de sizin alkışlarınız eşliğinde yaşandı. Şimdi gelinen noktayı ıslıklamanız pek anlamsız. Kısaca ben de Erdoğan gibi “Ey Batı!” diyen cümleler kuruyorum. Ama AKP’nin yaptıkları, bütün sözcükleri ağzımdan alıyor. Geriye iktidara söyleyecek tek bir cümlem kalıyor: Bu gidişle, sizi, ben bile kurtaramayacağım (ciddiyet bitti, ironiye geri döndüm). Not: Eren Aysan dramaturgluğunun yanı sıra, yazar. “Lalzaman” adlı şiir dosyasıyla 2007 yılında Cemal Süreya Şiir Ödülü’nü, “Gece Uyurken” adlı romanıyla da 2015 yılında Yunus Nadi Roman Ödülü’nü almıştı. Google'a Şero davası
Türkiye’nin ilk animasyon filmi ‘Kötü Kedi Şerafettin’in internetteki korsan görüntülerinin kaldırılması için Google’a başvuran filmin yapımcıları, ret yanıtı alınca 100 bin TL’lik tazminat davası açtı. Habertürk Gazetesi'nden Mustafa Şekeroğlu'nun haberine göre, Türkiye’nin ilk uzun metraj animasyon filmi “Kötü Kedi Şerafettin”in yapımcıları, Google arama motoru ile mahkemelik oldu. ‘Şero’ adıyla da bilinen ve şubat ayında gösterime giren çizgi romankahramanı Kötü Kedi Şerafettin filminin yapımcıları, Google’a maddi ve manevi tazminat davası açtı. Şirketin avukatı Kadir Kurtuluş tarafından açılan davanın dilekçesinde, filmin vizyona girmesiyle, korsan görüntülerin yayınlandığı belirtilerek şöyle denildi: “Film, internette yasalara aykırı şekilde yayınlanmaya başladı. Bu siteler hakkında suç duyurusunda bulunduk, erişimin engellenmesi kararı çıktı. Bu sitelere en fazla girişin Google’dan yapıldığını gördük. Şirkete yazı yazarak izinsiz kullanılan filmin Google arama sonuçlarında yer alan içeriğinin kaldırılmasını istedik. Filmin adı Google’a yazıldığında ‘indir, izle, hd izle’ gibi otomatik tamamlama yöntemleri çıkmakta, kullanıcılar yönlendirilmektedir.” ‘10 MİLYON TIKLAMA’ Taleplerinin Google tarafından kabul edilmediğini ifade eden Kurtuluş, “Şirket, bu sözcükler kaldırılsa bile web’de var olmaya devam edeceği ve sorunumuzu içerik sağlayıcılarla çözmemiz gerektiği şeklinde kabul edilemez bir cevap verdi. İçerik kaldırma talebimizi reddetti. Google, kanun nezdinde yer sağlayıcıdır ve yüklenen sorumluklara uymakla mükelleftir” dedi. Dilekçede, filmi sinemalarda 359 bin 176 kişi izlerken, internette korsan yayından 10 milyon kişi tarafından arandığı da vurgulandı. Dilekçede şu ifadelere yer verildi: “Filmin sinemada izlenme oranının bu derece düşük olmasının tek sebebi, filmin internet ortamında izinsiz yayınlanmasıdır. Korsan sitelere girişin yüzde 93’ü Türkiye’den yapılmış. Bunlardan yüzde 91’i arama motorlarının aracılığıyla olmuş.” TAZMİNAT DAVASI AÇILDI Şirket tarafından, Google’a bin 500 TL maddi ve 100 bin TL manevi tazminat davası açıldı. Bu iddialar üzerine mahkeme tarafından bilirkişi tayin edilecek. Mahkeme Şero’yu haklı bulursa ve bilirkişi korsan sitelerinden yayınlanan filmi 10 milyon kişinin izlediğini tespit ederse, maddi tazminat milyon TL’lere çıkabilir. CİHANGİRLİ ŞERO Kötü Kedi Şerafettin, kısa adıyla Şero, karikatürist Bülent Üstün’ün gerçek hayatta beslediği ve 1996 yılında kaybettiği kedisinin adıdır. Bundan ilham alan çizgi roman kahramanı Şero ise 1996 yılında L-Manyak Dergisi’nde doğdu. 2001 yılında Lombak Dergisi’ne geçen Bülent Üstün tarafından çizilen çizgi karakterin hikâyesi, İstanbulCihangir’de geçiyor. Şubat ayında beyazperdeye aktarılan animasyon filmde Uğur Yücel, Demet Evgar, Yekta Kopan gibi ünlü isimler dublaj yaptı. Ayşe Ünal ile Mehmet Kurtuluş’un yönettiği filmde yapımcı olarak Mehmet Kurtuluş, Vehbi Berksoy, Erdil Yaşaroğlu, Mehmet Budak ve Barış Ulus’un ismi geçiyor. Gol ya da goller
En büyük sunucu klişelerinden biridir: Futbolun meyvesi gol. Tam da bu nedenle futbolcular sahaya 'gol ya da goller' için çıkar. Yıllar önce Liberal Parti Başkanı Besim Tibuk seçim vaatlerinden biri olarak ofsaytı kaldıracağını açıklamıştı. "Bu ofsayt beni fıtık ediyor. Neymiş o topu attığında adam bir metre öndeymiş. Ne yapalım öndeyse sen de kovala o adamı. Ben bu ofsayt kadar garip bir kural bilmiyorum. Neymiş gol olurmuş. Olsun efendim!" diyerek ofsayta anlam veremeyen birçok kadının da hislerine tercüman olmuştu. Sporla ilgili bir politikaları olmadığı söylendiğinde, sanıyorum kasabasında futbol topuna sahip tek çocuk olmasının da gazıyla, fakir eğlencesi olarak nitelendirdiği futbolda ofsaytın kalkması gerektiğini söylemişti. Hızını alamayarak UEFA'ya ofsaytın gereksiz; kalelerin de ufak olduğunu söyleyen bir mektup da yazmıştı. Tüm bunlar bugün eğlenceli gelse de 'doksan dakika boyunca izlediğimiz maçın golsüz bitmesi' Tibuk kadar eminim çoğumuza sıkıcı geliyor. Tüm bunlar Beşiktaş-Dinamo Kiev maçını izlerken geldi yine aklıma. Beşiktaşlı değilim ama takım dağıldıkça ben de dağıldım. Sonra internetten yorumlara bakmaya başladım. Beşiktaşlıdan çok Fenerbahçeli yorumu vardı. Daha da kötüsü yapılan yorumların çoğu Beşiktaş aleyhineydi. Dinamo Kiev'e destekler bir yana, maçı betimlemek için tecavüz kelimesini bile kullananlar vardı. Tecavüz gibi insanın ağzına almaya bile tereddüt edeceği kelimeyi yenilgi ile özdeşleştirmek inanılır gibi değil. Fenerbahçeliler Braga maçında hakem Ivan Bebek skandalında Beşiktaşlıların kendilerine yaptıklarını unutmadığını belirterek sosyal medyadan laflar döşüyordu. Futbol da taraftarlık da rekabete dayanır. Her ne kadar futbol romantiği olsam da ütopik şeyler hayal etmiyorum. Büyük takımların taraftarlarının kol kola girdiği kareler ancak gazete sayfalarında oluyor, bunun da farkındayım. Fakat UEFA ya da Şampiyonlar Ligi maçlarında Türk takımına karşı rakibi destekleme ruh halini anlayamıyorum. Milli dava diyecek kadar ileri gitmeyeceğim. Beşiktaş gol attığında tüm Galatasaray ya da Fenerbahçelilerin kendi atmış gibi sevinmesini beklemiyorum. Gel gelelim rakip taraftarların aylarca içlerinde tuttuğu kini, nefreti, öfkeyi bu şekilde dışa vurmasının sadece futbolla alakalı olmadığını düşünüyorum. Her nasıl tribün içindeki şiddet sadece takımla alakalı değilse sosyal medya canavarlığının da salt takımla ilgisi olamaz. Toplumsal ötekileştirme zaten hepimizin DNA'sına kazılı. Birine adından önce memleketini, kimlerden olduğunu ve takımını sorduğumuz bir ülkede gruplaşma kanıksanarak doğallaşıyor. Takımı bırakın, tribün grupları olarak bile düşmanlaşılabildiği düşünülürse belki rakibe olan öfke daha normal kalıyor. Öteki dediğimiz takımın düşman değil de rakip olduğunu anladığımız noktada belki bir adım atmış olacağız. Her şeyin ötesinde futbolun hayatımıza negatif değil eğlence, keyif gibi duygular katması gerektiğini anlamamız gerekiyor. Değiştiremediğimiz ya da güçsüz hissettiğimiz durumların yansımasını rakipte göstermenin pek de adil olmadığını da gördüğümüz gün belki her şey daha farklı olacaktır. Belki o zaman rakibin yediği değil kendi attığımız gol ya da goller ile ilgileniriz. Redakte edilmiş sapkınlıklar
Türkiye basınında çok sözü edilmedi ama kulağınıza çalınmıştır, Eylül ayında Facebook çok saçma bir skandala imza attı: Pedofillere yönelik pornografik bir görüntü olabileceği endişesiyle Vietnam Savaşı’nın en önemli görsel kayıtlarından birini Facebook paylaşımlarından silerek sansürledi. Nick Ut’un çektiği o dehşetli fotoğraf: Vietkong köyü olduğu gerekçesiyle 8 Haziran 1972’de bombardıman uçaklarının napalm bombalarıyla yaktığı Trang Bang’dan ciltleri dehşetli bir acıyla yanarken kaçmaya çalışan çocuklar… Fotoğrafın odak noktasında adı Phan Thi Kim Phuc olan bir kız çocuğu görüyoruz; fotoğrafçı Ut’un “Napalm hayal edebileceğiniz en korkunç silahtır. Su 100 derecede kaynar, napalm 800-1200 derece sıcaklık üretir.” şeklinde tanımladığı dehşetli Amerikan icadının yarattığı yanıklardan dolayı kıyafetlerini çıkarmış, acı ve çaresizlikle ağlayarak koşuyor.  Gerçekliği henüz kanıtlanmamış olmasına rağmen komplo teorisi haliyle bile tüyler ürperten ‘Pizzagate’ skandalının (pedofili ayinleri için çocuk ticareti yapan büyükbaş ABDliler); 9 yaşında bir kız çocuğuyla evlenmeyi tamamen normal kabul eden Müslüman din adamlarının (büyük bir soğukkanlılıkla “Evlenmek için minimum bir yaş yoktur, 1 yaşındaki bir kızla bile evlenilebilir. 7, 8, 9 yaşındaki kızlardan bahsetmeye gerek bile yok.” diyen şeyhin görüntülerini youtube’da bulabilirsiniz); daha ergenliğe bile girmemişken bizzat ailesindeki erkekler tarafından hamile bırakılan çocukların dünyasında yaşıyoruz artık; bir Facebook editörünün 9 yaşındaki bir kız çocuğunun ızdırabını gösteren fotoğrafı pedofiller için bir istismar objesi olabileceğini düşündürecek bir dünya... Ama tarihe ‘çıplak bir kız çocuğunun görüntüsü’ olarak değil Vietnam zulmünün en güçlü aktarıcısı olarak geçmiş bir fotoğraftan söz ediyoruz, yani Facebook editörü bu eylemiyle aslında tarihe bakışımızı, tarih bilincimizi, giderek bizzat tarihi deforme ediyor. Neyse ki Facebook bu hatadan döndü, özür dileyerek fotoğrafın silindiği sayfalara tekrar yerleştirilmesini sağladı. Bu saçma ve insan aklının ulaştığı nokta açısından ürkütücü haberi iki ay sonra anmamın nedeniyse, ABD’de iki ayda bir yayımlanan Vietnam adlı bir derginin taze çıkan son sayısında (Ocak-Şubat 2017 nüshası) yaşadığım rahatsız edici karşılaşma... Özellikle Vietnam gazilerine yönelik yayın yapan dergide Amerikan askerlerinin 1968 Tet Saldırıları sırasında Saygon sokaklarında ‘komünistlere karşı cesurca direnişi’ni anlatan yazıları karıştırırken Facebook’un sansüründen söz eden yazıya rastladım; “Facebook ikonik fotoğrafı önce kaldırdı, sonra tekrar yayınladı” başlığıyla, olumlu ya da olumsuz herhangi bir yorum içermeden olayı anlatan kısacık bir haber. Haberin varoluşunu böyle bir fotoğrafın çekilebilmesine borçlu bir dergide yer alması normal tabii, orada sorun yok. Asıl olay napalm bombalarıyla yakılan çocuklara dair haberin bulunduğu sayfayı geçince göreceğiniz tam sayfalık reklamda ortaya çıkıyor: Vietnam gazilerine özel bombardıman pilot montu… Vietnam ormanlarında siyah pijamalı çocukları kovalayan 2,5 milyon Amerikan askerinden veya anılarını yaşatan vatanseverlerden biriyseniz, arzu edenlere tabanca taşımak için gizli cep opsiyonu da sunulan deri montları kargo hariç 199 Dolar’a edinebilirsiniz... Gerçi çocukların Ensar Vakfı yurtlarında, Adıyaman’da bir imam-hatip okulunda, Aladağ’da bir Süleymancı yurdunda ya da darbeci olmaları için beyinlerinin yıkandığı bir FETÖ evinde kolayca harcanabildiği bir ülkenin yurttaşı olarak şaşırmamam gerekiyor ama yine de bir sayfada bombalanan çocukları, takip eden sayfada o çocukları bombalayan askerlerin montunun reklamını görünce insan korkuyla düşünmeden edemiyor: Gururla giyilmesi beklenen bu fetiş nesnesine sahip olmak için ihtirasla ilandaki telefon numarasını tuşlayan kaç kişi olmuştur acaba? Kasap Havası: Asi çocuklar ve aile
Baştan söyleyeyim ‘Kasap Havası’ sinemamızda yapılmış en iyi ilk filmlerden biri. Bunun ötesinde “mükemmel” sahneleri var. Filmin ilk bir saati kusursuza yakın. Fakat ilişkiler çeşitlendikçe, yeni kahramanlar ve yeni öyküler filme eklendikçe, filmin takibi zorlaşmaya başlıyor. Bazı kahramanların arka plan hikâyeleri filmin kahramanlarından biri tarafından bir diğerine aktarılırken, kim neydi kaçırmak çok mümkün. Filmin baş erkek karakteri Ahmet’i, “Kader”in Bekir’ine benzetmek mümkün. Ailesinin istediği bir evlilik bekliyor taksi şoförü Ahmet’i (İnanç Konukçu). Fakat asi ruhlu Ahmet, gönlünü yaşça kendisinden büyük Leyla’ya (Şenay Gürler) kaptırıyor. Leyla da Ahmet gibi asi çocuklardan. İkisi de ailesine karşı çıkan ama aileyle hesaplaşmasını bir türlü tamamlayıp, kendi hayatını kuramayan yaşını başını almış çocuklardan. Leyla, annesinin, kendisini kızı olarak değil kuması olarak gördüğünü söylüyor zaten. Baba/koca çoktan ölmüş olsa da anne kız arasında süren şiddetli bir rekabet var. Acıklı bir hikâye de var Ahmet’i de ilk tanıdığımızda, lokantada istediği masada oturamadığı için sorun çıkaran bir huysuz olarak görüyoruz. Çok ustaca bir sahneyle yönetmen Çiğdem Sezgin bize Ahmet’i tanıtıveriyor. Ahmet’in müstakbel nişanlısı Hülya (Cemre Ebuziyya) ise tam bir pasif ev kızı. Benim bedenim, benim hayatım diyemeyen ama görüntü bozulmadıkça, kuralları ihlal etmeye de hazır olan, insanın hem kızdığı hem de acıdığı bir tip. Devreye Leyla’nın eski kırığı Semih (Hakan Karahan) girince Ahmet, Leyla ve Hülya üçgeni bir dörtgene dönüşüyor. Ve işler iyice karışıyor. Bu arada kendisini duvarda asılı bir resmin dışında görmediğimiz, Semih’in kardeşi Sema’nın acıklı hikâyesi de var. Umarım ödüllerin devamı gelir  İlişkiler karmaşıklaştıkça, filmin etkisi azalıyor. Filmin bana inandırıcı gelmeyen finaliyle ve müzikleriyle de sorunlarım var. Ve fakat başta söylediklerim geçerli. Şenay Gürler, İnanç Konukçu ve Cemre Ebuziyya çok iyiler. Yönetmen Çiğdem Sezgin bu toplumun insanlarını çok iyi tanıyor, nasıl konuştuklarını çok iyi biliyor. Kasap Havası’nın Gezi Direnişi’ne ve gazetem BirGün’e selam gönderdiğini ekleyeyim. Evet biraz uzun ve sorunları da var ama hâlâ Kasap Havası başyapıt diyebileceğim sahneleriyle, özel bir film. Film, yerli ve yabancı festivallerde ödüller aldı. Umarım devamı da gelir. Galata Fotoğrafhanesi yeni döneme dayanışmayla giriyor
HABER MERKEZİ Galata Fotoğrafhanesi sadece fotoğraf bilgisinin değil, yaşamın birçok parçasının paylaşıldığı ve düşüncelerin tartışılıp yeniden üretildiği alternatif fotoğrafçılık eğitimi veriyor, Fotoğraf Kulübü üyeleriyle beraber sosyal projelere imza atıyor. Galata Fotoğrafhanesi başlangıç ve ileri düzey fotoğraf atölyelerinin yanı sıra 'Toplumsal Cinsiyet Ve Fotoğraf', 'Edebi Metinlerden Görsel Anlatılara' gibi farklı atölyeler yürütüyor. Fotoğrafı bir iletişim aracı olarak ele aldıklarını dile getiren Galata Fotoğrafhanesi kurucularından Yücel Tunca, "Bu nedenle çektiğimiz fotoğrafların hayata dokunduğunu, hayata etki ettiğini, değiştirme ihtimalini barındırdığını düşünüyoruz. Bu açıdan yaklaştığımızda özellikle belgesel fotoğrafın toplumsal olanla ilişkisi bizi yakından ilgilendiriyor. Hayatın bütün alanlarına dair anlatıları bir öykücü yaklaşımı ile ele almayı, özellikle sorunları bir kez de fotoğraf aracılığı ile tartışmaya açmayı önemsiyor ve bunu uygulamaya çalışıyoruz" ifadelerine yer verdi. "Her şeyin karanlığa gömüldüğü bu dönemde sizlerle paylaşmak istiyoruz" Galata Fotoğrafhanesi'nin yeni döneminde bazı tedbirler aldıklarını belirten Tunca, "İlk tedbir olarak mekanımızı değiştirip küçülttük. Fotoğraf atölyelerinin yanı sıra farklı disiplinlerle fotoğraf arasında köprüler kurmaya başladık. Toplumsal cinsiyet ve fotoğraf ilişkisini özellikle kadın kimliği üzerinden ele alan oldukça etkili bir dizi atölye çalışması yürütülüyor bir süredir. Edebiyat ile fotoğraf arasındaki etkileşimi ortaya koyan, üretimi teşvik eden bir atölye çalışması da başlamak üzere. Buna benzer çalışmaların sayısını artırmak isteğindeyiz. Her şeyin karanlığa gömüldüğü ya da karanlıkların içinden doğduğu bu dönemi biraz daha biriktirme, biraz daha içsel gelişime, biraz daha dar alanda nitelikli paylaşımlara ayırmak istiyoruz" dedi. Kırmızı Tazı'da dayanışma konseri Atölye çalışmalarının dışında da başka buluşma alanları oluşturmaya ve çalışmalar için ekonomik kaynaklar yaratmaya çalışan Galata Fotoğrafhanesi, Cumartesi akşamı Galatasaray'daki Kırmızı Tazı adlı mekanda dayanışma gecesi düzenliyor. Dayanışma gecesinde Aslı Köse ve Murat Meriç dj olarak sahne alırken, Koma Tarlabaşı neşeli müzikleriyle katılımcılara güzel saatler yaşatacak. ÇSM ​ ​kapılarını genç sanatçılara açtı
BİRGÜN / ANKARA Çankaya Belediyesi Çağdaş Sanatlar Merkezi (ÇSM), Tüm Sanat Galerileri Derneği (TÜSGAD)’nce geleneksel hale getirilen Ankara Sanat Buluşması’nın 3.’sünde genç kuşak sanatçıları sanatseverlerle buluşturdu. ÇSM’nin tüm katları ve galerilerinde düzenlenen 3. Ankara Sanat Buluşması, sunum, dinleti, performans gibi etkinliklerle açılış gecesinde Başkentlilerin ilgisini çekti.  TÜSGAD Başkanı Meral Öztürk yaptığı açılış konuşmasında, buluşmayı destekleyen üniversitelere ve kurumlara teşekkür ederek, genç sanatçılara katkı sağlamanın önemine değindi. Çankaya Belediye Başkan Yardımcısı Nafiz Kaya, TÜSGAD’ın sanat buluşmasında gençlere fırsat vermesinin özel bir önemi olduğuna vurgu yaparak, Belediye’nin kültür sanat alanında yaptığı yatırım ve atılımlardan söz etti. Üç bin metrekareyi aşkın kullanım alanıyla ÇSM’nin Başkentli sanatseverlere yetmediğinden söz eden Kaya, yapımı tamamlanmak üzere olan Zülfü Livaneli Kültür Merkezi ve temeli yeni atılan Atatürk Kültür Merkezi projelerini aktararak, yenilenen Yılmaz Güney Sahnesi’nin 10 Aralık’ta yapılacak açılışına tüm sanatseverleri beklediklerini ifade etti.  Kültür Bakanlığı Güzel Sanatlar Genel Müdürlüğü, Hacettepe Üniversitesi Güzel Sanatlar Fakültesi, Afyon Kocatepe Üniversitesi, Çankaya Belediyesi, Birleşik Ressamlar ve Heykeltıraşlar Derneği ve Danset Sahne Sanatları Grubu’na teşekkür plaketleri takdim edildi.  Dans performanslarının da dikkat çektiği açılışın ardından sanatseverler katlarda yer alan eserlerin sanatçılarıyla sohbet olanağı da buldu.  ​Genç sanatçılar görülür hale gel​​di​  Sergide eserlerini sergileyen genç sanatçılardan biri de Döndü Özkök idi. İsimsiz enstalasyonu ve resimleri hakkında Çankaya Belediye Başkan Yardımcısı Nafiz Kaya’ya bilgi veren Özkök, genç sanatçıların galeriler tarafından görülür hale gelmesi açısından bu serginin çok önemli olduğunu söyledi.  Abant İzzet Baysal Üniversitesi Güzel Sanatlar Fakültesi’nden 2010 yılında mezun olduktan sonra Çankaya Belediyesinin çocuk ve sanat çalışmalarında yer almaya başlayan Özkök, bir süredir Çağdaş Sanatlar Merkezi’nde sanatsal aktivite hazırlıklarında görev yapıyor. TÜSGAD 3. Ankara Sanat Buluşması’nda yer alan eserler 14 Aralık tarihine dek ÇSM’de izlenebilir.  'La La Land', bugün ABD'de vizyona girdi
Devlet Tiyatroları sanatçılarından Eren Aysan'a destek
Devlet Tiyatroları Dramaturgu, şair, yazar, edebiyat insanı Eren Aysan 667 No.lu KHK’nin ilgili maddesi doğrultusunda açığa alındı. Konuya ilişkin Devlet Tiyatroları Sanatçıları Derneği (DETİS) ise yazılı bir açıklama yayımladı. Sanatçı tanımının yapıldığı açıklamada Devlet Tiyatrolarındaki emekçilerin ve idarecilerin Eren Aysan'a sahip çıkması gerekliliği hatırlatıldı. Eren Aysan'ın bir 'ihbar' sonucunda açığa alındığını üzüntüyle karşılay derneğin yönetim kurulunu yaptığı yazılı açıklama şu şekilde: "Biz eminiz ki daha önce İstanbul Devlet Tiyatrosunda yaşanan ama sonuca ulaşmayan, İstanbul Şehir Tiyatrolarında yaşanan ve hem açığa alınan hem de meslekten ihraç edilen ve bir süre sonra görevine iade edilen arkadaşlarımız gibi Eren Aysan da en kısa sürede görevine iade edilecektir. Sanatçı halkına, devletine, ülkesine düşman olmaz. Sanatçı olsa olsa ülkesinin daha yaşanılır olması için, gördüğü yanlışları, gerek sanatıyla gerekse söylemiyle dile getirir, eleştirir o kadar. Muhalif olmaktan öteye geçmez. Sanatçıyı sanatçı yapan, toplumunun önüne geçiren, alnında ilk ışığı hissetmesini sağlayan da bu özelliğidir. Bizleri daha fazla üzüntüye sevk eden ise bu açığa almaya neden olan şeyin bir “ihbar” ile olduğunu duymuş olmamızdır. Eğer bu duyum doğru ise, daha birkaç sezon önce Ankara Devlet Tiyatrosu’nda sahnelenen Arthur Miller’ın büyük eseri Cadı Kazanı’nda komşunun komşuyu, arkadaşın arkadaşı, kardeşin kardeşi ihbar ederek muhbirlik yapması sonucunda doğan yıkımı Devlet Tiyatrosunda “oyun değil gerçek olarak” yaşamak olacaktır. Biz DETİS olarak bu kıyımın Devlet Tiyatrolarında yaşanmaması için elimizden geleni yapacağımızı belirtir, kurumumuzdaki tüm arkadaşlarımızdan ve idarecilerden de kuruma sahip çıkmalarını beklediğimizi beyan eder ve bir alıntı ile hatırlatırız ki: ”Biz kurumlarımıza sahip çıkmazsak, onlar için ve onlar adına harekete geçmezsek kurumlar hiç bir zaman bizim olmazlar. Kurumlar baştan beri sahiplenilip savunulmazlarsa zamanı geldiğinde domino taşları gibi yıkılırlar.” O yıkıntının altında kimlerin kalacağını söylemek de çok zor olmasa gerek. Saygılarımızla."  ​​Çankaya Belediyesi kapılarını genç sanatçılara açtı
TÜSGAD Başkanı Meral Öztürk yaptığı açılış konuşmasında, buluşmayı destekleyen üniversitelere ve kurumlara teşekkür ederek, genç sanatçılara katkı sağlamanın önemine değindi. Çankaya Belediye Başkan Yardımcısı Nafiz Kaya, TÜSGAD’ın sanat buluşmasında gençlere fırsat vermesinin özel bir önemi olduğuna vurgu yaparak, Belediye’nin kültür sanat alanında yaptığı yatırım ve atılımlardan söz etti. Üç bin metrekareyi aşkın kullanım alanıyla ÇSM’nin Başkentli sanatseverlere yetmediğinden söz eden Kaya, yapımı tamamlanmak üzere olan Zülfü Livaneli Kültür Merkezi ve temeli yeni atılan Atatürk Kültür Merkezi projelerini aktararak, yenilenen Yılmaz Güney Sahnesi’nin 10 Aralık’ta yapılacak açılışına tüm sanatseverleri beklediklerini ifade etti. Kültür Bakanlığı Güzel Sanatlar Genel Müdürlüğü, Hacettepe Üniversitesi Güzel Sanatlar Fakültesi, Afyon Kocatepe Üniversitesi, Çankaya Belediyesi, Birleşik Ressamlar ve Heykeltıraşlar Derneği ve Danset Sahne Sanatları Grubu’na teşekkür plaketleri takdim edildi. Dans performanslarının da dikkat çektiği açılışın ardından sanatseverler katlarda yer alan eserlerin sanatçılarıyla sohbet olanağı da buldu. ​Genç sanatçılar​ görülür hale gel​​di​ Sergide eserlerini sergileyen genç sanatçılardan biri de Döndü Özkök idi. İsimsiz enstalasyonu ve resimleri hakkında Çankaya Belediye Başkan Yardımcısı Nafiz Kaya’ya bilgi veren Özkök, genç sanatçıların galeriler tarafından görülür hale gelmesi açısından bu serginin çok önemli olduğunu söyledi. Abant İzzet Baysal Üniversitesi Güzel Sanatlar Fakültesi’nden 2010 yılında mezun olduktan sonra Çankaya Belediyesinin çocuk ve sanat çalışmalarında yer almaya başlayan Özkök, bir süredir Çağdaş Sanatlar Merkezi’nde sanatsal aktivite hazırlıklarında görev yapıyor. TÜSGAD 3. Ankara Sanat Buluşması’nda yer alan eserler 14 Aralık tarihine dek ÇSM’de izlenebilir.  ''Şarkılarımızı önce taksicilere dinletirdik''
Radyo programına konuk olan Aşkın Nur Yengi, eskiden Sezen Aksu’yla birlikte şarkılarını taksicilere dinlettiklerini söyledi ‘Aşktan Olsa Gerek’ adlı yeni albümüyle sevenleriyle buluşan Aşkın Nur Yengi, önceki gün Best FM’e konuk oldu. Yıllar önce yaşadığı olayları anlatan şarkıcı, ilginç açıklamalarda bulundu. Sezen Aksu’yla beraber şarkılarını çıkarmadan önce taksicilere sorduklarını söyleyen Yengi, “Sezen Abla ile Levent’te Menekşe Sokağı’nın taksicilerine şarkılarımızı çıkmadan dinletirdik. Onların, ‘Bundan bir şey olmaz’ veya ‘Bu şarkı tutar’ dediklerini dikkate alırdık. Şu anda en önemli kriterim çocuğum. ‘Altın Kaplama’ şarkım onun, ders yaparken dinliyor” diye konuştu. Yengi, ‘Minik Serçe’nin kendisini o dönemlerde Madonna’ya benzettiğini de söyledi. Milliyet'in haberine göre, 90’lı yılların unutulmaz şarkılarından ‘Nazlanma’nın klibinde cam şişeyle ses çıkarmasına da değinen Yengi, “Bir gazoz reklamı gelmedi. Akıllı olun bu şişeden bu sesi ben çıkarırım. Şampuan reklamı bile gelmedi. O dönem herkes kuaförlerde Aşkın Nur Yengi saçları yaptırırdı, kıvır kıvır” diyerek kahkaha attı. Sonu sana bağlı bir hikaye: Emek sineması
SEÇİL TÜRKKAN - secilturkkan@gmail.com - @secilturkkan Gösterimlerine 10 Aralık Dünya İnsan Hakları Günü başlayacak olan 8. Hangi İnsan Hakları Film Festivali’nin açılış filmi, çoğumuzun yakından bildiği bir hikâyenin belgeseli olacak: Özgürleşen Seyirci: Emek Sineması Mücadelesi. Baştan söyleyelim, film bu akşam saat 20.00’de Şişli Kent Kültür Merkezi’nde gösterilecek. Belgeselin hazırlayıcısı Emek Bizim İstanbul Bizim Kolektifi ise herkesi filmi yerinde görmeye davet ediyor, zira sonrasında sohbet edip, ortaya çıkan belgesel hakkında konuşma fikri var. İsmine forum da diyebiliriz. Bu, Emek Bizim İstanbul Bizim’in yapısını az çok bilenlerin aşina olduğu bir hal. Belgesel 2009’da başlayan Emek Sineması mücadelesini 2013’te ekibin yaptığı açık çağrıyla havuzda biriktirilen arşiv görüntülerinin bir düzen içinde bir araya getirilmesiyle oluşmuş. Film boyunca herhangi bir konuşan ‘bilirkişi’ ismi görmemek, belgeseli bir kez daha ‘hepimizin hikâyesi’ haline getiriyor.  Herkesin kendi Emek’i ‘Konuşan kafalar’” yerine, hafızalarda muhtemelen bölük pörçük duran görüntüleri ve İstiklal Caddesi’nde Grandpera açılmadan hemen önce neler yaşandığını izleyeceksiniz. Birbirinden ayrı insanlar nasıl bir araya gelmişti; polisle aramızdaki mesafe ne olmuştu da o kadar yakınlaşmıştı, sıcak temaslar yaşanmıştı? Çevik Kuvvet’in 2013’ten önce giydiği zırh neden gözümüze daha ‘tırt’ gözüküyordu? Ellerinde neden biber gazı fişeği değil de sadece sprey vardı? Anaakım medya o zamanlar neden eylem alanından naklen bildiriyordu? Peki, sokakta çorba kaynatıp, forum eyleme keyfi ne demekti? Bütün bu parçalar bir araya gelecek. Elbette herkesin kendi parçası kendine. İlk işgal deneyimi, sokakta bir yanda çorbanın kaynatıldığı bir yanda konserin olduğu, arka tarafta ise bir forumun yapıldığı anda o kalabalık bir sokağa, caddeye nasıl sığar, nasıl yayılır, yeniden hatırlayacaksınız. Sözde taşıma tekniği 1924’ten 2000’lerin başına kadar yaşamış, fakat sözde taşıma tekniğiyle bir AVM’nin ikinci katına hapsedilen Emek’in son hukuki sürecini ve Emek Sineması mücadelesinin nasıl ve neden Gezi’nin tohumlarını attığını belki fark edeceksiniz. Bütün bunlar olurken başka bir birleşme biçimi olan Emek Bizim İstanbul Bizim’in hangi aşamalardan geçtiği, nasıl ve neye dönüştüğünü de göreceksiniz.  Nostaljinin reddi Bütün bu görecekleriniz belgeselin içinde de izleyeceğiniz gibi nostaljinin reddini içeriyor. Emek güzeldi, şimdi Granpera’nın açıldığı bu haliyle mücadelenin nostaljisi güzel değil ama yanımıza bıraktığı deneyimler kıymetli. O, kentte kamusallık deneyimimizin gözbebeklerinden biri. Kamusallık neden lazım şimdi? Cevabı arıyoruz. Hikâye devam ediyor ‘Özgürleşen Seyirci: Emek Sineması Mücadelesi’ herkesin artık izlemekten, konuşmaktan, okumaktan bıktığı bir Türkiye ortasında “Hadi gel bir bakalım hep beraber neler yapmıştık, elimizde ne kaldı?” diyor ve ekliyor; “Hikâye devam ediyor, unutma, hatırla, yol bul, yola çık.” TMMOB’in çok sevdiğimiz insanlarından biri, şimdi kapatılan bir televizyon programda (nostaljiye yer yok) “Emek’i taşıma yöntemiyle nasıl kaldırdılarsa, bizde öyle indireceğiz” demişti. Haklı. Hikâye devam ediyor. Katırlar, perdeler, yaralar ve kanatlar
Duyum yüklü bir nesneyle çok sık karşılaşmayız. Sanatın formlarından bahsediyorum; öyküsünü bilmeseniz de böyle bir formla karşılaştığınızda tepeden tırnağa duyum kesilirsiniz. “Sanat yapıtı bir duyumlar kitlesidir” diyor Deleuze ve Guattari, ‘Felsefe Nedir?’de. Artist 2016, ‘Umulmadık Topraklar’da sergilenen, genç sanatçı Yılmaz Bulut’un katırı da sizi hemen yakalayan bir duyumlar kitlesidir. İnşaat telinden ördüğü katırın yuvarlak karnı sizi içine çekiveriyor hemen. Dünyanın yükünü sırtında taşıyan bu melez ve kısır yük hayvanının kaderini bilmeseniz de, sadece bir form olarak bu katırla karşılaştığınız an, içinde sakladığı duyumlara yakalanacaksınız. Ve yerde yatan bu katırın bir katır ölüsü olduğunu, Roboski’de katledilen katırlardan biri olabileceğini düşündüğünüzde formun size ilettiği duyum katmerlenerek sizi daha da derinlere çekecek ve artık kaçamayacaksınız. En yalın malzemeden, inşaatın yükünü taşıyan kara telden yapılmış, dünyanın yükünü sırtında taşıyan bir katır formuyla karşılaştığınızda ve bu katırın köylülerin sınır ticareti yaparken kullandıkları katırlardan biri olabileceğini düşündüğünüzde ilk aklınıza gelebilecek, sınırları aşan ve yük taşıyan bir bedendir. Artık bu hayvan sizi ele geçirecek ve bir hayvan-oluş yaşayacaksınız. Yerde yatan, sınırları aşmaya teşne ve dünyanın yükünü taşıyan sizin bedeninizdir çünkü. Bakışın sizi de yere serebileceğini hissedersiniz. Perdenin ardı Bakış yaralar. Keskin bakışlar, keskin nişancılar gibi en mahrem yerimizden, can evimizden yaralar bizi ve öldürebilir de. O yüzden örtülerin altında kurarız evimizi ve can evimizi, bakışlardan korunmak için. Pencereler, dünyaya açılan gözlerdir. Gözlere gündüzleri tül, geceleriyse kalın perdeler iner; mahremin korunaklı ortamında hayatlar kımıl kımıl devinirken sokağın yabancı gözleri içeri sızmasın diye. Tüller, mahremi ve mahremin gözünü görünmez kılacaktır. Kalın perdelerse kördür; kendi üzerlerine kapanmışlar; ne görür ne de görünürler. Perdeler, kem gözleri perdeler ve perdelerin altında hayatlar vardır.  Sevinç Altan, “Perde” sergisinde gündelik hayatın sıradan nesnelerini yeniden üretirken, perdeler bir duyumlar kitlesine dönüşmüşler. Deleuze ve Guattari, “sanat saklar ve dünya üzerinde kendini saklayan tek şeydir” diye yazmışlardır, tabi ki duyumlardır sakladıkları. Ve bir sanat yapıtı olarak perdeler sadece duyumları saklamaz, yaşamı da saklar. Çünkü savaş zamanı hayatta kalabiliyorsak, perdelerdendir; kötünün bakışı, gez-göz-arpacıktır artık; bakar, yaralar ve öldürür. Keskin nişancının delici bakışından, mermilerinden korunmak için sokaklara gerilen örtüler, çarşaflar, battaniyeler, yatak örtüleri, perdeler hayatın neşesine öykünerek çiçeklerle donatılmıştır. Her örtü, katmanlı hayatın bir arayüzeyi gibi ve örtülerin altında yaşam örüntüleri. Delik deşik edilen hayatların arayüzeyleri olarak perdeler, savaşlardan kalma izler taşır. Kem bakışların açtığı deliklerle delik deşik olmuş çiçek desenli perdelerin altındaki, en derindeki akış, yani yaşam yara almadan deli ve neşeli akışını ve direnişini sürdürür oysa. Umudu ve yaşamı yaralardan tanırız Ten de bir perdedir ve tende açılan yaralar, yeryüzünün ezilenlerini birbirine bağlar. Ve hayatta kalanlar yaralarından tanılayacaklardır birbirlerini. Fransız Devrimi sırasında örgütlenen terzi kalfaları kimlik kartı olarak birbirlerine yaralarını göstermişlerdi, iğnelerle delik deşik olmuş parmak uçlarını. Yaralananları, yaraları birbirine bağlar. Ve terziler, yaralarını birbirine ekleyerek yaşamın coşkusundan direniş dikerler kendilerine. Ve Sevinç Altan da yaralı perdeler diken bir terzidir. Umudu ve yaşamı, yaralardan tanırız. Altan’ın tül perdelerin hafifliğinde yarattığı kelebek lekeleri. Kelebek de yaralarından doğmuştur: Yumurta, tırtıl, pupa ve kelebek. Her form değiştirme bir yaralanmadır ve kelebek, yeniden doğar yarasından. Kanatlar, uçmaya yarayan yaralardır. Katırlar da uçabilir. Yeter ki kanatlansınlar. Özgürlük, yaraların kanat çırpışıyla gelecek. Kasırga dediğimiz, bir kelebeğin kanat çırpması değil mi? Not: Sevinç Altan’ın ‘Perde’ sergisini, 10 Ocak 2017’ye kadar Faik Paşa Yokuşu, No.5, Çukurcuma, Beyoğlu adresindeki binada izleyebilirsiniz.  7 yeni film vizyona giriyor
Gece Hayvanları  Türkiye'deki sinema salonlarında bu hafta Tom Ford'un yönettiği ve başrollerinde Amy Adams, Jake Gyllenhaal, Michael Shannon, Aaron Taylor-Johnson, Isla Fisher, Laura Linney, Armie Hammer ve Karl Glusman'ın yer aldığı "Gece Hayvanları" izleyici ile buluşacak. İç içe anlatılan iki gerilimli hikayenin ele alındığı film, bir yanda 20 yıl önce ayrıldığı eski eşinin yazdığı ve kendisine yolladığı taslak halindeki romanı okudukça geçmişindeki karanlık anılarla yüzleşen bir kadını, diğer yanda ise ailesiyle çıktığı gezi kabusa dönen bir adamın hikayesini beyaz perdeye yansıtıyor. "Aşk Mektupları" Oscarlı oyuncu Marion Cotillard, Louis Garrel, Alex Brendemühl ile Brigitte Roüan'ın oynadığı filmin yönetmen koltuğunda "Selon Charlie" adlı filmi ile 2006'da Cannes Film Festivali'nde kendinden söz ettiren Nicola Garcia bulunuyor. 2016 Cannes Film Festivali'nde Altın Palmiye için yarışan ve 2. Dünya Savaşı sonrasında geçen film bir aşk hikayesini anlatıyor. "Çılgın Ofis Partisi" Will Speck ile Josh Gordon'un yönetmenliğini yaptığı filmin başrollerinde Jennifer Aniston, Jason Bateman, Jamie Chung, Olivia Munn, Kate McKinnon ve T.J. Miller oynuyor. Komedi türündeki ABD yapımı film, çalıştıkları ofisin kapanmasını önlemek adına patronlarını etkilemek için çılgın Noel partisi vermeye karar veren ve herkesi bu partiye davet eden ofis çalışanlarının başına gelen komik olayları konu alıyor. "Kasap Havası" Çiğdem Sezgin'in yazıp yönettiği "Kasap Havası"nın başrollerinde Şenay Gürler, İnanç Konukçu ve Hakan Karahan gibi isimler bulunuyor. "Sen Benim Her Şeyimsin" Kendini kucağında bir bebekle bulan bekar bir adamın hayatının anlatıldığı filmde, başrolleri Tolga Çevik, Cengiz Bozkurt ve Melis Birkan paylaşıyor. "Hayati Tehlike" Serdar Işık'ın yönettiği ve Toygan Avanoğlu, Öznur Serçeler, Füsun Demirel ile Anıl İlter'in oynadığı "Hayati Tehlike", bir fırında çalışırken bir anda kendini mafyanın içerisinde bulan "Hayati" adındaki bir gencin hikayesini beyaz perdeye taşıyor. "Şarkını Söyle" Garth Jennings'in yönetmenliğini üstlendiği animasyon türündeki filmin orijinal seslendirmelerini Scarlett Johansson, Reese Witherspoon, Matthew McConaughey, John C. Reilly ve Seth MacFarlane gibi isimler yaptı. Chinawoman Babylon'da
Sumru Yavrucuk 100. oyunu AKS'de kutladı
Ünlü oyuncu Sumru Yavrucuk, kapalı gişe oynadığı 'Shirley' adlı tek kişilik oyununun 100.'sünü Akasya Kültür Sanat'ta sahneledi. Üç ayrı şehirde üç kez oynadıktan sonra ayağının tozu ile AKS'de hayranları ile buluşan usta oyuncu 'Shirley'in 100. oyununu sahnede pasta keserek kutladı Şiddetli böbrek ağrısına rağmen oyununu sergileyen Yavrucuk, "Ne mutlu bana ki oyunlarım çok uzun soluklu oluyor. Bundan önceki oyunum 'Kimsenin Ölmediği Bir Günün Ertesi'nde 270 kez sahneye çıktım. Daha önce on yıl oynayan 'Yaşar Ne Yaşar Ne yaşamaz' ve 'Abdülcanbaz' gibi oyunlarım var. Halkla buluşmanın sonucunda ortaya çıkan sayılar bunlar. Halkın ihtiyacı ile oyuncunun ihtiyacının doğru kesiştiği noktada oyun tutuyor. Shirley'in sırrına gelecek olursak seyircilerin yüzde 80'ine yakın kadın izleyici potansiyeli var. O yüzde 80'in yüzde 60'ı da Shirley. O nedenle oyuna çok talep oluyor" dedi. "No 309" adlı dizinin setine haftada üç gün ayırdığını belirten Yavrucuk, haftada üç gün tiyatro sahnesine çıkıp bir gün tatil yaptığını bu yüzden sinema için vakit ayıramadığını söyledi. Erendiz Atasü’nün kaleminden “Baharat Ülkesinin Hazin Tarihi”
Erendiz Atasü’nün “Baharat Ülkesinin Hazin Tarihi” adlı romanı Can Yayınları etiketiyle yayımlandı. Tanıtım bülteninden “Yeniden bir birlik kurulabilecek miydi? Bilmiyordu; kurulmasını diliyordu, sonucu göremeyeceğini biliyordu.Yeni bir barış dönemi, her şeyden önce insanlığın hoyratlığıyla hırpalanmış gezegen doğasının, bu şaşkın canlı soyuna yeni bir fırsat tanıyıp tanımayacağına bağlıydı. Barış yeniden kurulsa bile kusursuzluktan çok uzak olacak, çatışma döneminin bütün yara izlerini taşıyacaktı; bugüne dek kurulmuş bütün barışlar gibi.” Erendiz Atasü, Türkiye tarihindeki kırılma anlarına dair ayrıntılı eserleriyle ince ince ördüğü edebiyatına Baharat Ülkesi’nin Hazin Tarihi’yle önemli bir tuğla daha koyuyor. Geçmişi, bugünü ve yarınıyla dünya tarihinde farklı isimlerle, defalarca karşımıza çıkan hayalî Baharat Ülkesi’nin “modernleşme” macerasını, akıllarda uzun süre yer edecek çarpıcı karakterlerle birlikte sunuyor. ERENDİZ ATASÜ 1947’de Ankara’da doğdu. 1968’de Ankara Üniversitesi Eczacılık Fakültesi’nden mezun oldu. Aynı fakültede uzun yıllar öğretim üyesi olarak çalıştıktan sonra 1997’de farmakognozi profesörlüğünden emekliye ayrıldı. Öyküleri, 1981’den bu yana, SanatEdebiyat’81, Düşün, Çağdaş Türk Dili, Varlık; deneme, inceleme ve makaleleri Saçak, Çağdaş Türk Dili, Cumhuriyet Kitap, Radikal Kitap, Varlık, Papirüs gibi dergiler ile Cumhuriyet ve Aydınlık gazetelerinde yayımlandı ve yayımlanmaktadır. Dağın Öteki Yüzü adlı romanı İngilizceye (2000), Lanetliler Almancaya (2004), Bir Yaşdönümü Rüyası Yunancaya (2005), İngilizceye (2013) çevrilip yayımlanmıştır. Atasü’nün bazı öyküleri İngiltere, ABD, Fransa, Almanya, Hollanda, İsviçre, İtalya, Çek Cumhuriyeti ve Hırvatistan’da yayımlanan öykü antolojilerinde yer almıştır. Eserleri: Kadınlar da Vardır (1982, Akademi Kitabevi Öykü Birincilik Ödülü), Lanetliler (1985), Dullara Yas Yakışır (1988), Onunla Güzeldim (1990), Dağın Öteki Yüzü (1996, Orhan Kemal Roman Ödülü), Taş Üstüne Gül Oyması (1997, Yunus Nadi Öykü Ödülü; 1998, Haldun Taner Öykü Ödülü), Uçu (1998), Gençliğin O Yakıcı Mevsimi (1999), BenimYazarlarım (2000), Kadınlığım, Yazarlarım, Yurdum (2001), Bir Yaşdönümü Rüyası (2002), İmgelerin İzi (2003), Kavram ve Slogan (2004), Açık Oturumlar Çağı (2006), İncir Ağacının Ölümü (2008), Düşünce Sefaletinin Kıskacında (2008), Bilinçle Beden Arasındaki Uzaklık (2009), Hayatın En Mutlu An’ı (2011, Yunus Nadi Öykü Ödülü; 2010, Dünya Kitap YılınTelif Kitabı Ödülü), Güneş Saygılı’nın Gerçek Yaşamı (2011), Yıllar Gerçerken Hayat ve Roman (2013), Dün ve Ferda (2013), Kızıl Kale (2015, Türkan Saylan Sanat Ödülü), Saldırganı Hoş Tutmak (2015). Mezopotamya’nın sessiz dili, bazen sağlık ve bazen güç: Deq ya da dövme
Dövme geleneği vücuda hem sağlık hem güzelik açısından resim yapmakla başlamıştır. Dövme yapma geleneği hayli eskidir. MÖ 2000’lerde Antik Mısır toplumunda dövmenin yapıldığı mumyalardan anlaşılmıştır. Mısırlıların dışında Britonların, Galyalıların ve Trakların da dövmeleri vardı. Antik Yunanlar ve Romalılar, “barbarlara özgü bir uğraş” saydıkları dövmeyi suçlular ile kölelere yaparlardı. Mezopotamya bölgesinde ise dövme Kürtler ve Farslarda Deq, Araplarda Wesm olarak adlandırılmıştır. Kürtler, Araplar, Ezidiler, Süryaniler, Türkmenler, Aleviler tarafından hem sağlık hem güç sembolu olarak kullanılmıştır. Avusturya-İtalya sınırındaki Ötztal Alplerinde 1991 yılında keşfedilen Ötzi’nin bundan yaklaşık beş bin yıl öncesine ait olduğu ortaya çıkmış ve Ötzi’nin vücudunda 60 tane dövme keşfedilmiştir. Bu dövmelerin güzellik için değil sağlık açısından yapıldığı tahmin edilmektedir.  Mezopotamya coğrafyasında yaşayan tüm halklar dövmeyi hem güç sembolü olarak hem aidiyet olarak kullanmış kimileri de sağlık için kullanmıştır. Ermeniler, Türkmenler, Süryaniler, Kürtler, Ezidiler ve bölgedeki diğer insanlar tarafından kullanılmıştır. Kürtler, Ezidiler, Zazalar, Aleviler, Süryaniler Deq, Araplar Vesm veya Nevş, Türkmenler “dögme” olarak adlandırmıştır. Deqleri genelde Çingeneler, Qurbetler, Mıtrıplar göçerlik yaparak ve para karşılığı yapmışlardır. Dövme yapan erkeğe “dekkak”, bayana “dekkake”, dövme yaptıran erkeğe “medkuk”, kadına “medkuke” denilmektedir. Deqlerde çeşitli semboller kullanılır. Deqlerdeki bitki motifleri özellikle doğurganlık ve verimliliği sembolize ediyor.  Ayaklara işlenen halhal sadakati ifade ediyor, makas kısmeti, ceylan mutluluk ve şansı, haç ise kötülükleri kovduğuna inanıldığı için vücuda işlenmiştir ve özellikle bölgedeki Süryaniler tarafından Kudüs’e ziyarete gidenlerin hacı olduğunu belirten bir ifadedir haç. Yapmak mecburidir hem dini bir sembol hem de kişinin hangi topluma bağlı olduğunu bildirmek için yaptırılır. Diğer yandan her aşiretin kendine mahsus dövmeleri vardır… Bu dövmelerin bedende işlendiği yerler ve figürler aşiretten aşirete göre değişir. Hiçbir aşiret veya kişi bir diğer aşirete ait sembolleri kullanamaz. Bu savaş nedeni sayılır. Aşiret dövmesi taşımak hem aşirete bağlılığı hem de kendini güvende hissetmeyi sağlar. Hem de soyluluk işareti olarak taşınır. Bunlar dışında aşirete ait dövme taşımanın günlük pratik yararları da mevcuttur… Savaşlarda ölen veya yaralı düşen birinin, kaybolan birinin, hırsızlık ve benzeri kötü bir iş yapan birinin hangi aşiretten olduğu dövmesinden tespit edilebilir. Dövmeler kurumdan ve anne sütünden yapılır. Bazen de keçi veya koyun safra kesesi sıvısından da yapılmaktadır. Semboller, deri üzerine çizilir ve sonra dikiş iğnesiyle bir dizi küçük delik açılır. Karışım daha sonra kabuk bağlayan ve dövme bırakan tasarımın üzerine yaydırılır. Bu uygulama genellikle 8 ile 12 yaş arasında yapılır. Gün geçtikçe dövmelere rağbet dini sebeplerle azalmıştır. Mardin Kırkılar Kilisesi Pederi Gabriyel Akyüz “dövme geleneği aslında Süryani kültüründe yoktur. Tahmin ediyorum bu kültürü civar komşulardan aldık. Araplardan veya Kürtlerden almış olduk. Tarihçesini de tahmin ettiğim kadarıyla Kölelik devrinden gelen bir gelenektir. Mühür gibi, bu köledir artık demek için.Dinsel anlamda hiçbir anlamı yoktur bizde, fakat Kudüs’e giden ziyaretçiler o ziyaretin anısına bir haç yapıyor”. İslamiyet içinde durum benzerdir, pek tasvip edilmese de Kuran’da yasaklandığına dair herhangi bir ayet (net ayet) yoktur. (Kuran’da vücudunuzda değişiklik yapılmamasından bahseder ama insanlar sağlık için de bunu yapar.) Gaia Dergi Okunması en zor 10 kitap
Edebiyat haberleri yapan The Millions adlı internet sitesi okunması en meşakkatli 10 kitabı belirledi. Siteden Emily Colette Wilkinson ve Garth Risk Hallberg, üç yıllık araştırmalarının sonucunda okunması en meşakkatli 10 kitabı belirledi. İkili, en zor kitapları ortaya koymak üzere 2009’da kolları sıvamış ve uzunluğu, sentaksı, biçimi ya da yapısal ve genel özellikleri ile tuhaf deneysel teknikleri veya soyutlukları nedeniyle zor okunan kitapları araştırmaya başlamış. Wilkinson ve Hallberg ikilisi, edebiyatın sizi bekleyen, tırmanması zor 10 Everest’ini Publishers Weeklydergisinde de tartışmaya açmış. Gelelim kitaplara… Listede Djuna Barnes’ın Türkiye’de Ayrıntı Yayınları’nca Geceyi Anlat Banaadıyla basılan Nightwood romanı; Jonathan Swift’in A Tale of a Tub adlı satirinin yanısıra Virginia Woolf’ un Deniz Feneri/To the Lighthouse romanı; Samuel Richardson ’ın Clarissa or The History of a Young Lady eseri; James Joyce ’un en önemli romanlarından Finnegans Wake de bulunuyor. Listede G.F. Hegel ve Martin Heidegger’in de kitapları yer alırken, Edmund Spenser’in The Faerie Queene adlı eseri, Gertrude Stein’ınTheMaking of Americans adlı çalışması ve son olarak Joseph McElroy’unWomen and Men kitabı da listede bulunuyor. Edebiyathaber.net Bu hostelde kitap raflarında uyuyabilirsiniz
Sezen Aksu’dan yeni bir kitap
Metis Yayınları, Sezen Aksu’nun 2006 yılında yayımladığı “Eksik Şiir” kitabının ikincisini “Eksik şiir İkinci kitap” adıyla yayımladı. 1975’ten 2006’ya kadar kaleme aldığı şarkı sözlerinden bir seçkiyi içeren ilk kitabın ardından “Eksik şiir İkinci Kitap” hazırlandı. Bu kitapta 2006’dan sonra yazdıklarının yanı sıra, henüz yayınlanmamış, bestelenmemiş sözler de yer alıyor — bir de ilk kitapta gözden kaçan ama vazgeçilmez olan eski tarihliler bulunuyor. Kitabın önsözünde, Sezen Aksu şöyle diyor: “Eksik Şiir kitabının ilkinde önsöz yazmamı istediklerinde o âna dek şarkılarla da olsa, yeteri kadar söz söylemiş olduğumu düşünüp, “üstüne daha ne denir ki” diye oflayıp, puflamıştım. Önsöze benzeyip benzemediğini bile bilmediğim şekilde aklıma, kalemime ne geldiyse döküldüydüm. Şimdi de öyle yapacağım… Zaten içini dökmenin muazzam bir yolunu bahşetti bana hayat: Müziği ve sözleri… Kelimelerin, kendini ifade ihtiyacının karşılanmasında çok az yer tuttuğu, insanın beden dili ve ses tonunun sözcüklerden çok daha önemli olduğu söylenir. Doğrudur, katılıyorum. Ama bu önem sırası içinde, dil kurmanın değerini teslim ederek… Şiirden, şarkıdan, romandan geçirilen duygular, ne kadar can yakarsa yaksın, kıyıcı değil kollayıcı bir üslupla vücut bulur; iyileşmeden yanadır ve yüzü yenilenmeye dönüktür. Şahsi olarak da, asıl niyeti çözüm olmayan kavgadan, çelişkiden ve bir de acı söz söylemekten hoşlanmıyorsanız, meşrebinize aykırıysa, sonrasında açtığınız dil yaresi size pişmanlık, vicdan azabı ve suçluluk duygusu olarak geri dönüyorsa, dil kurmanın hakkını daha da teslim ediyorum. Buna erken yaşlarda uyandım. Derler ya acısını veren Allah sabrını da verir; gerçekten de bizim mesleğimizi yapan gelgit akıllı çocuk insanlar için en tesirli pembe hap, bu. Üstelik canımın istediğini ve ağzıma geleni de söyledim yıllar içinde… Kelimelerimin müzikten geçmesi, sözlerime kulak verilme ayrıcalığını tanıdı. Hepimizin derdi bu değil mi? Duyun beni, görün beni, sevin beni. Bilinçli ya da bilinçsiz… Müzik benim, “bu dünyada ben de varım” diye çırpınan fanilerden biri olarak en büyük şükrüm. Müziği çektiğinizde de kalan eksik bir şiir. Bana fazlasıyla yetti… Umarım iyi günde, kötü günde size de el veriyordur. Bu dil artık sadece benim değil, bizim. 40 yıldır karşılıklı sınavlardan ve dahi türlü çatışmalardan geçerek olgunlaşan bir dil. Çocuksu bir hayal ama düşünün: Konuşabilen, dinleyebilen, anlayabilen insanlardan oluşan, doğanın kendisi gibi uyumlu bir dünya nasıl bir yer olurdu? Böyle çok çiğnenmiş cümleleri kurarken, biraz mahçup olmuyor değilim ama herkesin aklına benzer şeyler düşüyordur zaman zaman eminim. Öyle ya da böyle, bu dünyayla hepimizin bir zoru var sonuçta… Bu kitap, kendi hayatımla birlikte, ülkemizde ve dünyada olup bitenlere baktıkça, sahneye çıkıp şarkı söylemenin eski tadının kalmadığı zamanlara denk geldi. Bu da bir süreç herhalde… 40 yılın dönemecinde, yeni başlangıçların, başka duyguların arifesindeyim. Bakalım, yol bizi nereye götürür. Sağlıcakla kalın; anneciğimin deyişiyle, “Hadi öpmüşüüüm…” Fatoş Güney'den 'para' iddialarına yanıt
Ünlü yazarlara göre ömrümüze ömür katan kitaplar
Yale Üniversitesi’nden akademisyenlerin yaptığı araştırmaya göre kitap okumak ömrü uzatıyor. Milliyet’ten Özge Tabak, ünlü yazar ve eleştirmenlere ömür uzatacak kitapları sordu: Ahmet Ümit – Cebelavi Sokağı’nın Çocukları - Necip Mahfuz – Binbir Gece Masalları – Anonim – Gülün Adı  – Umberto Eco – Anayurt Oteli – Yusuf Atılgan – Ben Ruhi Bey Nasılım? – Edip Cansever Hakan Günday – Zamanın Farkında – Şule Gürbüz – Boncuk Oyunu – Hermann Hesse – Pal Sokağı Çocukları – Ferenc Molnar – Huzur – Ahmet Hamdi Tanpınar – Sandman – Neil Gaiman Hamdi Koç – Buz ve Ateşin Şarkısı / Taht Oyunları serisi – George R. R. Martin – Madde 22 – Joseph Heller – Yanardağın Altında – Malcolm Lowry – Fil – Raymond Carver (Carver’ın Can Yayınları’ndan çıkan öykü kitaplarından herhangi biri okunabilir) – Anna Karenina – Tolstoy (İş Bankası Kültür Yayınları çevirisi) Mario Levi – Karamazov Kardeşler – Dostoyevski – Deniz Feneri – Virginia Woolf – Kayıp Zamanın İzinde – Marcel Proust – Veba - Albert Camus – Dava – Franz Kafka Pınar Kür – Akıl ve Tutku – Jane Austen – Meşin Gece – Reşat Nuri Güntekin – Dönüşüm – Kafka – Büyük Umutlar – Charles Dickens – Handan – Halide Edip Adıvar Necmiye Alpay – Memleketimden İnsan Manzaraları – Nazım Hikmet – Kırmızı Saçlı Kadın – Orhan Pamuk – Batı Cephesinde Yeni Bir Şey Yok – Erich Maria Remarque – Varolmayan Şövalye – Italo Calvino – Yüzünde Bir Yer – Sema Kaygusuz Sezgin Kaymaz – İnci Gibi Dişler Zadie Smith – Kolera Günlerinde Aşk – Gabriel Garcia Marquez – Dur Bir Mola Ver - Tom Robbins – Oz – Adam Fowler – Golem ve Cin – Helene Wecker Semih Gümüş – Kültür Endüstrisi Kültür Yönetimi – Theodor W. Adorno – Genç Bir Romancının İtirafları – Umberto Eco – Katedral – Raymond Carver – Dokuz Öykü – J. D. Salinger – Kalabalıkta Yüzler – Valeria Luiselli Yekta Kopan – Enayinin Portföyü – Kurt Vonnegut – Toprak Ev – Woody Guthrie – Baştankara – Sine Ergün – Dank – Sinem Sal – Kabuslar Pazarı - Stephen King Kaynak: Edebiyathaber.net ‘Kapalı Gişe’ internete düştü
Tekelleşen sinema sektörünü masaya yatıran , ilk olarak 35. İstanbul Film Festivali’nde seyirciyle buluşan ve çok ses getiren “Kapalı Gişe: Türkiye’de Tekelleşen Film Dağıtımı” belgeseli internet üzerinden izleyicilerle buluşuyor. Son on yılda büyük bir atılım gerçekleştiren Türkiye sinema endüstrisinde, 2015 yılının verileri hem seyirci, hem de üretilen film sayısında önemli bir yükselişe işaret ediyor. Ancak herhangi bir düzenlemeye tabi tutulmayan sektördeki bu büyüme, dağıtımdaki adaletsizliği ve salon sıkıntısını daha da büyüttü. Pazarın yüzde 50’sinden fazlasını elinde bulunduran tek bir sinema zinciri, dağıtım ve yapım süreçlerini de kontrol etmeye başladı. Bu tekelleşme ortamında bağımsız filmlere yer yok gibi görünüyor... Bilgesel, görüşlerini aldığı yapımcılar, yönetmenler, dağıtımcılar ve ekonomistlerle birlikte, seyircinin seçme özgürlüğüne engel olan bu çarpık ekonominin yarattığı tahribatın izini sürüyor. Kaan Müjdeci, Evrim Kaya, Şenay Aydemir ve Fırat Yücel’in hazırladığı belgesel, sektörün belki de en büyük sorunlarından birine parmak basarken önemli istatistikleri de seyirciye sunuyor. Belgesel; sektörü, etkileri git gide daha ağırlaşan bir krizin içine atan bu duruma çare aramak için bir ilk adım niteliğinde. Belgesel https://vimeo.com/161509960 linkinden izlenebilir. Savaşın anlamsızlığı ve kaçınılmazlığı
YAŞAR ÖZTÜRK MÖ 50 yıllarında Roma senatosunda Caesar’ın mektubu okunup tartışılıyordu. Caesar, karşıtları, kararsızlar, son anda güçlünün yanında yer almayı kollayan fırsatçılar. Barışçıl yolla sorunların çözüleceğini bekleyen Caesar askerlerine kendisine yapılan haksızlıkları anlatırken Senato “yöneticiler devletin zarar görmemesi için gerekli tedbirleri alır” kararı aldı. Bu Roma halkının askere çağrılması anlamına geliyordu. Böylesi karar sadece toplum düzenini tehlikeye atan yasaların çıkarılması teklif edildiğinde, kabileler şiddete başvurduğunda ya da halkın kendini tapınak veya güç odaklarına kendisini topluca adayıp ayrıştığında alınırken şimdi Caesar’a karşı kullanılacaktı. MÖ 133 yılında Gracchus kardeşlerin reform girişimleri ile kıvılcım alan içsavaşın çanları çalıyordu. Kılıç yanında eli kalem de tutan Caesar gün be gün yaşananların yarınlara aktarılması için kitaplar yazdı. Zamanla kaybolan yapıtlarından ikisi bugüne gelebildi. Biri Gallia Savaşı diğeri ise İçsavaş. Yıllar önce bir bölümü Türkçeye kazandırılan İçsavaş ilk kez bir bütün olarak okur karşısında. Yapıt toplumların binlerce yıldır içinden çıkamadığı içsavaş açmazını apaçık bir dille anlatıyor. Şehrin üzerindeki tüm korkuların uzaklaştırılması, özgürce seçimlerin yapılması, tüm cumhuriyetin tekrar senato ve Roma halkının yönetimine bırakılması beklenirken tersi oldu. Ceasar, “Kimseye kötülük yapmak için eyaletten ayrılmadım, kendimi düşmanların kötülüklerinden korumak, benim yüzümden şehirden sürülen halk kabilelerinin saygınlıklarını geri kazandırmak ve Roma Halkına, birkaç soylu tarafından alıkonulan özgürlüklerini geri vermek için geri geldim” diyordu. Roma’daki güç odakları ve fırsatçılar çıkan fırtınadan yararlanmak istiyordu. Ceasar onlara birkaç kişinin arzusuyla hareket etmek yerine tüm İtalya tarafından ortaya konulan emsalleri takip etmeleri çağrısı yaptı. Toplumu ayrıştırarak kendisine karşı kullanmanın yollarını arayanlarla silah değil siyaset gücünden yana olan Caesar askeri dehasını da kullanıyordu. Düşmanları Caesar’ın işi bitti diye kutlamalar yaparken Caesar adamlarına Britanya seferinde öğrendikleri gibi gemiler yapmalarını buyurdu. Gemilerle aşılmaz sanılan nehri geçip sessizce yeni bir mevzi oluşturdu. İki yakadan karşılıklı köprü kurmaya girişip iki günde bitirdiler. İlk önce açlık giderildi. Caesar’ın kararlılığı, cesareti ve sabrı ile gidiş tersine çevrildi. Caesar’ın gemilerine karşı gemiler yola çıkarıldıysa da kurulan köprülerden atlılar ilerledikçe kabileler de taraf değiştirmeye başladı. Tek derdi savaşı başlatan taraf olmamaktı, Caesar’ın. Saldırırlarsa karşılık verecek ama asla savaşı başlatan kendisi olmayacaktı. Askerlerden uzakta gizli görüşme isteğini reddeden Caesar her iki ordunun da görüp duyabileceği bir yerde açık görüşmeyi önerdi. Açık görüşmede Caesar’ın konuşması etkili oldu. Karşısındaki orduları kendi safına katmak değil devşirildikleri, ait oldukları yerlere göndermek istiyordu. Bu dileği de gerçekleşti. İki bin yıl sonra hâlâ siyasetin değil silahın, savaşın, zorbalığın, kanın, acının yeğlenmesi düşündürüyor insanı. Savaş için akla gelmeyecek her şeyi stoklayan insanlar neden barış, dostluk, kardeşlik ve huzur için bu çabayı göstermiyor? En ilginç olan ise işi savaş olanların barış için çabalarken, barışın bağrında yaşamak için yarışması gerekenlerin savaş ateşini tutuşturmak ve yaymak için birbirlerini yemesi. Kimin asker kimin sivil olduğunu ayırmanın güç olduğu anlar. Ülkelerinden uzaktaki topraklarda savaşan paralı askerler. “Bu bir içsavaş ve özgür oldukları için serbestçe hareket etme ve istedikleri tarafı seçme hakları vardır,” diye konuşan lejyon askerleri. Oltanın ucundaki “özgür ülke sahibi olma” balığı peşinde sürüklenen insanlar. Cesaretten yoksunlar ve karşıdaki fazla cesurlar. Korkuların artırdığı ahlaksızlık, fırsatçılık, tefecilik, biri ona satma çabaları. Savaş ağaları. Sadık olan askerler onlara güvenmediğimiz konusunda kuşkuya düşmemeli hem de küstahça konuşanlar. Sadık olanların cesaretinin kırılmaması gerektiğini düşünenlerin yanında yok yere yaygara koparanlar. Kazanma umudu olmadan saldırıya geçen düşüncesizler! Umutsuzluğa düşecek kadar da korkunun esiri altına giren toplumu övgü ve nefret, utanç ve kızgınlık körükleri ile gazlayanlar her şeyi elde etmeleri halinde bile eşit biçimde paylaşmaya razı olmayacakların ittifakı. Kendi aralarında uzlaşamayanların halkı oyunlarının içine zorla sokmaları, halkı silahlanmaya zorlayarak akan kan gölünü izlercesine bakanlar. Tarihin en eski oyunlarından birinden parçalar. Kitap okundukça adlar, savaş araçları güncellendiğinde zaman kavramı ortadan kalkıyor. Dün bugünmüş gibi geliyor insana. Kitap iyi bir devlet adamının, askerin aynı zamanda filozof ya da yazar olması tezinin de kanıtı. Robotların atası Asimov Türkçe‘de
SELİN AVAZYAN Bunca yıldır sürdürülen teknolojik ve bilimsel araştırmalar insanlığın yararına mı yoksa zararına mı oldu? Ortada bir kazanç var elbette ama zararı kârından çok mu onu merak ediyorum. Bu soruyu cebinize koyuyorum ve arkadaşlarınızla toplandığınız güzel bir akşam vakti tartışıp demlendirmek üzere size veriyorum. Gecenin sonunda nasıl cevaplar çıktı bana iletirseniz çok mutlu olurum. Tarım devriminden beri insanoğlu bir labirentin içinde debelenip duruyor gibi gelmiyor mu size de? Bitmeyen bir ilerleme çabasıyla, çağlar devirler geçirmişiz de insanlık yararına şöyle sıkı sıkıya tutunacağımız iyiye giden bir seyir olmamış gibi. İşte minik kabilelerden, sanayi devriminden tutun da bilgisayar çağına kadar, kıtlık, savaş, açlık, savaş, doğal afet, savaş… Böyle sürüp gidiyor… Çok yol kat edilmiş gibi duruyor ama bakıyorsun bir arpa boyu yol yok geride.  Yirminci yüzyılın başlarında dünyaya gelen Isaac Asimov, insanlık yararı konusunda epeyce kafa patlamış. Henüz on dokuz yaşında yazdığı ilk öyküsü Robbie’yle başlayan bilimkurgu serüveni onu türünün üç önemli yazarından biri haline getirmiş. Belirlediği üç robot kanunuyla, üretilen herhangi bir robotun ancak insan yararına kullanılabileceğini, insana zarar vermeyeceğini ve insan yararına olduğu sürece yine insana itaat edeceğini belirlemiş. Tüm hikâyelerini üç kural ve onun yarattığı boşluklarla biçimlendirmiş. İthaki Yayınları’nın 25 yıl sonra tekrar Türkçemize kazandırdığı “Ben, Robot” isimli yapıtı, kendinden sonra gelen kuşaklara esin kaynağı olmuş birbirinden özel hikâyeleri barındırıyor.Öykülerden filmlere aktarılan miras “Ben, Robot”ta yazarın en ünlü dokuz öyküsü yer alıyor ve göreceksiniz ki yıllar yılı okuduğumuz pek çok kitapta, izlediğimiz filmlerde Asimov’dan az çok bir parça var. Kitabın ilk öyküsü ‘Robbie’ ile başlayalım. Yapay Zekâ (Artificial Intelligence) filmini izlemeyeniniz yoktur. Robbie, Brian Aldiss’in kısa hikâyesinden sinemaya uyarlanan filmdeki çocuk robot David’in atasıdır bir anlamda. Her ikisi de insana fayda sağlamak amacıyla üretilmiştir ve hiçbir koşulda onlara zarar vermezler. Isaac Asimov, David’le temelde aynı kaderi paylaşan Robbie’yi kaleme aldığında yıl 1939’du. David’le Robbie’nin “insan” anneleri aynı ortak kaygıları taşıdıkları için çocuklarından uzaklaştırdılar robotlarını. Yapay Zekâ’da David bir çocuktu, Robbie’de ise robot bir dadı. ‘Kovalamaca’ öyküsünde ikilemde kalan bir robot görüyoruz. Asimov’un konuşmayan robotlarının torunlarından birisi yıllar sonra 2008’de beyaz perdeye kazandırılan Wall-E isminde bir kahramandır. Yaşanmaz hale gelen dünyayı tek başına temizlemeye çalışan robot, Eve isimli keşif robotunu görür ve ona aşık olur. Isaac Asimov’un ‘Kanıt’ öyküsü de epey ilgi çekici. Bir belediye başkan adayının robot olduğu iddia ediliyor ve robot olmadığını kanıtlaması isteniyor. İnsan gibi konuşuyor, teni, sıcaklığı insana benziyor ve aynı zamanda hukuk okumuş. Öykünün okuyucuyu sonuna kadar şüpheye düşüren bir kurgusu var. Kanıt’ta olduğu gibi tamamen insana benzeyen birçok robot filmi izlediğinizi düşünüyorum. Seyirciyi koltuklarına çivileyen Yokedici (The Terminator) serisini söylemeden geçemeyeceğim. Asimov’un ‘Üç Robot Kanunu’ 1984 yapımı filmde ilk kez olmamakla birlikte altüst edilmişti. Robotların bir kısmı insana zarar veriyordu, bir kısmı ise onları korumakla görevlendirilmişti.Bilim ve teknoloji insan yararına olmalı Çocuk ruhlu robotlar, masal seven robotlar, beyin okuyan yalancı robotlar ve daha nicelerini bundan 77 yıl önce kaleme almaya başlayan büyük dehanın klişeleri yıkmak gibi büyük bir derdi vardı. Yıktı da… Robotları insanlara düşman etmeden kullanmanın bir yolunu aradı kurgularında. “Ben, Robot”taki dokuz öyküsünde ne azınlıkları, ne insan haklarını ne de “zavallı” robotları anlatmak gibi bir amacı vardı. O, uzayın büyülü dokusunda, dünyanın karmaşık yapısında geleceğin öykülerini, romanlarını kaleme almak istedi. Ancak bu, yazarı bilim ve teknolojinin etik sınırlarından hiçbir zaman çıkartmadı. Eserlerinde ‘insan yararı’ merkezli bir alt benlik oluşturdu. Neredeyse bir asır önce Asimov, bilim ve teknolojinin insanın celladı olabileceğinin fark etmiş ve böylece Üç Robot Kanunu gibi son derece basit görünen ama tamamen insan yararına işleyen bir kurallar dizisi ortaya atmıştı. 1. Robotlar, insanlara zarar veremez ya da eylemsiz kalarak onlara zarar gelmesine göz yumamaz. 2.Robotlar, birinci Kanun’la çakışmadığı sürece insanlar tarafından verilen emirlere itaat etmek zorundadır. 3. Robotlar, Birinci ya da İkinci Kanun’la çakışmadığı sürece kendi varlıklarını korumak zorundadır. Atomu bulmak ne harika! Cep telefonları muhteşem! Benzinden kurtulup elektrikle çalışan arabalara binsek mükemmel olmaz mı! Nükleer santrallerin yerini rüzgâr enerjisi alsın, dünya kurtulacak! Öyle mi gerçekten? Atomu bulan insanoğlu bombasını da yarattı. Cep telefonlarının kanser saçtığını hepimiz pekâlâ biliyoruz. Benzini bırakıp elektrikli araçlara binince dünyanın nesi kurtulacak? Nükleer santrallerin yerine yapılan rüzgâr enerjileri hangi uçan türlerin katline yol açacak? Dünya, sonsuz bir hızla ilerleyen kontrolsüz bir teknoloji tanrısının elinde oyuncağa dönmüş gibi gelmiyor mu size de? Tüm bunların çok basit bir çözümü var oysa: Kontrollü ve etik sınırlar içinde ilerleyiş. İşte Asimov’un 1940’larda üç temel kuralı bilimkurgu dünyasına armağan etmesinin önemi de bu yönde. “Ben, Robot”taki dokuz öykünün de mesajı teknolojinin her ne olursa olsun insan yararına gelişimini amaçlaması. Dünyayı ele geçirmeye çalışan bir robot yaratabilirdi Asimov, türler arası büyük savaşları da kaleme alabilirdi. Oysa yazar, teknolojinin ancak insan yararına kullanıldığı bir dünyayı tahayyül etti. Tıpkı günümüz insanının hayal etmesi gerektiği gibi… İstanbul Bienali ‘iyi bir komşu’ arıyor
Hepimizin ‘korunaklı alanı’ evleri ve beraberindeki komşuları 2017 yılında düzenlenecek olan İstanbul Bienali’nin başlığı oldu. 15’inci kez düzenlenecek olan İstanbul Bienali küratörler Elmgreen & Dragset tarafından “iyi bir komşu” olarak belirlendi. Bienalin başlığı dün sabah Salon İKSV’de düzenlenen bir basın toplantısıyla duyuruldu. Basın toplantısı, yaşları 8’den 84’e uzanan 40 kişinin “iyi bir komşu” hakkında sorular sorduğu bir performansla başladı. İstanbul Bienali Direktörü Bige Örer’in açış konuşmasının ardından 15. İstanbul Bienali’nin küratörleri sanatçı ikilisi Elmgreen & Dragset bienalin başlığını ve kavramsal çerçevesini açıkladı. Mahalle, komşu ve kimlikler Toplantıda konuşan Michael Elmgreen ve Ingar Dragset, "İyi bir komşu, ev kavramını farklı açılardan ele alacak, gündelik deneyimler yoluyla davranış rutinlerinin ve değerlerin oluştuğu bir alan olarak tanımlanan ev, aynı zamanda bir aidiyet, bir ‘kök salmışlık’, duygusunu ortaya çıkaran bir yer. Bu sergi, özel alanlarla ilişkilenen farklı yaşam tarzlarını ve içinde yaşayanlar olarak bizlerin evdeki alanları en iyi şekilde kullanma ve kişiselleştirme biçimlerimizi araştıracak. Böylece, evin nasıl da farklı kimliklere dair ipuçları barındırabileceğini ve tarih boyunca kendini ifade etmenin bir aracı olarak nasıl işlev gördüğünü inceleyecek" dedi.Dünyanın evi nasıl değişti? Basın toplantısı boyunca sanatçı Ali Taptık’ın, İstanbul'da ürettiği farklı serilerinden, Elmgreen ve Dragset'in “iyi bir komşu” çerçevesiyle ilişkili seçtiği fotoğraflar ekranda yer aldı. Ayrıca 15. İstanbul Bienali'nin, grafik tasarımcısı Rupert Smyth'in birçok sanatçıyla beraber hazırladığı açık hava tanıtım kampanyasının görselleri de ilk defa basın toplantısında gösterildi. İngiltere’den Brezilya’ya Almanya’dan ABD’ye birçok farklı yerdeki kültür kurumlarının işbirliğiyle gerçekleştirilecek bu uluslararası kampanya, ev ve mahalle kavramlarının tüm dünyada nasıl bir değişime uğradığının altını çizecek. Bienalin basın ön izlemesi 13-15 Eylül 2017 tarihlerinde gerçekleştirilecek. Farklı mekânlara yayılacak bienalde sergilerin yanı sıra performanslar, film programı ve konuşmalar da düzenlenecek. Radyonun ruhu
BARIŞ AKPOLAT barisakpolat@gmail.com Tek başına geçmişsin mikrofonun başına car car konuşuyorsun. Radyoculuğa başladığımda hep bunu düşünmüştüm, mikrofona konuş duvara baka baka. Biraz garip bir his. Bir yandan da seni dinleyen birileri olduğunu biliyorsun. Çocukluğumdan itibaren müzik temelimi TRT 3 Radyo attı. Programcılığı hep bunun bilinciyle yaptım. Geçenlerde dini yayın yapan bir frekansa dönüşen Rock FM’in uzun yıllar boyunca Genel Yayın Yönetmeni koltuğunda oturan Metehan Mert Çakır’la muhabbet ederken ortaya çıkmıştı benim mevzu. 2011’den programım bitene kadar ne öğrendiysem orada öğrendim. Metehan sağolsun el verdi, destek attı. Sürekli yeni bir şeyler dinliyordum, programda da yeni şarkılar çalacaktım. Hürriyet Gazetesi’ndeki köşemin adı olan Sağır Sultan’ı program ismi olarak kullanmaya başladım. Kanıma zehir girmişti. Aklını kaçırmış gibi tek başına konuşuyorsun mikrofona ve insanlar buna tepki veriyor. Seni seviyorlar veya uyuz oluyorlar. Neticede hakikaten farklı bir takım duyuları hedefliyor radyoculuk, sadece işitme diyemeyiz. Metehan Mert Çakır’ın radyoculuk konusunda üstümdeki emeğini asla unutmam. Ben zevkim için yaptım bu işi ama zamanla ruhuma işledi. Yıllarca çok eğlenerek çalıştıktan sonra müziğin geldiği noktayı dolayısıyla çaldığım şarkılardan sıkılmaya başladım. Dinliyiciye ayıp olmasın diye ve yorgunluğumu da hesaba katarak izin alarak ayrıldım radyodan. Aradan 1-2 yıl geçtikten sonra gün geldi Radyo Eksen Genel Yayın Yönetmeni Gülşah Güray radyoya katılıp katılmayacağımı sordu. Biraz arada kaldım. Emin olamadım kendimden. Sonra içimdeki zehir kendini gösterdi, çok heyecanlandım. Radyo sayesinde Rush, Genesis, Yes keşfettiğim günkü kadar heyecanlandım. Bundan böyle Radyo Eksen’in şahane kadrosundayım. Rock FM’in gönlümde çok ayrı bir yeri vardır ve öyle de kalacaktır. Ama son zamanlardaki özellikle Metehan’ın Kent FM’e geçtiği süreç Rock Fm kadrosu açısından zorlayıcı oldu. Hepimiz için. Uzaktan izledim ama bir kaleyi kaybetmiş gibi hissettim bu süreçte. İstanbul gibi devasa bir şehirden bahsediyoruz ve ne yazık ki kaliteli olduğuna inandığım bu müzikleri duyabileceğimiz tek bir radyo istasyonu kaldı. Bu zor dönemlerde böyle oluşumların içinde olabilmek gurur verici. 96.2 Radyo Eksen’in yeni yayın dönemindeki ekibi inanılmaz. Bana müzikten gazeteciliğe kadar pek çok konuda birebir ders vermese de kendisini izledikçe yeni numaralar keşfettiğim Kanat Atkaya’yla aynı oluşumda olmak heyecan verici. Hakan Tamar, Çağlan Tekil, Nikki Wild, Hakan Özoğuz, Gülşah Güray, Gülşah Turgut, Güven Yıldız ve Artemis Günebakanlı gibi sevdiğim farklı müzik kişilikleriyle de aynı ekipte olmak çok gurur verici. Sevgili Güray’ı da tebrik etmeli. Uzun bir süredir bir kadroyu toplamak için ciddi uğraş verdi; ekip ateş gibi! Sağır Sultan adlı programım hatasıyla sevabıyla ilk kez bu akşam 96.2’de yayınlanacak. Hatasıyla sevabıyla diyorum çünkü laf aramızda biraz paslanmışım. Pası haftaya atmış olurum üstümden. Şarkıların ve grupların hikayelerini bol bol konuşacağız. Lafı çok uzatmaya gerek yok. Rush’ın şarkısına verdiği isim gibi: Radyonun ruhu!* * Spirit Of The Radio Westworld'e 2 yıl ara verildi, Nolan sebebini açıkladı
Notos soruyor: “Edebiyat ne işe yarar?”
Volkan Konak, Nihat Doğan’ı savcılığa şikayet etti
Ünlü sanatçı Volkan Konak, sosyal medya hesabı Twitter’dan yaptığı duyuruda, kızının eğitimi için bir süre ABD’de olacağını belirtmiş, ancak ABD’ye yerleştiği iddialarını yalanlamıştı. Bir televizyon kanalında yayınlanan programın 8 Eylül 2016 tarihinde yayınlanan bölümünde Konak’ın attığı tweet üzerine bir takım konuşmalar yapılmıştı. Volkan Konak, yapılan konuşmaların 'hakaret' kapsamına girdiğini işaret ederek, Nihat Doğan, Gülşah Saraçoğlu, Ömür Varol ve Bircan İpek hakkında suç duyurusunda bulundu. İstanbul Cumhuriyet Başsavcılığı, Basın Suçları Soruşturma Bürosu Savcılığı, suç duyurusunu işleme koyarak, soruşturma başlattı. Soruşturma kapsamında geçtiğimiz hafta 'şüpheli' sıfatıyla adliyeye çağrılan Nihat Doğan’ın ifadesinde; "Eleştirdim, Volkan Konak halk nezdinde anti emperyalist olarak bilinirdi. Ancak kendisi ABD’ye yerleşmiş. Sosyolojik tespitte bulunarak eleştirici hakkımı kullandım" dediği öğrenildi. Nihat Doğan ne demişti? Programda, Nihat Doğan, Volkan Konak’ın tweet atarak yaptığı açıklamasına tepki göstererek, "Milleti kandırmayın artık. İçimizde Volkan Konak gibi Atatürkçülük üzerinden insanları sömüren, trolleyen, CHP belediyelerinden paraları toplayıp, finalde de kızımın eğitimi için deyip giden insanlar var. Burada okul mu yok? Amerika’ya kızının okulu için gidiyor. Anti emperyalist, ‘Amerika’nın markalarında oynamam’ deyip kendini Amerikan düşmanı olarak tanıtıp, sonra Amerika’da gezip tozar kare kare fotoğraf paylaşırsan biz bunu eleştiririz" ifadelerini kullanmıştı. Programın diğer sunucuları da Konak’ın tweeti üzerinden bazı yorumlarda bulunmuştu. Güner Özkul babası Münir Özkul'un sağlık durumuyla ilgili konuştu
Babasının son durumuyla ilgili açıklamalarda bulunan Güner Özkul, kendi hayatıyla ilgili de açıklamalarda bulundu. Özkul, Münir Özkul’un bazen fiziksel tepkilerde bulunduğunu söyledi.İşte Güner Özkul'un açıklamaları: - Yıllarım benim de babamla birlikte o setlerde geçti. Babamın hiçbir filmini diğerinden ayırt edemiyorum. Senaryolar yazılırken de, oluşurken de ben de muhakkak oradaydım. - Çok sağlam hikayeleri vardı onu hatılıyorum. Bazı dilmler yabancı filmlerden uyarlamaydı mesela ama bizim kültürümüze o kadfar güzel aktarıldı ki.... Adile Naşit, Kemal Sunal, Tarık Akan ile olan ilişkilerim... Onların çocuklarıyla olan arkadaşlıklarım... - Bazen saatlerce Ertem Abi'nin evinden ayrılamazdık. Şener(Şen) Abi ile Sadık(Şendil) Abi 'en güzel yemeği kim yapacak' yarışmaları yapılırdı. - Bir süredir 'babamdan geçti, konuştuklarımız anlamıyor' diyerek ziyaretlerimde sessiz kalıyordum. Geçtiğimiz günlerde onu konuşmak üzere katıldığım bir radyo programında sana bir şarkı çaldırayım mı dedim. Olur anlamında gözünü kırptı inanamadım! Tekrar sordum tekrar cevap verdi. Sustuğum her dakika için her dakika için köpekler gibi pişmanım. - Belki hafızalarınızdaki gibi değil ama babam yaşıyor. - Babamın fotoğraflarını paylaşmak benim fikrim değildi. Paylaşıldıktan sonra haberim oldu ama kızamadım. Ben olsam yapmazdım. Merak ediyorsunuz ama göreceğiniz bu işte. - İki vardiya bakıcı var evde. 4 senedir yatıyor ama hiçbir yerinde yara açılmadı bu çok önemli bir şey. - Bir şeyleri dinliyor ama görmesi pek mümkün değil artık. Bebek gibi. Belli bir mesafeye yaklaşmanız gerekiyor. - Ona doğruyu, yanlışı sorabilmeyi çok özlüyorum ama cevap yok... Benim için babam ne derse o doğruydu. Başka doğrum yoktu benim. - Ben baba-kız ilişkimizden yakınamam. Çok adaletsizlik olur ama abimle ablam büyüme çağlarında çok ihmal edildiler. - Onlar daha çok anneleriyle kaldılar. Benim annem evden çok uzak olduğun için beni babama bıraktı. - Arkadaş gibi bir ilişkimiz vardı. - Babamın öldüğü haberlerini duyunca 'yok canım alıştık buna, yok öyle bir şey' diyorum ama sonra telefonu kapatınca hemen bakıcılarını arayıp 'babam iyi değil mi' diyorum. - 2-3 saat önce babamın yanından çıkmış oluyorum. Sonra sosyal medyada bir haber görüyorum. İnsan hayatı pamuk ipliğine bağlı, endişeleniyorum. - Ferhan Şensoy, Mehmet Esen, Şener Abi, Müjdat Abi sıklıkla babamı ziyaret ediyorlar. Bir ara Beyaz çok sık ziyarete geldi. İlk aklıma gelen isimler bunlar. - Süreyya (kızım) babamı benim kadar sık görmüyor. Çünkü babamın ortamının steril olması gerekiyor. Süreyya okul çocuğu olduğu için bu konuda sorun yaşıyor. Bazen okulda arkadaşlarıyla oynarken 'sen benim kim olduğumu biliyor musun?' diyormuş. ‘Benim nenem Suna Selen’ diye tekerleme yapmış. Samimi açıklamalarda bulunan ve canlı yayında duygusal anlar yaşatan Güner Özkul’un kariyeri ve eğitimi gibi detaylar da merak konusu oldu.  Güner Özkul kimdir?  Münir Özkul'un kızı olarak tanınan Güner Özkul, 1 Şubat 1966 yılında İstanbul’da doğdu. 1988 yılında Mimar Sinan Üniversitesi Grafik Bölümünden mezun oldu. Bir süre kültür-sanat programını sunmuş, film ve dizilerde rol almıştır. 1992 yılında, aynı bölümde yüksek lisans eğitimini tamamladı. Bir süre grafikerlik ve daha sonra mankenlik yaptı. Tümay Özokur Film Reklam ajansına bağlıdır. Seslendirme de yapmaktadır. Babası Münir Özkul gibi oyunculuk yapan Güner Özkul, Kollama dizisinde Sevilay karakterini canlandırmakta olan oyuncu dizinin 85. bölümde dizide ayrılmıştır. (Habertürk) Şarkıcı Kıraç'tan AB çıkışı
Konuk olduğu programda Avrupa Birliği'nin politikalarını eleştiren şarkıcı Kıraç, Cumhurbaşkanı Erdoğan'ın düşüncelerine katıldığını ifade ederek "Mide bulandırıcı bir şey" dedi. Arabesk rock şarkıcısı Kıraç, katıldığı radyo programında soruları yanıtladı. Kıraç, 15 Temmuz darbe girişimi gecesi hakkında, "Bu iğrenç bir tezgahtı" yorumunu yaptı. "MİDE BULANDIRICI BİR ŞEY" Avrupa Birliği'nin politikalarını eleştiren başarılı şarkıcı, ırkçılığı AB ülkelerinin yaydığını belirterek, "Tarih boyunca Müslümanlarla savaşıp durmuşlar. O tarihsel kinin bitmediğini Lozan görüşmelerindeki dosyalar bize açıklıkla önümüze koyuyor. Irkçılık, faşizm hepsi Avrupa'nın malı. Türkiye'nin uygar olmasını istemiyorlar. Yıllardır bize Bulgaristan'dan, Yunanistan'dan kötü ülke muamelesi yapıldı. Bu hakikaten mide bulandırıcı bir şey" ifadelerini kullandı. "ERDOĞAN GİBİ DÜŞÜNÜYORUM" Avrupa'nın ülkemize karşı takıntıdığı tavrı eleştiren Kıraç, "Cumhurbaşkanı Erdoğan gibi düşünüyorum. Doğruya doğru. Bu psikolojik bir sey, yeter. Bize karşı kullanılan 'Dış kapıyı gösteririm' tavrı beni çok rahatsız ediyor" şeklinde konuştu. Gece yok
Sabah kalktığımda gazetede “Aslı Erdoğan’ın felç riski var” haberini okudum. CHP Eskişehir Milletvekili Utku Çakırözer, Aslı Erdoğan’ın dört kez hastaneye götürüldüğünü, buna karşın doktor muayenesinden geçirilmediğini söylüyordu. Böyleydi işte, bu kadardı. Acı… Westworld dizisinin sezon finalinde Doktor Ford rolündeki Anthony Hopkins, “Özgürlük için korkarım daha çok acı çekmeniz gerekecek” gibi bir şey söylüyordu, köle robota. İçimden “Daha çok acı, daha çok acı” diye tekrarlarken gözümün önüne yanan çocuklar, ölen işçiler, katliamlar geliyordu. Bu kadar acıdan sonra gelecek özgürlük, nasıl bir şey olacaktı acaba? Peki ya özgürlük gelmezse?.. Daha çok acı mı bekleyecektik, Aslı Erdoğan’ın felç olmasını mı?.. Eskiden daha hayalci biriydim galiba, Aslı Erdoğan’ı ve Necmiye Alpay’ı cezaevinden kaçırma planları yapardım kesin. Haklı olduklarını bildiklerinden kaçmazlardı muhtemelen. Haklı olmak, acının kendisi kadar mühim bir şey çünkü. Barış isteyen biri, her koşulda ve her zaman haklıdır. Roberto Bolano hayatta olsaydı, ona danışırdım ilk. O bilirdi neyin doğru, neyin yanlış olacağını. Hapisteki yazarları kaçırma örgütü kurabilirdik. İlk toplantımızda kendimizi ihbar edip tutuklatacak olsak da… Sokağa çıktım. Paul Auster’in “Kehanet Gecesi” romanındaki Sidney Orr gibi yalpalayarak yürüyordum. “Soluğum kesilerek, kan ter içinde, bir başkasının rüyasındaki bir seyirci”, yabancı bir kentte yolunu kaybetmiş biri gibi hissediyordum. Ne zaman yabancı bir kente gitsem, ilk uğradığım yer kitapçılar olur. Kitapçılar birbirlerine benzer çünkü, kitaplar tanıdık, yabancı biri olduğumu unuturum. Sokakta yürürken karşıma kitapçının çıkması, bu yüzden bir tür mucizeydi. Roberto Bolano’nun “Lümpen Roman”ını aldım hemen. Yeni çıkmıştı. Kitabı alıp okuyarak kasaya doğru gittim, yarılamıştım romanı, sıra vardı. Kasiyer beni tanıyormuş gibi baktı, gözlerinin içi gülüyordu bakarken. Yazılarımı bildiğinden mi, yoksa aldığım romanı beğendiği için mi öyle baktığını merak ettim. Dergilere bakıyormuş gibi yapıp izledim, kimseye gülümsemiyordu. Dönüp başka bir kitap aldım, Bolano olmayan, yine gülümseyince, ben de gülümseyerek selam verdim ve dışarı çıktım. Artık başka bir kitapçı bulmam gerekecekti. Şehirde de kitapçıların sayısı hızla azalıyordu, işim zordu. Sokak kenarındaki kafelerden birine oturdum. Bu soğukta kimse dışarıdaki masalarda oturmuyordu, ısıtıcı da yoktu. Romanda Bianca, anne babasını trafik kazasında kaybettikten sonra birden gece kavramının ortadan kalktığını ve her şeyi daimi bir ışığın ve güneşin kapladığını söylüyordu. Suruç Katliamı’ndan bu yana yaşadığım duygu, Bianca’nın tarif ettiği gibiydi, günlerin seyri değişmişti, her şey azar azar o ışığın altında parçalanıyordu. Barthes’ın “Bir Aşk Söyleminden Parçalar”da, Stendhal’dan yaptığı alıntıyı hatırladım: “İnsan acıdan ölmez, yoksa o anda ölürdü.” O anda ölmemiştim, sonraki anlarda da; ama ölmemek, yaşıyor olduğum anlamına da gelmiyordu. Bu yüzden gece yoktu. Solomon’un “Adalet Tutkusu” adlı kitabındaki, dünyayı değiştirme ihtiyacıyla ortaya çıkan hınçla ilgili sözleri geldi aklıma. İnsanın kendisine acımasından, kendisini çaresiz bir kurban gibi hissetmesinden kurtaracak tek şey, adalet tutkusuydu, paylaşılan acıdan güç alan… Acının çoğalması değil, paylaşılması o gücü arttıracaktı. Daha çok acı değildi çare, acıların nasıl yaşandığıydı. Şoktan çıkamamışken, ne acımızı yaşayabilir, ne de hınç duyabilirdik. Bianca’nın, romanın içinden bana doğru başını uzatıp “Deliriyorsun” dediğini duyar gibi oldum. Bunun iyi mi, yoksa kötü bir şey mi olduğunu sordum. “Deliliğin tahammül edilemez bir acıdan kaçma yöntemi olduğu olağanüstü durumlar hariç her zaman kötü olduğunu” söyledi. Hınç ve adalet tutkusu yoksa, delilik vardı, gece yoktu… Halikarnas Balıkçısı tiyatroda
Tiyatro Olimpiyatı olsa Harun Özakıncı hem yaratıcılık hem de pratiklik dallarında şampiyon olur: Yazıp yönettiği (ve de rol aldığı) iki oyun da Bodrum’da coşkuyla karşılandı. Enerjisi Tesla’yı diriltir, ama Özakıncı da bir can: organizasyon desteğine gerek var ki sanatta yoğunlaşabilsin -tiyatroda, sinemada daha nice eserlere imza atsın. “Halikarnas Balıkçısı rolünde oynamak ister misiniz?” demişti bana geçen Mart sonu Ankara’da 10. Ethos Uluslararası Tiyatro Festivali’nde tanışınca. “Kıvanç duyarım,” dedim. Doğa Uygarlık Birikimi Bilim Katkı Halikarnas Balıkçısı odaklı “Usta ile Balıkçısı” bu dört kavramı tam zamanında vurguluyor. Tales bir güneş tutulmasını önceden hesaplamış. Halikarnas Balıkçısı bilim ile uygarlığın bu öngörü ile başladığını savlamış, m.ö. 585 yılı 28 Mayıs gününün tarihyazımında asıl dönüm noktası sayılması gerektiğini savunmuştur. Özakıncı ile iki prova arası sohbetimizde bu öneriye sahip çıkmaya karar verdik; vasiyet sayıp yankıladığımız bu fikir ilgi çekti. Cevat Şakir’in doğum yıldönümü 17 Nisan. “Usta ile Balıkçısı” o gün de oynanabilir. Ayrıca 28 Mayıs günü etkinlik düzenlenebilir. Dört yıl önce uluslararası alanda başlattığım “Earth Civilization Project” ile doğrudan bağlantı kurmak şart değil; “Uygarlık Günü” demek yeterli; “Civilization Day.” Özakıncı ile verim süreci benim için geliştiri bir maceralı oldu. Temel ortak paydamız şu: Çözüm odaklıyız. Donanım krizde belli olur. Hedefe kilitlenerek hamleci bir kaptanlık sergiledi. Cevat Şakir’in zengin kişiliğine yaraşır bir yankı kurmaya çalıştım. Günümüzün bir araştırmacı-yazarı rolündeki Harun Özakıncı aynı zamanda ‘Paluko’ lakaplı Mustafa Esin’i canlandırıyor. İlk temsil sonrası Paluko’nun oğlu Mazlum Esin ile torunu Mustafa Esin’in sahneye gelip bizi kutlaması başlı başına bir ödül oldu. Işık-efekt yönetmeni Selçuk Aydın, yardımcı yönetmen Özel-Çağrı, sanat yönetmeni Funda Açıkbaş. Bu üç değerin her biri güvenilir bir AKUT üyesi donanımında. CHP’li Bodrum Belediyesi’nin örnek bir ebelikle destek olduğu iki oyun da Özakıncı’nın yeğlediği dinamik etkileşimle serpildi; ağaç oldular, çiçek açtılar. “Naptorun Pansiyon” ilk defa 15 Ekim, “Usta ile Balıkçısı” ise 29 Kasım akşamı Herodot Kültür Merkezi’nde seyirciyle buluştu. Sevildiler, yankılanıyorlar. Özakıncı’nın kurduğu Sahne Gari böylece güçlü bir başlangıç yapmış oldu. Umarım Cevat Şakir’in kızı İsmet Hanım bahardaki bir temsili izleyebilir, Bodrum ya da davet olursa İzmir’de. İyi enerjiler buluşsun. Sonrası doğurulur. ‘En berbat dönemdeyiz bunun gibisini görmedik’
Serpil Şahbaz Nasıl tarif edilebilir ki; sahnede geçen tutkulu bir hayat, büyüleyici bir oyunculuk serüveni, tiyatro denilince akla ilk gelen bir iki isimden biri. Sadece o kadar da değil. O, ülkesinin ve dünyanın neresinde bir acı varsa yüreğinde hisseden, adaletsizliklere en yüksek perdeden itiraz etmesini bilen, zorluklar karşısında pes edip geri çekilmeyen bir isim. Tiyatronun yüz akı Genco Erkal ile hayatı ve tiyatroyu konuştuk. »Birçok döneme şahitlik eden bir aydın olarak Türkiye’nin içinden geçtiği bu kaos ve şiddet dolu süreci nasıl değerlendiriyorsunuz? En berbat dönem, bu dönem gibisini görmediğimizi söyleyebiliriz. 69 Kuşağı değilim; bir önceki, 59 Kuşağı olduğumu söyleyebilirim. 27 Mayıs çocuğuyuz. 27 Mayıs Darbesi yapılırken hem üniversitede öğrenciydim hem de profesyonel oyunculuğa başlamıştım. 27 Mayıs’ı diğer askeri darbelerden ayrı yere koyuyorum. Çünkü 61 Anayasası’nın yapılmış en ilerici, en demokratik anayasa olduğunu düşünüyorum. Bu anayasa ile o zamana kadar yasaklı bütün düşüncelere kapı açıldı. Nâzım ilk kez o dönem basılıp yayınlanabildi. Bertold Brecht’in de eserleri ilk kez o zaman basıldı. Klasik Marksizmin eserleri de bu özgürlük ortamında izleyiciye ulaşabildi. Bu dönem Türk Tiyatro Tarihi’nde de bir rönesans. Tiyatromuz müthiş canlılık kazandı. Haldun Taner, Vasıf Öngören gibi yazarlarımız yeni boyutlar getirdiler. Ondan sonraki 12 Martlar, 12 Eylüller korkunç dönemlerdi. Çok büyük yaralar aldık. Oyunlarımız yasaklandı. Turnelerimiz engellendi. Taşlı bombalı saldırılara uğradık. Linç edilme tehlikesi geçirdik ama şu içinde yaşadığımız dönemin, özellikle de 15 Temmuz’dan sonra OHAL bahanesiyle yaşadığımız olayın benzerini hiç hatırlamıyorum. Çünkü kural yok. Neyin ne olacağı belli değil. Sizi alıp pat diye götürebilirler ve derdinizi anlatana kadar bir yıl geçmiş olur. Niçin alındığınız belli değil. Tamam FETÖ diye bir olay var. Hepimiz FETÖ’ye karşıyız, bu darbenin önlenebilmesi de çok önemli. Ama bunu bahane ederek iktidarın kendi iktidarını perçinlemek ve muhalefeti susturmak vebaskı altına almak için kullanması dayanılır şey değil. »Bu sivil darbenin tiyatroya baskısı için neler söylersiniz? Sadece tiyatro olarak değerlendirmeyeyim. Basından ya da edebiyattan başlayalım. Cumhuriyet gazetesi gibi basın özgürlüğü konusunda ülkemizin simgesi olan bir gazetenin bütün yöneticilerinin hapiste olmasını nasıl açıklayabilirler? Necmiye Alpay ve Aslı Erdoğan gibi yazarların içeride olması nasıl açıklanabilir? Bunlar çok değerli edebiyat insanları. Nasıl kabul edilebilir? Gelelim bizim alanımıza. Kadıköy bahçesinde oynuyorduk. “Durduracaksınız oyunu, bugün son” dediler. O zaman “Yenikapı Ruhu” diye bir şey vardı. Ona sığınarak Kılıçdaroğlu ve CHP de bunu Meclis’e taşıyıp “Nasıl yapıyorsunuz?” diye sordular. O zamanki duruma göre onlar iyi geçinmek durumundaydı. Biz de böylece kurtardık paçayı. Yoksa o oyun da oynanmayacaktı. Baskılar her zaman sürüyor. Salon bulamıyoruz. Devlet Tiyatroları’nın ve AKP’li belediyelerin salonlarına giremiyoruz. Baskı var. Bizi bir yana bırakın, Şehir Tiyatrosu’ndan dünya kadar insanın performans düşüklüğü ve edilen bahanelerle işlerine son verildi. Onların çoğunu tanıyorum. Yönetmen ve oyuncu olarak İstanbul Şehir Tiyatrosu’nun yükünü omzunda taşıyanları yok ettiler. Televizyonlarda iş bulmalarını da engellediler. TRT’ye ve yandaş kanallara gidemiyorlar. Kendi medyası olduğu için “Bunlara iş vermeyeceksiniz!” dediklerinde kara listedesiniz. İnsanların ekmeğiyle oynuyorlar. Bu çok acı. Böyle bir şey yoktu. Hapse atılırdın. Mahkemeye çıkardın. Bir süre sonra mahkemede kendini savunurdun. Beraat ederdin, cezanı çekerdin, af olurdu. Ama normal işlem yürürdü. Şimdi öyle değil. İnanılmaz baskı var. Bir çatlak sese, muhalefetin M’sine tahammülleri yok. »Bir röportajda “Politik olmayan hiçbir şey yok” dediniz. Bunu tiyatroyla nasıl bağdaştırıyorsunuz? Diyelim bir komedi oyuncusu veya tiyatrocu “Politikayla ilgimiz yok, böyle şeylerle ilgilenmiyoruz, seyirciyi eğlendiriyoruz” diyor. Halbuki seninki çok politik. Senin politikan o insanları uyutma politikası. Sen ona hizmet ediyorsun. O da politik. Bir de insanları uyarma, uyandırma, aydınlatma politikası var. “Görevimiz seyirciyi duygulandırmak, güldürmek” dediğinde sen uyutmaya hizmet ediyorsun. Nasıl ki televizyonlar insanları oyalıyor, politik bir şeylerle ilgilenmesinler, biraz uyuşsunlar, memnun olsunlar, “Bu gece de bunu seyrettik, ağladık falan desinler, sonra da yatsın uyusunlar”a hizmet ediyorsa bazı oyuncular ve oyunlar da aynı yere hizmet ediyor. İnsanlar düşünmesin, muhalif olmasın, düzene karşı olmasın. O da bir politika. Onun için diyorum politik olmayan sanat yoktur. »Tarık Akan, Tuncel Kurtiz, Yılmaz Güney gibi isimlerle toplumsal sorunlara karşı duyarlı bir duruş sergilediniz. Oluşturduğunuz bu geleneğin günümüze yansımaları için neler söylenebilir? Bugün de Levent Üzümcü gibi, Barış Atay gibi arkadaşlarımız var. İsmini şimdi hatırlayamadığım birçok arkadaş var. Bu arkadaşlar işsiz kalmayı göze aldılar, Şehir Tiyatrosu’ndan atıldılar. Ama gidip el öpmediler. Tiyatrolarını kurdular. Her şeye rağmen oyunlarını insanlara ulaştırmaya çalışıyorlar. Bir de önce bir efelenip muhalefet etmeye soyunup ertesi gün kulağı büküldüğünde gidip el öpen sanatçılar var. Kahvaltıya giden, iftar gecelerine giden sanatçılar da var. Bu da bir seçim. »Psikoloji eğitimi aldınız. Eğitiminizin sahnede faydası oldu mu? Her zaman değil ama psikanaliz eğitimim çok yardımcı oldu. Çünkü psikoloji, insan ruhunu ve davranışlarını tanıma ilmi. İşimiz de insanı tanıyıp onu sahnede canlandırmak olduğuna göre insanı tanıma yönünden oynayacağımız rolü çıkarmada psikoloji biliminin yardımı oldu. Psikoloji daha çok bireysel bir bakış açısı sunar. Benim tiyatroda insana yaklaşımım ise toplumsal, dolayısıyla şunu söyleyebilirim sadece psikolojide kalsaydım, çok içine kapanık ve bireysel işlerle uğraşıyor olurdum. Daha sosyal meselelerle ilgilendiğim için sosyolojik, politik boyutuyla tanıyorum insanı ve o şekilde lanse etmeye çalışıyorum. »Tiyatro, sizi nasıl etkiledi? Bu mesleği seçmenin nedenini yıllar sonra anladım ki başka türlü kuramadığım ilişkiyi sahneden kuruyorum. Seyirciye olumlu enerji taşımak istediğimden kendim de umut kazanıyorum. Önce kendime aşılıyorum sonra seyirciye o umudu aşılamaya çalışıyorum. O da benim için tedavi oluyor. Not: Söyleşinin tamamı Redaksiyon dergisinin ocak sayısında. 59. Grammy adayları açıklandı
12 Şubat'ta gerçekleşecek törenle sahiplerini bulacak Grammy Ödülleri için adaylar belli oldu. Müzik dünyasının en prestijli ödülleri arasında olan Grammy bu yıl 59. defa gerçekleşecek. Bu yılın dikkat çeken isimleri ise Beyonce, Adele ve David Bowie. İşte adaylar: Yılın albümü Adele – 25 Beyoncé – Lemonade Drake – Views Justin Bieber – Purpose Sturgill Simpson – A Sailor’s Guide to Earth Yılın kaydı Adele – Hello Beyonce – Formation Rihanna – Work Twenty One Pilots – Stressed Out Lukas Graham – 7 years Yılın şarkısı Beyoncé – Formation Adele – Hello Mike Posner – I Took a Pill in Ibiza Justin Bieber – Love Yourself Lukas Graham – 7 Years En iyi yeni sanatçı Anderson .Paak Chance the Rapper Maren Morris The Chainsmokers Kelsea Ballerini Pop En iyi solo pop performansı Adele – Hello Beyoncé – Hold Up Justin Bieber – Love Yourself Kelly Clarkson – Piece by Piece (“Idol” Version) Ariana Grande – Dangerous Woman En iyi grup pop performansı The Chainsmokers – Closer [ft. Halsey] Lukas Graham – 7 Years Rihanna – Work [ft. Drake] Sia – Cheap Thrills [ft. Sean Paul] Twenty One Pilots – Stressed Out En iyi vokal pop albümü Adele – 25 Justin Bieber – Purpose Ariana Grande – Dangerous Woman Demi Lovato – Confident Sia – This Is Acting En iyi geleneksel vokal pop albümü Andrea Bocelli – Cinema Bob Dylan – Fallen Angels Josh Groben – Stages Live Willie Nelson – Summertime: Willie Nelson Sings Gershwin Barbra Streisand – Encore: Movie Partners Sing Broadway Rap En iyi rap performansı Chance the Rapper – No Problem [ft. 2 Chainz and Lil Wayne] Desiigner – Panda Drake – Pop Style [ft. The Throne] Fat Joe & Remy Ma – All the Way Up [ft. French Montana and Infrared] Schoolboy Q – That Part [ft. Kanye West] En iyi rap iş birliği Beyoncé – Freedom [ft. Kendrick Lamar] Drake – Hotline Bling D.R.A.M. – Broccoli [ft. Lil Yachty] Kanye West – Ultralight Beam [ft. Chance the Rapper, Kelly Price, Kirk Franklin and The-Dream] Kanye West – Famous [ft. Rihanna] En iyi rap şarkısı Fat Joe & Remy Ma – All the Way Up [ft. French Montana and Infrared] Kanye West – Famous [ft. Rihanna] Drake – Hotline Bling Chance the Rapper – No Problem [ft. 2 Chainz and Lil Wayne] Kanye West – Ultralight Beam [ft. Chance the Rapper, Kelly Price, Kirk Franklin and The-Dream] En iyi rap albümü Chance the Rapper – Coloring Book De La Soul – and the Anonymous Nobody… DJ Khaled – Major Key Drake – Views Schoolboy Q – Blank Face LP Kanye West – The Life of Pablo Rock En iyi rock performansı Alabama Shakes – Joe (Live From Austin City Limits) Beyoncé – Don’t Hurt Yourself [ft. Jack White] David Bowie – Blackstar Disturbed – The Sound of Silence (Live on “Conan”) Twenty One Pilots – Heathens En iyi metal performansı Baroness – Shock Me Gojira – Silvera Korn – Rotting in Vain Megadeth – Dystopia Periphery – The Price is Wrong En iyi rock şarkısı David Bowie – Blackstar Radiohead – Burn the Witch Metallica – Hardwired Twenty One Pilots – Heathens Highly Suspect – My Name Is Human En iyi rock albümü Blink-182 – California Cage the Elephant – Tell Me I’m Pretty Gojira – Magma Panic! At the Disco – Death of a Bachelor Weezer – Weezer Alternatif En iyi alternatif müzik albümü Bon Iver – 22, A Million David Bowie – Blackstar PJ Harvey – The Hope Six Demolition Project Iggy Pop – Post Pop Depression Radiohead – A Moon Shaped Pool R&B En İyi R&B Performansı BJ the Chicago Kid – Turnin’ Me Up Ro James – Permission Musiq Soulchild – I Do Rihanna – Needed Me Solange – Cranes in the Sky En İyi Geleneksel R&B Performansı William Bell – The Three of Me BJ the Chicago Kid – Woman’s World Fantasia – Sleeping With the One I Love Lalah Hathaway – Angel Jill Scott – Can’t Wait En iyi R&B şarkısı PARTYNEXTDOOR – Come See Me [ft. Drake] Bryson Tiller – Exchange Rihanna – Kiss It Better Maxwell – Lake by the Ocean Tory Lanez – Luv En İyi Çağdaş Albüm Beyoncé – Lemonade Gallant – Ology KING – We Are King Anderson .Paak – Malibu Rihanna – ANTI En iyi R&B albümü BJ the Chicago Kid – In My Mind Lalah Hathaway – Lalah Hathaway Live Terrace Martin – Velvet Portraits Mint Condition – Healing Season Mya – Smoove Jones Dans En iyi dans kaydı Bob Moses – Tearing Me Up The Chainsmokers – Don’t Let Me Down [ft. Daya] Flume – Never Be Like You [ft. Kai] Riton – Rinse & Repeat [ft. Kah-Lo] Sofi Tukker – Drinkee En iyi dans/elektronik müzik albümü Flume – Skin Jean-Michel Jarre – Electronica 1: The Time Machine Tycho – Epoch Underworld – Barbara Barbara, we face a shining future Louie Vega – Louie Vega Starring…XXVIII Komedi En iyi komedi albümü David Cross – …America…Great… Margaret Cho – American Myth Tig Notaro – Boyish Girl Interrupted Amy Schumer – Live at the Apollo Patton Oswalt – Talking for Clapping Remix En iyi remix kayıt Soul Pacific – Cali Coast (Psionics Remix) The Silver Lake Chorus – Heavy Star Movin’ (staRo Remix) Paul McCartney & Wings – Nineteen Hundred Eighty-Five (Timo Maas & James Teej Remix) Ry X – Only (Kaskade x Lipless Remix) Bob Moses – Tearing Me Up (RAC Remix) The Chemical Brothers – Wide Open (Joe Goddard Remix) Görsel medya müzik En iyi toplama soundtrack Various Artists – Amy Miles Davis & Various Artists – Miles Ahead Various Artists – Straight Outta Compton Various Artists – Suicide Squad (Collector’s Edition) Various Artists – Vinyl: The Essentials Season 1 En iyi özgün soundtrack Thomas Newman – Bridge of Spies Ennio Morricone – Quentin Tarantino’s The Hateful Eight Alva Noto & Ryuichi Sakamoto – The Revenant John Williams – Star Wars: The Force Awakens Kyle Dixon & Michael Stein – Stranger Things Volume 1 Kyle Dixon & Michael Stein – Stranger Things Volume 2 Albüm Kapağı En iyi albüm kapağı Ciarra Pardo & Robyn Fenty – Rihanna – Anti Jonathan Barnbrook – David Bowie – Blackstar Andrew Savage – Parquet Courts – Human Performance Sarah Dodds & Shauna Dodds – Reckless Kelly – Sunset Motel Eric Timothy Carlson – Bon Iver – 22, A Million En iyi boxset ve limited edition albüm kapağı Gérard Lo Monaco – Edith Piaf – Edith Piaf 1915-2015 Jonathan Dagan & Mathias Høst Normark – J. Views – 401 Days Matt Taylor – Trey Anastasio – Paper Wheels (Deluxe Limited Edition) Simon Earith & James Musgrave – Paul McCartney – Tug of War (Deluxe Edition) Yapımcı Yılın yapımcısı Benny Blanco Greg Kurstin Max Martin Nineteen85 Ricky Reed Müzik videosu En iyi müzik videosu Beyoncé – Formation Leon Bridges – River Coldplay – Up & Up Jamie xx – Gosh OK Go – Upside Down & Inside Out En iyi film müziği Steve Aoki – I’ll Sleep When I’m Dead The Beatles – The Beatles: Eight Days a Week – The Touring Years Beyoncé – Lemonade Yo-Yo Ma & the Silk Road Ensemble – The Music of Strangers Various Artists – American Saturday Night: Live From the Grand Ole Opry Oyuncu Peter Vaughan hayatını kaybetti
Darbe dönemlerinde yasaklanan 8 kitap
“Düşüncenin üstesinden gelemeyen, düşünenin üstesinden gelmeye çalışır.” -Paul Valéry Bu cümle üzerine biraz düşünüldüğünde yakın ve uzak tarihimiz baz alınarak söylenecek o kadar çok şey var ki… Ancak biz bu listede muğlak kavramlar üzerinden yapılan suçlamalarla bastırılmaya, sindirilmeye çalışılan yazarları gündeme getirelim istedik. Söyleyecek sözü olanların sesi kesilmemesi ümidiyle, sıkıyönetim döneminde yasaklanan 8 kitap ve yazarları… 1- RIFAT ILGAZ – SINIF 1940’lı yıllar için oldukça anlamlı olarak görülen ”Sınıf” sözcüğü kitabın adı olarak seçilince bir de kitabın kapak rengi kırmızı olunca hakim karşısına çıkmak zorunda kalan Ilgaz, bilirkişinin kitapta suç bulamamasına rağmen 6 ay hapse mahkum edilir ve kitap yasaklanır.  2 SABAHATTİN ALİ – SIRÇA KÖŞK Toplumcu gerçekçi akımın başarılı temsilcilerinden Sabahattin Ali, aşk hikayeleriyle başladığı öykü serüvenine yaşadığı fırtınalı hayat ve kıstırılmışlıkla git gide sertleşmiş, ideolojikleşmiş, sonunda hırçın yaklaşımlarla birlikte başkaldırıya dönüşmüş ve 1947 yılında yayınlandığı son öykü kitabı Sırça Köşk’te devlete bir başkaldırış olduğu iddiasıyla yayından kaldırılır.  3 ADALET AĞAOĞLU – FİKRİMİN İNCE GÜLÜ Askeri aşağılamak ve gözden düşürmek iddiası ile 1981 yılında dördüncü baskısı yapılırken yasaklanan kitap, Türk Edebiyatı’nın ilk yol romanı olarak kabul edilir. Adalet Ağaoğlu iki yıl süren direnişinin ardından kitabı aklamayı başarır.  4 SAMED BEHRENGİ – KARA BALIK Bir öğretmen olan Behrengi’nin çocuklara adalet, eşitlik ve özgürlük kavramlarını öğretmek için kaleme aldığı kitapta küçük, kara, devrimci balığın yaşadığı zorlukları aşarak denize kavuşma hikayesi anlatılır. Kazanmanın direnmekten geçtiğini vurgulayan kitap, İran’da halen yasaklı kitaplar listesinde.  5 ATİLLA İLHAN – BÖYLE BİR SEVMEK ”Ne kadınlar sevdim zaten yoktular / yağmur giyerlerdi sonbaharla bir / azıcık okşasam sanki çocuktular / bıraksam korkudan gözleri sislenir / ne kadınlar sevdim zaten yoktular / böyle bir sevmek görülmemiştir…” Şairin sekizinci şiir kitabı Böyle Bir Sevmek 1980 darbesiyle toplatılır.  6 PINAR KÜR – YARIN YARIN 12 Mart anlatısı olarak bilinen kitapta dönemin karanlık günleri devrimci bir aşk üzerinden hayat bulur. Kitap, müstehcenlik ve komünizm propagandası yaptığı gerekçesiyle 1982’de toplatılmış ardından 1984 yılında serbest bırakılmıştır. Yarın Yarın’a verilen serbestlikten birkaç yıl sonra Pınar Kür bu kez Bitmeyen Aşk ve Asılacak Kadın romanlarıyla ‘’halkın ar duygularını incitmek’’ gerekçesi ile tekrar yargılanır.  7 YAŞAR MİRAÇ – TRABZONLU DELİKANLI Trabzonlu Delikanlı kitabı, askeri darbeden iki hafta sonra 1980 Eylülünün son günlerinde TDK kurulunca birincilik ödülü aldı. Buna rağmen 1980 Sıkıyönetim Koordinasyon Kurulu şairin Gül Ekmek ve Taliplerin Ağıdıadlı yapıtlarıyla Trabzonlu Delikanlı kitabını da yasaklar.   8 IŞIL ÖZGENTÜRK – KUŞ NE YANA ÖTER ’80 darbesinde kan kaybeden bir diğer çocuk kitabı ise, ilk basımı 1978 de yapılan Kuş Ne Yana Öter. Kitabın arka kapağını okuyunca neden yasaklatıldığını anlamak zor olmuyor: “Elinizdeki bu kitapta bir küçük Ahmet var. Siz yaşlarda… Küçük Ahmet, bir grevin coşkusu içinde dostlukların en onurlusunu yaşayacak. İşçi Halil’i tanıyacak. “  KİTAP EKİ ABD'li basketçiden Kürk Mantolu Madonna paylaşımı
‘Transformers: The Last Knight’ın fragmanı yayınlandı
Bob Dylan Nobel Ödülü konuşmasını hazırladı
İsveç Kraliyet Bilim Akademisi 2016 yılı Nobel Edebiyat Ödülü sahibi Amerikalı şarkıcı Bob Dylan'ın, şahsen katılamayacağını bildirdiği ödül töreninde okunmak üzere konuşma metni hazırladığı bildirildi. İngiliz Guardian gazetesinin haberine göre, İsveç Akademisi yetkilileri, Dylan'ın konuşmasının, 10 Aralık'ta Stockholm'de düzenlenecek ödül töreninde okunacağını açıkladı. Dylan'ın konuşma metnini kendilerine gönderdiğini ifade eden yetkililer, metni, akademi üyesi Horace Engdahl'ın okuyacağını belirtti. Dylan'ın katılmayacağı törende ayrıca Amerikalı şarkıcı Patti Smith'in sanatçının "A Hard rain's a-Gonna Fall" şarkısının İsveçli kompozitör Hans Ek'in İsveç Kraliyet Filarmoni Orkestrası için düzenlediği bir versiyonunu sahnede seslendireceği bildirildi. Amerikalı müzisyenin ödülü kazandığı 13 Ekim'de açıklanmıştı. Akademinin ödülü bildirmek üzere aradığı sanatçı telefona yanıt vermemiş, iki hafta haber alınamayan Dylan, 29 Ekim'de İsveç Akademisi Sekreteri Sara Danius'u arayarak ödül için teşekkür etmişti. Akademi, Dylan'ın "Amerikan şarkı geleneği içinde yeni şiirsel anlatımlar yarattığı için" ödüle layık görüldüğünü açıklamıştı. Dylan, Nobel Edebiyat Ödülü'nü kazanan ilk şarkı sözü yazarı oldu. (AA) Cem Yılmaz yeni G.O.R.A’dan ilk görseli paylaştı
Evrensel gazetesi dayanışmaya çağırıyor
Evrensel gazetesi 12 Aralık Pazartesi günü bir dayanışma gecesi düzenliyor. Değerli sanatçılar ve müzik gruplarının katılacağı gece Moda Sahne’de gerçekleştirilecek. Etkinlikle ilgili Evrensel gazetesi tarafından yapılan “Susmuyoruz, söylüyoruz” başlıklı açıklamada şu sözlere yer verildi: “Önce gerçekleri öldürmeye çalıştılar, dünya yalanla dönsün diye. Gerçekleri anlatan her yazıdan, her şiirden, her resimden, her şarkıdan korkuyorlar. Konuşmayan akademisyen, yazmayan gazeteci, söylemeyen sanatçı istiyorlar. Özgürlüğe kilit vurulamayacağını göstermek için hep birlikte konuşuyor, yazıyor, susmuyor söylüyoruz. Evrensel Gazetesi olarak dayanışmayı güçlendiriyoruz. 12 Aralık Pazartesi günü herkesi özgür basınla; Evrensel, Cumhuriyet, BirGün, Özgür Gündem ile dayanışmak için Moda Sahnesi’ndeki konserimize davet ediyoruz.” Etkinlikte sahne alacak müzik grupları ve sanatçılar şu şekilde: Hüsnü Arkan, Metin-Kemal Kahraman, Bajar, Niyazi Koyuncu ve Murat Ertel (Baba Zula). Dayanışma gecesine katılmak için; 0532 161 10 94 ve 0534 668 48 86 numaralarla iletişime geçilebileceği, davetiyelere ise Moda Sahne’den ulaşılabileceği belirtildi. Metin Kemal Kahraman Kadıköy'de sahne alacak
 Metin ve Kemal Kahraman kardeşler, 10 Aralık’ta Kadıköy Halk Eğitim Merkezi’nde dinleyicileriyle buluşuyor. Konserde yeni çıkacak olan albümden de eserler seslendirecekler. Yurt içi ve yurt dışında birçok konser veren ve çok sayıda albüm, film müziği, belgesel projelerinde yer alan Kahraman kardeşler 10 Aralık Cumartesi akşamı Kadıköy Halk Eğitim Merkezi’nde dinleyicileriyle buluşacak. Biletlerin Biletix’ten temin edileceği konserde Viyolada Umut Kahraman, Perkisyonda Levent Güzel ve kemanda Ahmet Tirgil Kahraman kardeşlere eşlik edecek. Konserde dünden bugüne albümlerinde yer alan eserlerin yanı sıra henüz gün yüzüne çıkmamış eserlere de yer verecekler. Deniz Koydum Adını, Meyman, Dewrano, Xece gibi sevilen şarkılarının yanı sıra, tematik albüm repertuvarlarıyla, 20 yıllık bir müzik hayatını geride bırakan Metin-Kemal Kahraman, uzun zamandır üzerinde çalıştıkları ve Maviş Güneşer‘in solist olarak yer aldığı, Dersim ağıtlarından oluşan ‘ŞüaréDılgırani/ Küskün Ağıtlar“ isimli, yeni bir albümü önümüzdeki günlerde yayınlanacak. Albümde, Dersim’in siyasi tarihinden kesitleri ağıtlar yoluyla özetleyen bu albümde, Çanakkale Savaşı, Rus Harbi, 1938 katliamı, Kore Savaşı gibi sarsıcı toplumsal gelişmeler karşısında Dersim’in siyasi duruşuna açıklık getiren ağıtlara yer veriliyor. Obama son kez sanat camiasıyla buluştu
Kennedy Center Ödülleri’nin galasına eşi Michelle Obama ile birlikte katılan Başkan Obama’nın kültür sanat dünyasıyla olan bu son buluşması, onun sanatçılara vedası olarak da nitelendi. Kennedy Center Ödülleri önceki gece ABD Başkanı Barack Obama’nın da katıldığı bir galayla sahiplerine sunuldu. Eşi Michelle Obama ile birlikte galaya katılan Başkan Obama’nın kültür sanat dünyasıyla olan bu son buluşması onun sanatçılara vedası olarak da nitelendi. Washington’daki Kennedy Center Opera Binası’nda yapılan galanın sunuculuğunu ise Stephen Colbert üstlendi. 1978’den beri her yıl aralık ayında düzenlenen bir galayla verilen Kennedy Center Ödülleri Amerikan kültürüne önemli katkılar yapan sanatçılara sunuluyor. Bu yıl ödül alan isimlerse oyuncu Al Pacino, gospel şarkıcısı ve sivil haklar aktivisti Mavis Staples, rock grubu The Eagles, piyanist Martha Argerich ve şarkı yazarı/şarkıcı James Taylor oldu. Geleneksel olarak ABD Başkanı’nın katıldığı ve öncesinde Beyaz Saray’da bir resepsiyon düzenlenen Kennedy Center Ödülleri’nin tarihinde sadece üç kez Başkan galaya katılmamıştı: 1979’da rehine krizi yüzünden Jimmy Carter galaya katılmazken, 1989’da George Bush ve 1994’te de Bill Clinton galada yer almamıştı. 'Kapalı Gişe' belgeseli internette paylaşıldı
'Kan parasıyla insanlık onuru yerle bir ediliyor'
CANAN AYDIN / canan1aydin@gmail.com @kuzeydogu “Yeni bir yaşam yükseliyor. Hayalinizdeki eve kavuşmak için elinizi çabuk tutun!” reklamlarıyla pazarlanan gökdelenlerden her gün yeni bir iş cinayeti haberi geliyor. Size hayallerinizi vadeden bu gökdelenlerin duvarları nasıl örülüyor? Bu duvarların harçları nasıl karılıyor? Burada kimler bedel ödüyor? Bu duvarların arkasında neler oluyor? Yönetmen Kıvanç Sezer ilk uzun metrajlı filmi ‘Babamın Kanatları’nda inşaat sektöründe yaşanan emek sömürüsüne ve işçi cinayetlerine kamerasını çeviriyor. Kimi maden ocağında kimi bir inşaatta kaderine terk edilirken göz göre göre gelen ölümler ve sonrasında dönen dolaplar ‘Babamın Kanatları’nda resmediliyor. Bu hafta vizyonda olan filmin yönetmeni Sezer: “Filmden çıkan insanların evine gittiğinde, ‘Acaba bu evi kim yaptı? Bu evi yapan acaba İbrahim Usta gibi birimiydi? Burada da birileri öldü mü?” düşünsünler istedim” diyor. » Koca koca insanların ‘fıtrat’, ‘kader’ diye tanımladığı işçi ölümleri ve arkasında dönen dolapları ‘Babamın Kanatları’yla beyazperdeye taşıdınız. Sizi bu hikâyeyi anlatmaya iten şey neydi? 2010’da üniversiteli bir gencin çalıştığı inşaattan düşüp yaşamını yitirdiği haberini okudum. Türkiye’de günde en az üç işçinin ölüyor olması, bana bu meselenin arka planında neler olduğunu düşündürdü. Daha geçen gün bir üniversite öğrencisi Muğla’da çalıştığı inşaattan düşüp hayatını kaybetmiş. Bu mesele o kadar güncel ki, her gün yaşadığımız bu sorunu kendi meşrebimce, kendi araçlarımla en iyi sinemada anlatırım diye düşündüm. Sinemanın gücüne güvenerek bu meseleyi topluma daha rahat ulaştırabileceğime kanaat getirdim. İnşaatlara gittim, işçilerle tanıştım filmi geliştirip üç yıllık bir çalışmanın ardından filmi hayata geçirdik. » Babamın Kanatları, işçi cinayetleri ve kimlik meselesi üzerinden yürüyen bir hikâye. Siz filminizi nasıl konumlandırıyorsunuz? İnşaat Kürt işçilerin yoğun olarak çalıştığı bir işkolu. Film de kimlik meselesi illa ki var. Başörtülü bir karakter de var. Bunların hiçbiri sadece kimlik meselesine odaklanmak için değil. Filmde tüm karakterlerin ortak noktası; işçi ve emekçi olmaları. Karakterleri taşeron sistemin, hiyerarşi içindeki pozisyonları belirledi. Onun için bu film Kürt meselesine dair bir film değil ama Kürtlerin de meselesi olan, tam da sınıf meselesine dair bir film. Çünkü bu mesele hepimizi bağlıyor. Bu Brezilya, Arjantin, Dubai ya da İran fark etmiyor dünyanın birçok yerinde yaşanan sınıfsal bir sorun. » Etrafımızı saran yüksek binalar gökyüzünü kaplıyorken, o duvarlardan sızan kan hepimize dolaylı yoldan bulaşıyor. Diğer yandan tüm bu çirkinlikler güzel ve iyi yaşam olarak pazarlanıyor… Türkiye dahil dünyanın birçok şehrinde, kentleşme mantığı büyük bir metropol üretme üzerine kurulu. Bu çerçevede dikey olarak büyüyen konutlar, bu konutlar üzerinden para kazanan, rant büyüten bir sistem var. Bu bir çark ekonomiyi döndürüyor. Bu çarkların arasında ezilen insanlar var. Her gün yeni işçi ölümleri haberleri geliyor. Bu insanlar rakamlardan ibaret değil. Aslında çok basit önlemler alınarak bunun önüne geçilebilir. Devlet denetlemiyor. İşveren oldukça rahat. İşverenin sorumluluk alabileceği bir taşeron sistemi yok. Olayların üstünü kolayca örtebiliyorlar. » Filmde de gördüğümüz gibi işçiler tamamen işverenlerin insafına terk edilmiş durumda… Yurtdışında “Türkiye’de iş yasası yok mu?” diye soruyorlar. “Bu sizin anlattığınız şey nasıl mümkün olabiliyor?” diyorlar. Ben de diyorum ki; ‘İş güvenliği yasası var. Hem de ileri bir iş yasası. Ama bu yasayı uygulayan, denetleyen yok”. Tabi bir diğer mesele sendikalar. Örgütlülük inşaatlarda çok düşük. Bu biraz işin gereği de böyle oluyor. Çünkü sürekli gezen ekipler var dolayısıyla, işçi tamamen kendi emeğinin kurbanı ediliyor. Ben biraz da bu çarkın arka planını, o çarkın içinde arada kalan insanların neler yaşadığının altını çizmek istedim. » Filmde muhafazakârlıktan, işçilerin sorunlarından, kimlik sorunundan bahsediyorsunuz. Bu anlamda Babamın Kanatları özel bir film olmasının yanında günümüzün gerçekleriyle çok örtüşüyor. Sizin için sinemada gerçekçiliğin nasıl bir önemi var? Gerçekçilik, tüm hikâyeyi üzerine bina ettiğim alan. Beni, ayağı gerçeğe basan, toplumdaki bir meseleye işaret eden ve buradan hareket noktasını alan filmler etkiliyor. Ben bu bağlamda filmler yapmak ve bu bağlamda tartışılmak isterim. » Politik sinema denince ilk akla gelen sloganlar, sert ifadeler. Buradan hareketle siz filminizi nasıl yorumluyorsunuz? Sloganvari, ajitasyon bunlar tabii ki sanatın içerisinde tarzlar. Bunu tercih etmedim. Olaylara biraz daha soğukkanlı yaklaşmaya çalıştım. Aslında seyirci çok ‘cool’ ve bu hikâyeleri zaten biliyorlar. İnsanlara bir şeyler öğretmek gibi bir iddiam yok. Bu kaldı ki sinemanın esas gücünün yattığı yer değil bence. Dolayısıyla ben daha hayatın içinde es geçtiğimiz küçük detayların, durumların, sinemasınını güçlü bir ifade aracı olduğunu; sinemanın tam da buraya yakıştığını düşünüyorum. » Filmde Menderes Samancılar’ın oyunculuğu çok konuşuldu. Siz filmin ana karakteri İbrahim Usta’yı ‘Menderes Samancılar’ı düşünülerek mi yazdınız? Önce İbrahim karakterini yarattım. Sonra İbrahim karakterini kafamda canlandırırken bu imajın en çok kime benzediğini düşündüm ve Menderes Samancılar geldi aklıma. Özellikle mimikleriyle, ifadesiyle çok güçlü anlamlar iletebilen bir oyuncu. Bu sadece oyunculuk yeteneğiyle ilgili bir şey değil. Filme kendi ruhunu kattı diye düşünüyorum. » Filmin öne çıkan bir diğer karakteri Yusuf. Kulağında küpesiyle, kurduğu hayallere baktığımızda çok iyi bir gözlem var. Yusuf’un dünyasını nasıl bu kadar özgün içselleştirdiniz? Filmin araştırma aşamasında birçok şantiyeye gittim. Gözlem yapmanın yanı sıra oradan arkadaşlar edinip onlarla ara ara buluştum; çay içip, muhabbet ettim. Orada kulağında küpe olan bir işçiyle karşılaştım, çok ‘cool’du. Konuşup gözlem yapınca bu yazım sürecine de çok şey katıyor. Yusuf aslında sınıf bilinci olan bir karakter değil. Bireysel çıkarları peşinde daha çok kendini kurtarmaya çalışıyor. Yusuf temsili olarak bir tarafıyla iyi hayalleri olan ancak başkalarının üstüne basıp yükselmeye çalışıyor. » Şantiyedeki işçiler hikâye için neler söylediler? Tüm bu yaşananlara nasıl bakıyorlar? Aslında farkındalık var. Ama bir taraftan da işini kaybetme korkusu hâkim. İnşaat özelinde sömürünün çok billur olduğu bir alan. Belki bir plaza çalışanı için her şey bu kadar net değil, çetrefilli ilerliyor olabilir. Burada öyle değil, çok net. Ölebilirsin, sakat kalabilirsin, maaşını almıyorsan ailen aç kalabilir, sen aç kalabilirsin... Dolayısıyla işçiler bilinçli, ancak örgütlü olmadıkları için de korkuları var, çünkü çok yalnızlar. » Bu sektörde sömürü düzeni sizin de dediğiniz gibi çok net ve değişen bir şey yok. ‘Babamın Kanatları’ da tüm bu bilinenleri bir kez daha söylüyor. Peki ya sonra… Tabii film seyirciye bir kurtuluş yolu sunmuyor. Daha ziyade bir durum tespiti yapıyor. Bu tespitten de duygu çıkarmaya çalışıyor. Filmden çıkan insanların evine gittiğinde, ‘Acaba bu evi kim yaptı? Bu evi yapan acaba İbrahim Usta gibi biri miydi? Burada da birileri öldü mü?” düşünsünler istedim. Sanki bu bina hep burada vardı… Ama birileri yaptı bu binaları, yaparken de bedel ödedi. Temel olarak umut tartışmasını filmde yaptım ama bu filmin senaryosu gereği pek ortaya çıkmadı. Umut nerededir, umut nedir, gibi bir tartışmayı daha çok kendi içimde yapıyorum. Dolayısıyla ikna edici yanıtlar bulabilirsem sonraki filmlerimde paylaşmak istiyorum. » İbrahim’in eşinin sessiz ancak bir o kadar da etkili direnişi belki de bir umut olarak görülebilir… O küçük bir isyan. O imzanın atılmaması insanlık onuruna ait bir şey. Çünkü ‘kan parası’ dedikleri insanlık onurunu ayaklar altına alan bir şey. Şirket, bu meselenin peşini bırakmanız için size bir sözleşme imzalatarak sizin aslında onurunuzu yerle bir etmeye çalışıyor. » Çok erken bir soru ancak yeni projeler var mı? Bir üçleme yapmak istiyorum. Bu filmde inşaat işçilerini anlattım. İkinci filmde aynı lüks siteye taşınan beyaz yakalı bir çiftin hikâyesini anlatmak istiyorum. Üçüncü filmde ise yine aynı inşaatı yapan müteahhidin hikâyesi olacak. Bavul Dergi’nin Aralık 2016 sayısı çıktı
YediYetmiş Dergi Aralık sayısı raflarda
Hece dergisinin Aralık sayısı yayımlandı
Hece dergisinin Aralık sayısı yayımlandı. Hece dergisi bu ay “asal gelenek ve edebiyat” konulu bir oturum düzenliyor. Sadık Yalsızuçanlar’ınmoderatörlüğünde Rasim Özdenören, Mahmut Kanık ve Nurullah Koltaş “asal geleneğin ruhunun edebiyatta şiire, romana, öyküye ve diğer bütün edebiyat türlerine nasıl yansıdığını görmek ve söz konusu yansımaya yolun nasıl açılacağını anlamak, gözlemlemek, irdelemek, değerlendirmek”i tartışıyor. Rasim Özdenören’in“Bir Daha Yazılamayacak Olan Şiir”inin ardındanHece’nin şiir sayfaları Ebubekir Eroğlu’nun“55. Bent”şiiriyle açılıyor, Arif Ay’ın “Kına” şiiriyle sürüyor. “Kadınlar birer dağdır / onlara yürür yollar da” diyor Arif Ay. Hüseyin Atlansoy ve İhsan Deniz’in şiirlerini Cevdet Karal’dan “Yeni Minyatürler” şiiri izliyor. Dergide ilk kez yer alan şairler Kaan Eminoğlu, Berat Bıyıklı. Hece’nin bu sayısında yer alan diğer şiirlerin şairleri şöyle: Faruk Uysal, Mehmet Aycı, Yasin Koç, Şenol Korkut, Murat Kapkıner, Hasan Özlen, Suzan Sarı, Leyla Arsal, Bilal Can, Adem Yazıcı, Mustafa Ergin Kılıç, Rahime Kasım, Mehmet Doruk Kandemir, Fatih Korkmaz. Hece çeviri sayfalarını bu ay Ahmet Sait Akçay ve Sibel Uğurlu hazırlamış. Chinua Achebe’nin öyküsüne dair Akçay’ın sunumu ve Uğurlu’nun çevirisiyle “Chike’nin Okul Günleri” öyküsü Afrika kokusunu getiriyor edebiyatımıza. “Ayın Söyleşisi”nde genç bir romancı Gülfem Pamuk, Merve Koçak Kurt’un sorularını yanıtlıyor. Pamuk, ilk romanı Kitab-ı Siyah Kalem’i yazarken beslendiği en önemli kaynağın minyatürler olduğunu söylüyor. Hece’de bu ay öyküleri ile yer alan isimler şöyle: Hasibe Çerko, Müzeyyen Çelik ve Eyyüp Akyüz. Derginin yazılar bölümü Hayriye Ünal’ın “Cepheden Uzakta-2”denemesiyle açılıyor. H. Neşe Koçak’ın“Kayadan Fırlayan Sonsuzluk” denemesinden başka bölümde yer alan yazılarGönül Yonar, İdris Ekinci ve Hayrettin Orhanoğlu’na ait.Hece’nin gözde bölümlerinden “Yazarın Oyuncakları”nın konuğu kıymetli öykücü Nursel Duruel, Portre’nin konuğu Ömer Erdoğan. Bülent Ata Hece Postası’nda şair adaylarını yanıtlarken İbrahim Demirci dil konusunda, Zelkif Yıldırım sinema alanında ve Asım Gültekin beyaz haberleri için kendilerine tahsis edilen sayfalarda yazıyor. Bu sayıda çeşitkenarı Ali Ulvi Temel, Emre Söylemez, Hasan Özlen, Hayriye Ünal, Semih Diri, Mikâil Söylemez, Hasan Bozdaş ve Naciye Diken hazırlamış. Yeni kitapları ise Mert Özden, Ayşe Çil, Ömer Ayhan, Burak Ş. Çelik ve Kâmil Büyüker’in kaleminden okuyabilirsiniz. Cerattepe Belgeseli gösterime sunuldu
Şiirin gül kuruttuğu zamanlar
 Şairlerin ve yazarların anı kitapları edebiyat okurunun, en çok da edebiyat tarihçilerinin ilgi duyduğu kitaplardır. Şairlerin ve yazarların yaşadığı döneme ışık tutan bu anılar özellikle de edebiyat araştırıcıları için bulunmaz nimetlerdir. Şimdiye kadar yazılan anı kitapları yazanın daha çok kendi anılarından oluşan kitaplardır. Bunun birçok örnek verebiliriz. M. Hasan Doğan’ın “şimdi Uzaklardasın”, Ahmet Oktay’ın “Gizli Çekmece”si, Oktay Akbal’ın “Anılarda Görmek” hemen ilk aklıma gelenler. Şair Refik Durbaş’ın BirGün gazetesinde değişik tarihlerde yazdığı yazılardan oluşan “Şiirin Gizli Tarihi” kitabı ise bahsettiğim anı kitaplarından biraz farklı bir yerde duruyor. Diğer anı kitaplarında anıların öznesinde yazan olduğu halde Refik Durbaş kitabını kendi anılarından oluşturmayıp başka yazar ve şairlerin anılarına yer vermiş, konu ile ilgili ayrı kendi anısı varsa onu yazmış. “Şiirin Gizli Tarihi” adını görünce İlhan Berk’in bir şiir kitabı ile aynı ada sahip olduğu benim gözümden kaçmadığı gibi başka dikkatli şiir ve edebiyat kurtlarının da dikkatinden elbette kaçmamıştır. Refik Durbaş bu adı verirken kitabına İlhan Berk’in kitabına bir gönderme yapmış mıdır bilmiyorum? Ama bildiğim kitapta diğer şairlere ait o kadar ilgi çekici anılar var ki her biri diğerinden ilginç. Bunların bir kısmı çok bilindik olsa da bir kısmı daha yeni gün yüzüne çıkıyor. Okur bir sonraki sayfayı heyecanla çeviriyor. Heyecanla çevrilen sayfalarda at yarışı oynayan şairlerin kimler olduğunu? İsimlerini değiştiren yazar ve şairlerin kimler ve neden değiştirdiklerini? Nazım Hikmet’in özgürlüğü için hangi şairlerin imza verip kimlerin vermediğini? Orhan Kemal’in vasiyetinin ne olduğunu? Sait Faik’in kimi tokatladığını? En cimri yazarın kim olduğunu? Cahit Sıtkı’nın kayıp şiirinin ne olduğu? Sigara tüttüren ve tüttürmeyen şairlerin kimin olduğunu? Rakı şişesinde balık olmak isteyen şairlerin kimler olduğunu? Şarabı yarım bırakıp ertesi gün ölen şairin kim olduğunu? Okuyabilirsiniz. Yine bu sayfalarda Orhan Veli, Oktay Rifat, Melih Cevdet Anday, Orhan Kemal, Nazım Hikmet, Rıfat Ilgaz, Ülkü Tamer, Kemal Özer, Ara Güler, Can Yücel, Cevat Çapan, A.Kadir, Ece Ayhan, Sait Maden gibi tanıdıklar ile göz göze, söz söze geleceksiniz. Ben şairim Orhan Veli’nin bu sayfalarda rastladığım bir anısını özetle anlatayım; Orhan Veli ve Fahir Aksoy, Ankara’da Yeni Hayat Lokantası’nda müdavimlerinin deyimiyle Kürdün Meyhanesi’nde demlenmektedirler. Gelin görün ki ceplerinde hesabı ödeyecek paraları yoktur. Bizimkiler bunları düşünürken masalarına biri yanaşır. “Ben doğulu bir şairim. Sizi şiirlerinizden tanırım. Demin oturduğum masada adınız geçti. İzninizle birkaç dakika konuşabilir miyiz? ” Orhan Veli” olur” deyip masaya buyur eder. Adam oturmasıyla hemen masayı donattırır. Adam “ Orhan Bey, kusura bakmayın, sen ve arkadaşların o güzelim Türk şiirini mahvettiniz. Bu kof ününüz sürmeyecektir. Ben ölçülü, aruzlu şiiri çok iyi bilirim. Siz ise bilmediğiniz için böyle tuhaflıklar yapmaktasınız. Şimdi aruzla yazdığım bir şiiri okusam ölçüsünü bulamazsınız. Okuyorum, bulun bakalım. Hodri meydan!” Adam şiirini okur. Orhan Veli, istifini bozmadan “Şiirinizin 4,9,17,23 ve 30’ncu dizelerinde ölçü kusuru var beyefendi” der. Adam çılgına döner.” Orhan Bey, sen daha şiirin ölçüsünü söylemedin. Söyle bakalım ölçüsünü?” Orhan Veli ; ”Peki efendim, söyleyeyim. Kullandığınız ölçü ”failatün/failatün/failin’dür. Yalnız dediğim gibi şiirinizde beş kusur var” Adam;” Ben bir şey bilmiyormuşum” deyip masanın hesabını öder. Kitabın adı İlhan Berk’in bir şiir kitabı ile aynı dedim ya, kitapta İlhan Berk’in bir anısı var mı diye merak ettim. ”Sevgili Ağabeyim İlhan Berk” başlığıyla İlhan Berk’e bir selam veriyor. İleriki sayfalarda yine Berk’in iki anısına da yer veriyor. Ben de İlhan Berk’in “Şiirin Gizli Tarihi” kitabından bir dize ile Refik Durbaş’ın “Şiirin Gizli Tarihi” ne bir selam vereyim. “Zor olan şiirin hayatını yaşamaktır, yazmak sonra gelir hep.” Fatin Hazinedar Kitap Eki Özge Sezince Varley, diziden ayrıldı ödül aldı
Kastamonu Gezici Festival’i üçüncü kez ağırlıyor
Türkiye’de ücretsiz olarak öğrencilerin organize ettiği tek festival olma özelliği taşıyan Gezici Festival’in Kastamonu ayağı bugün başlıyor. Bu yıl 22’inci yolculuğunu yapan festival üçüncü kez Kastamonu’ya uğruyor. Festival 5-7 Aralık tarihlerinde arasında Kastamonu Üniversitesi Medya ve İletişim Topluluğu’nun konuğu olacak. Bünyesinde Kastamonu Üniversitesi İletişim Fakültesi öğrencilerinin bulunduğu ve danışmanlığını Yrd. Doç. Dr. Ersoy Soydan’ın yaptığı Medya ve İletişim Topluluğu’nun organize ettiği festivalle ödüllü yerli ve yabancı yapımların üniversiteye ve kente ulaşıyor. Kastamonu’da sinemaseverlerin hemen her seansta yer bulmakta zorlandığı festivalde, Zeki Demirkubuz’un son filmi ‘Kor’, Reha Erdem’in çok konuşulan son filmi ‘Koca Dünya’, Rıza Sönmez’in ses getiren yapımı “Orhan Pamuk’a Söylemeyin Kars’ta Çektiğim Filmde Kar Romanı da Var” doküdraması, birçok prestijli festivalden ödülle dönen genç yönetmen Mehmet Can Mertoğlu’nun ‘Albüm’ filmi ve Kıvanç Sezer’in ödüle doymayan yapımı ‘Babamın Kanatları’ festivalde yer alan yerli yapımlar arasında. Festivalin ‘Reha Erdem Seçkisi’ bölümünde ‘Ox-Bow Olayı’ filmi perdede olacak. ‘Buster Keaton’ ise gösterimde öne çıkan bir diğer film. Festivalin en dikkat çeken gösterimi ise piyano eşliğinde izlenecek ‘Osmanlıdan Manzaralar II’ adlı yapım olacak. Kastamonu Üniversitesi Ahmet Yesevi Konferans Salonu’nda gerçekleştirilecek film gösterim saatleri şöyle;5 Aralık Pazartesi » 10.00 Osmanlı’dan Manzaralar II » 14.00 Kor » 16.30 Koca Dünya 6 Aralık Salı » 10.00 Buster Keaton » 14.00 Orhan Pamuk’a Söylemeyin Kars’ta Çektiğim Filmde Kar Romanı da Var » 16.30 Albüm 7 Aralık Çarşamba » 14.00 Ox-Bow Olayı » 16.30 Babamın Kanatları. Acımasız, karmaşık ve güçlü
Büyük başarıların altında ezilmek kaçınılmaz olabilir ama düştüğün yerden kalkmak ve “Şimdi beni dinleyin! Ben o zirveyi sonuna kadar hak ettim” demek kolay değil. Bon Iver’ın tek adamı Justin Vernon için de kolay olmadı bu. 2011 yılında self-titled olarak yayımlanan bir önceki albümüyle Grammy kazandı, o yılın en iyileri arasında gösterildi. Sonrası yıllar süren depresyon hali. Sonrası biraz tatil. Sonrası yine müzik. “Beni depresyondan müzik kurtardı” diyor Justin Vernon geçen ayki mülakatında. Vernon tekrar ayağa kalktı. Tam beş yıl sonra gelen yeni albümü 22, A Million onun hayata dönüşüdür. 22 A Million silahların bir an olsun susmadığı gerilimle çevrilmiş bir yeraltı filmi gibi. Gürültülü, karmaşık ve acımasız. Gürültülü çünkü akustik yönde ilerleyen 29 #Strafford APTS adlı şarkıda bile auto-tune vokallerle bozulmuş ritim söz konusu. Karmaşık çünkü hem kapak görselinde, hem de tüm şarkı isimlerinde birbirinden farklı semboller var. Acımasız çünkü Vernon kendisiyle yüzleşmekten korkmuyor. Her şarkı, her cümle, hatta her enstrüman girişi Vernon’ın müziğe ne kadar sıkı sıkıya tutunduğuna dair izler taşıyor. Toplamda on şarkıdan oluşan albümde Vernon’ın yakın süreçte neler yaşadığının tüm detayları yok, ama tahmin etmek zor değil. Kimi zaman anlatılan aşkın, kimi zaman anlatılan nefretin ve çoğu yerde sound’a sirayet eden heyecanın izleri her şarkıda mevcut. Evet, oldukça kişisel bir kayıt 22 A Million. Ancak bu durum albümün etkisini azaltmıyor, aksine ona özgün bir yön sağlıyor. Bon Iver kariyerinde on yılı geride bıraktı. Bu zaman zarfında pop ile sınırları zorlamak makasında ilk yola daha yakın durdu. Zaten Bon Iver’a Grammy’yi getiren de bu tercihti. 22 A Million tekrar o makasa dönüyor ve sınırları zorlamaktan yana tavır alıyor. Deneysel bir albüm bu. Açılış şarkısı 22 (OVER S∞∞N) ses verdiğinde bunu anlıyorsunuz. Unutmadan önceki cümleye bir ek yapalım: Güçlü bir deneysel albüm bu. 22 A Million baştan sona bütünlüğünü koruyor. Bu şimdiye dek bilinen Bon Iver’dan oldukça farklı ve kesinlikle çok etkili.   Anadolu’ya, insana dair Ekşi Elmalar
Nuh Hüseyin Köse* Mesleğini yaparken diğer insanların dertleriyle içli dışlı olan birçokları gibi, sırtında insan taşıyan yargıcın da yükü ağırdır. Gece köyünden çıkıp, ayağındaki kara lastikle yedi saat yol yürüyerek, ormandan kestiği kuru dalın hesabını vermek için yargıçtan önce adliye koridoruna gelen köylünün yükü ağırdır. İddianame okunup, ‘savunman nedir?’ denince “ sen bilirsin hâkim bey” diyen adama, hapis ya da para cezası tebliğ etmek -hem de gözünün içine bakarak- yüreğe yüktür. Annesini, gözünün önünde döven babasını anlatırken “ Annemin saçlarından tutup savurdu, ‘seni öldürürüm’ dedi. Ben korkup babama topu attım… banyoya gidip başımdan aşağıya su döktüm. Peçeteleri yırttım, babamın ölmesi için dua ediyorum” diyen sekiz yaşındaki bir kız çocuğunu dinleyip de derdine derman olamamak elbette yüktür insana. Ancak yargıç, yaşamın içinde olmaya ve gerçek yaşamlara dokunmaya o kadar alışmıştır ki; 65 yaşını tamamlayıp da emekli olduğu gün bile duruşma yapan birçoğuna tanık olunur adliye salonlarında. Kim bilir, insana, yaşama dokunmanın bağımlılık yapan bir tarafı vardır belki de. Öyle olmasaydı birçok başarılı yargıç, yükselip, dosya üzerinden yargılama yapan yüksek mahkeme yargıcı olma derdine düşmek yerine kürsüden emekli olmazdı. Doğru sandığımız birçok yanlışta olduğu gibi, adliyelerin her gün mafya davalarına, bol entrikalı boşanma ya da lüks hayatlara dair davalara baktıkları varsayımı da pek doğru sayılmaz. Elbette zaman zaman fantastik cinayet faillerinin sarsıcı itiraflarının ürpertiyle dinlendikleri olur. Ancak her zaman ‘insan kokan kararlar’ veremese de daha çok sokaktaki sıradan insana dair çok şey görüp yaşar yargıç. Oysa akşam eve gelip, televizyonun karşısına kurulduğumuzda başka bir ülkede, başka zamanlarda, ait olmadığımız yaşamların içinde buluyoruz kendimizi. Diziler ve sinema filmleri o kadar fantastik ve gerçek yaşamdan kopuk ki, 24 yıllık hukukçuluğumda rastlamadığım kadar vurdu kırdıyı, akla hayale gelmedik çapraşıklıktaki yaşamları yalnızca bir dizide görmem mümkün artık. Dahası gençler, ellerindeki bilgisayarların sunduğu sanal dünyadan çıkamadan, televizyon ve sinemalarda izledikleri şiddet ve lüks yaşama öykündüren diziler ve filmlerin etkisiyle gerçek dünyadan ve insan ilişkilerinden kopuyorlar. Geçtiğimiz günlerde, Ataşehir Belediyesinin Mustafa Saffet Kültür Merkezinde düzenlediği Atıf Yılmaz’ı anma etkinliğine katıldık. Türkan Şoray, Deniz Türkali ve Atilla Dorsay, hem eski Türk filmlerini hem de insan kokan filmler yapan bir kuşağın öncüsü olarak Atıf Yılmaz’ı anlattılar. Soru yanıt faslında o denli heyecanlandım ki, bir an aslında Türkan Şoray’a soru sormak değil, onun bana yanıt vermesini, benimle konuşmasını sağlamak için bir soru soruyormuş gibi yapmayı düşünürken yakaladım kendimi. Haliyle Türkan Hanım’a sormaktan vazgeçip, diğer konuklara ‘ Emeği, sokaktaki sıradan insanın aşkını, Anadolu’yu anlatan’ sinemanın nereye gittiğini sordum. Atilla Dorsay, 1950’lerden itibaren Türk sinemadaki toplumcu akımın gelişimini Atıf Yılmaz, Ertem Eğilmez, Yılmaz Güney, Şerif Gören, Zeki Ökten gibi yönetmenler üzerinden anlattıktan sonra özetle; Sovyetler Birliği’nin dağılması, komünizmin çöküşüyle birlikte sermayenin emeğe üstün geldiğini, Amerikan sinemasının işgalci etkisiyle artık toplumcu sinemanın gerilediğini söyledi. Bütün bunları neden anlattım? Yazmaya bir filmden çıkar çıkmaz oturdum çünkü. En az filmler kadar gerçek yaşamdan kopuk, cafcaflı vitrinlerle süslü bir alışveriş merkezinin çatısında da olsa, en ucuz mısırın 15 liraya satıldığı Amerikan filmlerinin istilası altındaki bir sinemada Anadolu’yu, insana dair olanı anlatan bir Yılmaz Erdoğan filmi izledim de ondan yazıyorum bunları. Tıpkı Vizontelelerde olduğu gibi, Ekşi Elmalar’ı da Anadolu’nun güneydoğusunda; Hakkâri’de çekmiş Erdoğan. Oyunculuklar derseniz nefis. Dar bir bütçeyle ve oyuncu kadrosuyla çekildiği anlaşılan filmi, milyon dolarlık Amerikan filmlerine değişmem desem abartmış olmam. Uzun zamandır Anadolu kültürünü, geleneklerin etkisinde süren insan ilişkilerini, toprağından kopan insanın yalnızlaşmasını, aşka ve yaşanmışlıklara vefayı, aykırı ancak toprağına bağlılığı aşıya direnen ekşi elma ağacı üzerinden sade, içten şekilde anlatmış Erdoğan. Film boyunca bol bol gülüp, sırf son sahnelerde hüzünlenmek, iç geçirmek için bile izlenmeli bu film. Genel olarak geçmiş zamanları anlatsa da, zamanla geçmeyen evrensel yaşamlar ve duyguları yeniden yaşatan bir havası var. Film bu yönüyle, yaşam ve insan kokuyor Sinemadan çıkınca uzun zaman kendine gelemiyor insan. Atilla Dorsay’ın sözlerinden sonra toplumcu sanattan biraz daha umudumu kesmiştim. Ama toplumcu sinemanın Türkiye’deki belki de en iyi temsilcilerinden olan Yılmaz Erdoğan, umutları yeşertiyor. Teşekkürler. *Yargıç, Anadolu Adliyesi Kan savaşları
Underworld serisi 2003 yılından itibaren fanların rağbet gösterdiği aksiyon/korku türünde bir film oldu. Seyirciyi, sahip olduğu gotik havası, karanlık yapısı ve en çok da kadın kahramanı Selene ile kendine çekti. Dört yıl aradan sonra gelen serinin bu beşinci filminde güçlü kadın vampir savaşçı Selene (Kate Beckinsale) hem Lycan klanının (kurt adamlar) hem kendisine ihanet eden Vampir hakimiyetinin saldırılarına karşı kızını koruyor. Bu son filmin en önemli özelliği bir kadın yönetmene sahip olması.Underworld’ün ilk kadın yönetmeni Filmin yönetmeni, daha önce TV serilerinde bazı bölümler çeken ve Alien: Resurrection, The Day After Tomorrow ve Aeon Flux gibi önemli filmlerde yardımcı yönetmenlik yapan Anna Foerster. Bu ilk uzun metraj film denemesinde görünen o ki yönetmen Foerster karanlık aksiyonlara hiç yabancı değil. Sinematografi deneyimlerinin yansıması bu filmde açıkça gözüküyor. Görsel anlamda birbirine tutarlı bir konsept geliştirmiş olduğu, kamera hareketlerinden, sahne açılarından ve belli karakterleri belli anlarda belli şekillerde gösterme tarzının tutarlılığından bu anlaşılıyor. Görsel olarak serinin ilk filminde yakalanan o karanlık gotik atmosfer bu filmde geri dönmüş diyebilirim. Yönetmen belli kuralları olan bir seriye müdahale edebileceği kadar etmiş. Örneğin dövüş sahnelerinin hepsi birbirinden farklı düşünülerek ilgi diri tutulmuş. Ama gittikçe hantallaşan ve aptallaşan bu seride yeni bir canlılık, ilginçlik var mı derseniz, cevabım hayır olur. Aptallaşan seriler Underworld, gün ışığında vücutları gösterişli bir mücevher gibi parlayan, komik bir yüzük takıp gün ışığında dolaşabilen vampirlerin ve sevimli normal kurt formlarına dönüşen kurt adamların olmadığı bir seridir. Hikâyede insanların varlık olarak önemsizliği şık bir tavırdır. Eski mistik ve gotik atmosferi terk etmemesi, karanlığın mavi kontrast hâkim rengi, serinin imzalarıdır. Ve her şeyden önemlisi Selene kadınların kahramanıdır. Ancak tüm bu olumlu yönlere rağmen hemen her serinin düştüğü tuzağa düşen bu film de gittikçe aptallaşmış. Haddinden fazla uzayan serinin süresi kısalır. Bahsettiğim aptallaşmanın göstergelerinden biri filmin kısa süresi. 121 dakika olarak başlayan serinin ilk filmi, bu son filmde zar zor 91 dakikayı buluyor. Serinin en kötü filmlerinden olan Awakening ise 88 dakika idi. Bu kısalıklar, hikâyede dövüş sahnelerinden başka çekebilecekleri bir şeylerin olmadığını gösteriyor. Savaş sanatları ve kılıç dövüşleri içeren aksiyon sahneleri ile garip Ortaçağ fantezisine dönüşen bu filmde vampir ısırığının olmaması da çok aptalca. Ne anladım ben bu vampir filminden o zaman!...Yeni lider Filmde görsel efektlerin olduğu önemli yerler genelde karanlığa düşürülmüş. Elbette kurt formundaki bir kurt adam ortadan ikiye ayrılırsa nasıl gözükür bilemeyiz ama sanki filmin bu önemli sahnesi biraz ucuzdu ve ikiye ayrılan kurt adam plastik gibi gözüküyordu. Zaten tam göremedik, çünkü geniş açı ve uzak mesafeden çekilmişti. Filmin en önemli yeniliği, sürü psikolojisi ile dağınık bir şekilde hareket ettiğini bildiğimiz kurt adamların sistem değiştirmesi oldu. Filmin yeni karakterlerinden olan Lycanların yeni lideri Marius önderliğinde kurt adamlar ilk kez organize bir ordu gibi hareket ediyorlardı. Bu filmi keyifle izleyecek olanlar en başta serinin fanları olacaktır. Seriyi henüz hiç izlememiş olan seyircinin filmden keyif alabileceğini sanmıyorum. Benim izlememdeki tek ve değişmez sebep kesinlikle Selene yani Kate Beckinsale’dir. Vücudunu saran deri kostümü, değişmez kalın topuk siyah botları ile sergilediği akrobatik hareketleri ve vurdum mu oturturum kıvamındaki karizmatik bakışları ile benim gönül bağım kadın kahramanımızadır. Üstelin bu filmde kadın yönetmen gözüyle Selene’nin çok daha havalı gözüktüğünü düşünüyorum. Yeni saçlarını beğendim. Filmin finalinden bir devam filminin geleceği anlaşılıyor. Bu filmde ağırlık Selene ve David arasında eşit bölüştürülmüştü. Benim tahminim 6. filmden itibaren Selene’nin yerine David’in filmin odak karakteri olacağı yönünde. Ancak Underworld’ün ayakta kalması isteniyorsa biraz hikâyeye ağırlık verilerek, David’den de daha ilgi çekici taze bir kan bulmaları gerekmekte. Belki Selene’nin kızı Eve bu görevi üstlenebilir. Sezen Aksu'nun yeni albümünün adı belli oldu
Fuzûlî’nin 'Kürtçe' şiirleri ortaya çıktı
Fuzûlî'nin Kürtçe şiirleri gün yüzüne çıkarıldı. Kayıp şiirler, şair Selim Temo tarafından latin alfabesine çevrildi. Gazete Duvar'da Selim Temo'nu bu konuya ilişkin bir yazısı yayımlandı. Yazıda Fuzûlî'nin Kürtçe şiirlerinden de örnekler sunuldu. Şiirlerde yer alan kelimelerden bazılarının okunamadığı ileten Temo'nun "Fuzûlî’nin 'Kürtçe' şiirleri" başlıklı yazısının ilgili kısmı şu şekilde: "...Yazarın “Hezâr ve Yek Şeb, Kurmancî, Xorâsân, Felsefe-i Şi’r ve Musîqî-i Kurmancî” adlı Farsça kitabında söz konusu eyaletin başkenti Bocnûrd’a bağlı Elîabad köyünde, Elî Rehmetî Qurdanlû’nun bulduğu bir elyazmasından söz ediliyor (Elî ağabey, eyaletin nüfus müdürlüğünü yürüten kıymetli bir kültür insanıdır aynı zamanda). Kanîmal, Fuzûlî’nin de Ehmedê Xanî ve Horasanlı büyük şair Cafer Qulî Zengelî gibi dört dilde şiirler yazdığını belirtir. Ona göre Fuzûlî’nin Kürtçe şiirleri yok edilmiştir. Aynı şekilde pek çok edebiyat tarihçisi onun Kürtlüğünü anmaz. Ancak A. E. Krimsky, onun Azerbaycan’daki bir Kürt aşiretine mensup olduğunu yazmaktadır. Kanîmal, Baba Merdox’un da benzer bilgiler aktardığını ekler. Yazara göre eline geçen nüsha, defalarca istinsah (elle yazarak kopyalama) edilmesinden kaynaklı olarak okunmaz hale gelmiştir. Söz konusu nüsha Fransız kalemi ve siyah mürekkeple yazılmıştır. 489 beyitten oluşmaktadır. Bunların 320’si Türkçe, 162’si Kürtçedir (Kurmancî). Yazar geri kalan 7 beytin hangi dilde yazıldığını belirtmiyor. Bütün başlıkların Farsça olduğu nüshanın ilk 160 beytinin 149’u Kürtçe, 11’i ise Türkçedir. Yazara göre bu durum, nüshanın ilk halinde daha fazla Kürtçe beyitten söz etmeyi mümkün kılar. Zira Kürtçedeki farklı sekiz harfi bilmeyen müstensihler (nüshayı yeniden yazanlar), zor geldiği için Kürtçeyi görmezden gelip Farsça ve Türkçe beyitleri kopyalamışlardır. Her ne kadar güçlü bir iddia olmasa da böyle diyor yazar. Gelelim Kürtçe beyitlere. Bu Kürtçe beyitlere bakıldığında Kurmancînin Behdînî ağzına yakın oldukları görülür. Horasan Kürtçesinde iyice karmaşıklaşan ergativite ve eril-dişil ayrımı dikkati çeker. Bu durum, onun Horasan Kurmancîsine çeviri olmadığını gösterir büyük ölçüde. Ancak “gep” (konuşma) ve “se/sa” (için, gibi, nedeniyle) sözcükleri onun Horasan Kurmancîsine “çeviri” olabileceğini düşündürür. Diğer bir dikkat ise, Kanîmal’ın nüshayı matbu harflere aktarırken Soranîye uyarlanmış Arap alfabesi ile yazması ve bazı ifadeleri Horasan ağzına yaklaştırmasıdır. Mesela “li” eki “le” olur, “ji” ise “je” olur. Söz konusu metin bir Türkçe-Kürtçe Leyla ile Mecnun mesnevisidir. Aşağıda bir bölümünü Latin alfabesine çeviriyorum. Bazı bölümlerde Kürtçe ve Türkçe beyitler art arda gelmektedir. Farsça başlıkları ise eklemiyorum (Metnin Farsçası için yardımlarını esirgemeyen Siyaveş Azeri ve Adnan Oktay’a çok teşekkür ederim). Bu beyitler, söz konusu kitabın 153 ve 154. sayfalarından alınmıştır. Ayrıca buraya aldığımız beyitlerden biri Türkiye’de basılan bir nüshada şöyle görünüyor: “Elbette bir od ki düşdi câna / Âhir dutuşup çeker zebâne.” Geri kalan beyitler ise bu düzende değil, ama Türkiye nüshasında da “nüsha farkları”yla var; numaralarını gösterdim. Kürtçesinde ise birtakım vezin sorunları var, bunun çözümünü de daha iyi bilenlere bıraktım. Yani bu şair kesinlikle Fuzûlî. Kürtçe beyitler ise derkenarda değil, metnin içinde. Bu, Kürtçe beyitleri yazanın da Fuzûlî olduğuna ilişkin güçlü bir kanıt. Bütün bunlara karşın belli bir ihtiyat kaydıyla bu metinlerin görülmesi ve tartışılmasını arzuluyorum. Belki bir gün birisi yeniden “Beng ü Bâde”yi hatırlamak ister, iktidara boyun eğmemiş büyük Fuzûlî’nin yankısı her iki dilde yeniden yankılanır, herkes kendi özgürlüğünü yaşar ve Adnan Oktay’ın deyimiyle “Fuzûlî’nin Kürtçe şiir güzeliyle vuslat gerçekleşir. FUZULÎ’NİN KÜRTÇE – TÜRKÇE LEYLÎ VÛ MECNÛN’DAN BEYİTLERİNDEN ÖRNEKLER Ellah tu bike le min şefeqet Ez bikem goftarê wî rewayet Leylî ku le me kiteb guzer kir Eşqî hewes le wê … şerer (okunamıyor) Ew herdu le hev kirin nizare Yekî çû Qemer, yekî çû Zohre Eşqî dilê wan le wan eser kir Dûrî felekê le wan xeber kir Elbetde bir od düşende câna Yanup dutuşur çeker zebâna (869) Dilden dile düşdi bu fesâne Fâş oldı bu mâcerâ cehâne (643) Bir saf kız oturdı biri oğlan Cem’ oldı behiştde hûr u gılman (560) Kız nergiz-i mest ile füsûnsâz Oğlane satende işve vü nâz (562) Ol kızlar içinde bir perîzâd Kız ile muhabbet itdi bünyâd (564) Kays oni görüb helak buldı … (okunamadı) O gussa vü derdnâk oldı (581) FARSÇA BAŞLIK Ew çere gepe dikir wekî tîr Cem Leylîyî hat jinika pîr Got: ew çi (munasibe?) li dîn e Şîrê derende çi nîr çi mî ne Rûnişt-i li cem degotî qîzê Golçere nigar-i pir temîzê Me do hod bîst ji felanî Eşq li te bûye nûcewanî Baqî te debînî, te dekojî Xûynî te mîna piling dimijî Wekî me negot li me weha kî Dostan li me, duşmenan tu şa kî Rehmet li te bî, te kar rind kir Ferhad û Şîrîn karê te nekir Baqî te debînî çunke naga Serê te debirrî (ew) bê şekwa Tu ar (û ?) namûsê xe nizanî Tu be qiçik î û ne xizan î Bişîn qedemî xe tu, mere der Wellah ku debî, cuda je te ser (Se çi rehm nakî li) dê xe ye pîr Min xeyrî te kes tunîne desgîr” Serra Yılmaz: Cahilliğin istilası altındayız
İtalya’da, Ferzan Özpetek’in yönettiği filmlerindeki rolleriyle tanınan ve sevilen Serra Yılmaz, tiyatro alanında da İtalyanların kalbini kazandı. Konuşmasında “Sadece Türkiye’de değil, tüm dünyada zor bir dönemden geçiyoruz” diyen Yılmaz, "Bu söylediğim şey, Türkiye için de geçerli diyerek şu örneği verdi: “Şu an Türk Lirası büyük değer kaybetmekte ve gücü elinde tutanlar, “Dolar artıyor, ancak bu bizi ilgilendirmez, biz Türk Lirası kullanıyoruz” diyerek propaganda yapıyor. Yani, her şeye hükmeden cahilliğin düzeyini hayal edebilirsiniz.” Doğan Haber Ajansı (DHA) İtalya Temsilcisi Esma Çakır'ın haberine göre Yılmaz, bu yıl 3’üncüsü düzenlenen ve kültür alanında faaliyet gösteren kişilere verilen Franco Cuomo Uluslararası Ödülü’nün “tiyatro” kategorisi kapsamında ödüllendirildi. Yılmaz bu ödülü, 12 yıldır Floransa’daki Rifredi Tiyatrosu’nda kapalı gişe oynayan “Ultimo Harem (Son Harem)” ve 1 yılı aşkın süredir de Elif Şafak’ın “Baba ve Piç” adlı romanından uyarlanan “La Bastarda di İstanbul (İstanbul’un Piçi)” oyunlarında gösterdiği performanstan ötürü elde etti. Serra Yılmaz ödülünü, Roma’daki Cumhuriyet Senatosu’na ait Giustiniano Sarayı’nda dün akşam gerçekleştirilen törenle aldı. 2007 yılında hayatını kaybeden yazar, gazeteci ve oyun yazarı Franco Cuomo’ya adanmış olan etkinlik, Birleşmiş Milletler (BM) tarafından da destekleniyor. Serra Yılmaz’a, La Bastarda di İstanbul’daki oyunundan ötürü, Eylül ayında da ülkenin önemli ve prestijli tiyatro ödüllerinden olan Persofone kapsamında “En İyi Kadın Oyuncu” ödülü verilmişti. “Sadece Türkiye’de değil, tüm dünyada zor bir dönemden geçiyoruz” Ödülü verilirken Serra Yılmaz’a, Türkiye’de yaşanan gelişmelerle ilgili düşünceleri de soruldu. Jüriye teşekkür edip, kendisini ödüllendirmiş olmalarından ötürü büyük memnuniyet duyduğunu söyleyerek sözlerine başlayan Serra Yılmaz, “Çok kötü bir dönem yaşıyoruz, ama sadece Türkiye’de değil, tüm dünyada; biz artistler, demokrasi, hukukun üstünlüğü ve adalet yanlılarının savunduğu değerler bakımından zor bir dönemden geçiyoruz” diye konuştu. En önemli şeyin ise kültür olduğuna inandığını ifade eden oyuncu, bütün kıtaları etkilemekte olan ekonomik darboğazın ilk kurbanının ise kültür olduğunu, kültür bütçelerinin kesildiğini görmenin kendisini üzdüğünü dile getirdi. “Bizi hızla dibe çeken bir cahilliğin istilası altındayız” Tiyatroya, okullara, arkeolojiye artık daha az bütçe ayrıldığını belirten Yılmaz, “Ancak ben, tam da böyle zamanlarda kültüre daha fazla bütçe ayrılması gerektiğine inanıyorum. Çünkü sadece kültür bizi kurtarabilir. Çünkü şu an, bizi hızla dibe çeken bir cahilliğin istilası altındayız ve bu, insanlık için hiç de iyi değil” diye konuşmasını sürdürdü. “Bu söylediğim şey, Türkiye için de geçerli” ifadesini kullanan Serra Yılmaz, şöyle devam etti: “Bir örnek vermek gerekirse; şu an Türk Lirası büyük değer kaybetmekte ve gücü elinde tutanlar, “Dolar artıyor, ancak bu bizi ilgilendirmez, biz Türk Lirası kullanıyoruz” diyerek propaganda yapıyor. Yani, her şeye hükmeden cahilliğin düzeyini hayal edebilirsiniz.” Törenin ardından Doğan Haber Ajansı’na açıklamada bulunan Serra Yılmaz, ödüllendirilmenin güzel bir şey olduğunu söyleyerek, “Bu sene de İtalya’da güzel ödüller aldım. Benim için büyük bir onur, büyük bir memnuniyet, çünkü dünyanın gidişatı ne yazık ki kötü. Ancak dünyada olan her şeye rağmen, tüm savaşlara, yok edilen şehirlere, yok edilen kaderlere, israf edilen gençlere, bütün bu acıya rağmen iyi olmak da iyi bir direniş bence. Onun için ben iyi olmayı seçiyorum” diye konuştu. Söz konusu ödülün, bir oyuncu olarak yorumları üzerine verilmiş bir ödül olduğunu belirten Yılmaz, “Ben bir anlatıcıyım, sözlü geleneği sürdüren biriyim. Dolayısıyla ben sadece anlatıyorum, çünkü bana hep sorulur, kitap yazmayacak mısın? Hayır, ben kitap yazmıyorum, ama benimle birlikte başkaları kitap yazabiliyor, ben anlatıyorum, çünkü benim işim bir anlamda yorumlamak, anlatmak. Biraz da böyle bir motivasyonla bu ödül bana verildi. Onur verici bu” ifadesini kullandı. Franco Cuomo’yu tanımadığını söyleyen Serra Yılmaz, “Genç yaşta aramızdan ayrılmış, ama kendi babamla paralellik kurdum; gazeteci olmaları, sanat dallarıyla ilgileniyor olmaları, yazar olmaları, babamın sinema eleştirmeni olması, düşünce özgürlüğünden yana insanlar olmaları…” dedi. Yılmaz, Şubat ayı sonundan itibaren La Bastarda di İstanbul’un Floransa’da yeniden sahneleneceğini, daha sonra Venedik, Verona ve Vicenza kentlerine yönelik turne yapacaklarını da anlatarak, “Tiyatroyu temsil ederek İtalya’da var olmak çok güzel” diye duygularını dile getirdi. Biz Küba’yız
Önce fazlasıyla müreffeh görünümlü bir ülkeyle karşılaşıyoruz. Burası Küba’nın başkenti Havana; lüks otellerin, havuz başında keyif çatan güzellerin, Amerikalı meyve ve şeker tüccarlarının, Başkan-Başkomutan Batista’nın başkenti Havana… Sovyet yönetmen Mikhail Kalatozov’un 1964 tarihli epik başyapıtı Soy Cuba/Ben Küba’yım’ın ilk hikâyesi bu zengin Küba masalıyla başlıyor. Öyküler gelişirken zenginlik görüntüleri yerini Küba’nın gerçekliğine bırakıyor; Havana’nın bataklıktan beter gecekondu mahallelerinde yaşayan genç kızların sefil hayatlarına üç kuruş para ekleyebilmek için yaşlı Amerikalı tüccarlarla yattığı, sömürge rejiminin ağalarına borçlandırılmış çiftçilerin zar zor ekmeğini çıkardığı şeker kamışı tarlalarının Orta ve Güney Amerika’da yetişen meyveleri çiftçilerden yok pahasına alıp Kuzey Amerika ve Avrupa’ya satan UFC (United Fruit Company) adlı tröste tek tek satıldığı bir başka Küba… Filmin yapısal iskeletinin omurgasına denk gelen üçüncü öyküde tekrar Havana’ya dönüp genç entelektüel muhaliflerle tanışıyoruz. Bağıra çağıra milliyetçi Amerikan şarkıları söyleyerek Havana sokaklarında dolaşan Amerikan askerleri Kübalıları taciz ediyor: “Dünyanın her tarafına gideriz biz! / Dolaşırız şu gözü dönmüş dünyayı / Yeryüzünün en büyük ülkesinden geliriz / Doğum yerimiz ABD, asildir toprağı!” Gloria adlı genç kız askerlerin saldırısından Batista karşıtı üniversite öğrencisi Enrique sayesinde kurtuluyor. Ertesi gün Küba basınında Batista karşıtlarını yıldırmaya yönelik bir haber çıkıyor: Devrimcilerin Fidel Castro adlı genç lideri güya Oriente’de, Sierra Maestra Dağları’nda rejim ordusu tarafından öldürülmüş. Muhalif üniversite öğrencileri bu haberin yalan olduğunu Küba halkına duyurmak için çabalarken Enrique, elini her gün en az birkaç devrimci gencin kanıyla yıkayan faşist polis müdürünü öldürmeleri gerektiğini söylüyor. Arkadaşları bir tek katili öldürmenin işe yaramayacağını, önemli olanın Castro ile birleşip bu baskıcı zihniyeti tamamen ortadan kaldırmak olduğunu dile getiriyor ama Enrique bu konuda kararlı. Sonunda Enrique bu faşist katili öldürme görevini üstleniyor. Bir sabah vakti yüksek bir binanın terasında konumlanacak, evinin balkonunda kahvaltı yapan polis şefini dürbünlü tüfekle öldürecektir. Ama kahvaltı sofrasında iki küçük çocuğu ve karısıyla mutlu bir sabah yaşayan sevgi dolu bir adam görüyor, gencecik insanların katili olan bir faşist değil… Vicdanını dinleyip suikastten vazgeçen Enrique tüfeği bırakıp binadan çıkıyor. Arkadaşıyla oradan uzaklaşırken şöyle diyor: “Yapamadım. Kahvaltıda sahanda yumurta yiyordu. Çocuklarıyla beraberdi. Yapamadım…” Aynı gün içinde önce “Kahrolsun tiranlık!” diye haykıran bir arkadaşı, ardından Enrique bizzat polis şefi tarafından öldürülüyor... Dördüncü öykü, Sierra Maestra Dağları’nda yaşayan dört çocuklu fakir bir köylü ailesinin bir devrimciyle karşılaşmasını anlatıyor. “Şu dağlarda okullar olsun istemez misin?” diyor köylünün evine sığınan devrimci, “Çocuklarının ayakkabısı olsa? Hastalandıklarında onları tedavi edecek birileri?.. Yoksa şimdiki gibi hiçbir şeyleri olmadan mı yaşasınlar?” Kendisine dokunmadığını düşündüğü yılanları bin yaşatan bilinçsiz köylü Mariano devrimciyi evinden kovuyor. Ama Batista’nın uçakları Sierra Maestra’yı bombalarken bir çocuğu ölüp evi yıkılınca direnişe katılmaya karar veriyor; Santa Clara’ya, Havana’ya Fidel’le birlikte yürüyor. Sonra film bitiyor fakat öyküler devam ediyor. Kasım 2016’da Fidel ölüyor ama nasıl oluyorsa hepimiz için daha canlı bir hale geliyor. Dünyanın başka köşelerine bakıyoruz, müreffeh görünümlü ülkelerle karşılaşıyoruz. Tabii bunun sadece görüntü olduğunu biliyoruz: Dünya adı Batista olmayan Batistalarla dolu; öyküler devam ediyor, Fidel yaşıyor. Film merkezi kurucusu Mithat Alam’ı kaybettik
Boğaziçi Üniversitesi, bir sinema bölümü olmadan Türkiye’nin en önemli sinema insanlarından bazılarına ev sahipliği yaptı. Muhakkak unutacaklarım olacaktır ama Nuri Bilge Ceylan, Derviş Zaim, Reha Erdem, Fatih Aksoy (yapımcı), Kerem Kurdoğlu, Ezel Akay hep yolu BÜ’den geçenlerdendi. Sinema üzerine yazanlar arasında da BÜ’lülerin önemli bir yeri var. Altyazı, Yeni Sinema Ve Yeni Film dergileri hep BÜ’de doğdu. Star gazetesi yazarı İhsan Kabil de BÜ’de okudu. Bendeniz cennet kuşu da. Mithat Alam’ın da BÜ’den (eski Robert Kolej) çıkmış olması ve geriye dönüp BÜ’ye bir sinema merkezi kazandırması tesadüf değildir. Ben BÜ’de okurken, Mithat Alam Film Merkezi yoktu. Olsaydı herhalde içinden çıkmazdım ve herhalde Mithat Bey ile akraba olurdum. Bu şansı kaçırsam da Mithat Bey ile tanıştık. Sıcak ve muzip bir adamdı. Tipini biraz The Simpsons’daki, Homer Simpson’ın patronu Mr Burns’e benzetirdim. Bazen patron olarak da benzediğine dair şeyler duymuşluğum vardır. Ben tanık olmadım. Kuralları vardı  Onu benden daha yakından tanıyan arkadaşlarımın yazdıklarını görünce, daha fazla yakınında bulunamadığıma üzülüyorum. Birlikte film seyretme seanslarını duyduğumda ilgilenmiştim ama konuştuğum kişi öyle kolay kolay o gruplara katılınamayacağını, Mithat Bey’in sizde özel bir şey görüp davet etmesi gerektiğini söylemişti. Film seyretmenin de çok sıkı kuralları vardı. Nasip olmadı. Mithat Bey ile yine de merkezde çeşitli etkinliklerde sık sık biraraya geldik. Merkezden artık BÜ öğrencisi olmasam da yararlandım. Mehmet Açar’ın, Gözde Onaran’ın,Gülengül Altıntaş’ın ve sevgili Seyfi Teoman’ın kurslarına katıldım orada. Merkezin öğrencisi oldum, çok şey öğrendim. DVD arşivinden yaralandım. Bazı dvd’lerini de kaybettiğim için merkeze geri veremedim, özür dilerim. Yönetmen Seyfi Teoman ve Altyazı dergisine, sanırım Mithat Alam Film Merkezinin katkısı büyük oldu. Merkezin öğrencilerinin isimlerini duymaya devam edeceğiz ilerde, bundan eminim. Mithat Alam Film Merkezi, kurucusu olmadan da yoluna devam edebilecektir diye umuyorum. Mithat Bey’i 28 Kasım’da kaybettik. Üzgünüm. *** Solcularla çalışan bir sağcı: Raoul Coutard  Bu yazıyı yazmak için biraz geç kaldım. Fransız görüntü yönetmeni Raoul Coutard, 8 Kasım’da hayatını kaybettti. 16 Eylül 1924’te doğan Coutard Fransız Yeni Dalgası’na rengini veren isimlerden biriydi. Yeni dalganın büyük isimleri Truffaut ve Godard onunla çalışmışlardı ve öyle de gözüküyor ki başka bir görüntü yönetmeniyle istediklerini gerçekleştirmeleri de mümkün olmazdı. Çünkü Coutard hem teknolojide yenilikleri takip eden bir zanaatkardı, hem de gerilla tarzı film çekmek onun ruhunda olan bir şeydi. Coutard açıkçası kelimenin gerçek ve olumsuz anlamıyla da bir savaş adamıydı. Gönüllü olarak askere yazılmış, Vietnam’da Fransız ordusunda savaşmış, askerliği bitince de askerlikten kopmamış, bu kez fotoğrafçı olarak Hintçini’ne geri dönmüştü.Godard onunla çalışmak zorunda kalmıştı Kaderin garip cilvesi onu solcu yönetmen Jean-Luc Godard’la biraraya getirmişti. Coutard, “Ben sağcı bir faşist, Godard ise solcu bir faşistti” demişti ilişkilerinin bir süre sonra neden bozulduğunu açıklamaya çalışırken. Ama Godard, biçimsel anlamda birçok yenilik içeren filmi Nefes Nefese’yi (A Bout de Souuffle) onunla çekmek zorundaydı ve öyle de yapmıştı. Nefes Nefese, sokakta, ne ışık ne de ışıkçı desteği olmadan, hızlı filmlerle, bir anlamda gazeteci teknikleriyle çekilmişti. Bunun için gerilla savaşını bilen bir gerilla sinemacıya ihtiyaç vardı. Coutard tam adamıydı. Coutard başka bir solcu yönetmenle daha çalışacaktı: Costa Gavras’ın ünlü filmi “Z” (Ölümsüz Z) de Coutard’ın imzasını taşıyordu. Truffaut’nun en sevdiğim filmi Unutulmayan Sevgili (Jules et Jim) de Coutard’ın çektiği filmler arasındaydı. Coutard, Nagisa Oshima’dan Phillipe Garrel’a kadar birçok başka yönetmenle de çalışacak, nihayetinde kendisi de yönetmenlik yapacak ve hatta Vietnam’a dair belgeseliyle (Hoa binh) Cannes’da ödül de alacaktı. Keşke her sağcı Raoul Coutard gibi olsa. Belki de 16 Eylül’de doğmuş olması onu bir istisna kılmıştır, kim bilir (bilenler bilir). Yolcu Tiyatro yapılamayan 4. Amed Tiyatro Festivali için oynuyor!
Yolcu Tiyatro kasım ayı içinde yapılması planlanan ancak belediyeye atanan kayyum sonucu, tiyatrocuların sahnelerine dahi sokulmamasından dolayı gerçekleşemeyen 4. Amed Tiyatro Festivali için oynuyor. Amed Şehir Tiyatrosu oyuncularının “21 Kasım- 5 Aralık tarihleri arasında kendi sahnelerinde 4. Amed Tiyatro Festivali için oyna” çağrısına cevap veren Yolcu Tiyatro, Türkiye’nin pek çok şehrinden ve yurtdışından tiyatro gruplarının katılımcısı olduğu çağrıyla, 3 ve 4 Aralık tarihlerinde İstanbul’da sahneleyeceği “Joko’nun Doğum Günü” adlı oyununu 4. Amed Tiyatro Festivali için oynuyor. Son yıllarda sanatın üzerinde azgınlaşarak artan baskılar sonucu, ülkenin dört bir yanında pek çok tiyatro festivali, konser yasaklandı, sanatçılar keyfi sebeplerle işlerinden atıldı ya da uzaklaştırıldı, sinema ve tiyatro sinema salonları kapatıldı, oyunlar yasaklandı...  Yolcu Tiyatro, 4. Amed Tiyatro Festivali için, yasaklanan, baskı altında tutulan, saldırıya uğrayan tüm sanatsal etkinlikler ve zor şartlarda sanat yapmaya çalışıp bedel ödeyen tüm sanatçılar için, seyircileri salonları doldurmaya davet ediyor. "JOKO'NUN DOĞUM GÜNÜ" Tarih: 3 Aralık Cumartesi / 4 Aralık Pazar Yer: Kadıköy Barış Manço Kültür Merkezi / Ortaköy Afife Jale Sahnesi Saat: 20:30 / 18:30 Biletler: Biletix’te ve Kültür Merkezi Gişelerinde. Rezervasyon: 0507 706 81 21 Bob Dylan, Nobel Heyeti'nden sonra Obama'ya da "Hayır" dedi
Nobel Edebiyat Ödülü’nü almak için İsveç’e gitmeyeceğini açıklayan müzisyen Bob Dylan, ABD Başkanı Barack Obama’nın Beyaz Saray’da düzenlediği davete de katılmadı. NTV'de yer alan habere göre, Obama, Nobel ödülü kazanan ABD’lilerle törenden önce bir araya gelecekti. Beyaz Saray sözcüsü Josh Earnest, dün yaptığı açıklamada, “Ne yazık ki Bob Dylan bugün Beyaz Saray’da olmayacak. Onun için herkes rahatlayabilir” dedi. Earnest, Dylan’ın davete katılmama gerekçesini açıklamadığını, ancak sanatçı ile Başkan Obama’nın daha önce bir araya geldiğini ve başkanın bu karşılaşmadan büyük keyif aldığını söyledi. Obama 2012 yılında Dylan’a Başkanlık Özgürlük Madalyası takdim etmişti. Obama daha önce Dylan ile karşılaşma anını anlatırken, “Geldi, The Times They are a Changin’ şarkısı çaldı, şarkısını bitirdi, sahneden indi, elimi sıktıi hafifçe gülümsedi ve gitti. Hepsi bu kadardı. Bu bizim tek etkileşimimiz oldu. sonra düşündüm: Bob Dylan böyle seviliyor. Size yardakçılık yapmasını ve size sırıtmasını istemezsiniz. Her şeye karşı belli bir mesafede kalmasını istiyorsunuz” demişti. Barikat film festivali başladı
Ankara’da Balkan müzikleri rüzgarı esecek
Buzlu cam bizi çağırıyor
Nesnelere buzlu camın arkasından bakmışsınızdır mutlaka. Ne görmüştünüz? Sınırları bulanıklaşan ve uzamın içinde titreşerek çoğalan nesneler. Çıplak bakış mı yoksa buzlu cam mı? Hangisi bize gerçeği gösteriyor. Çıplak gözle göremediklerimiz o kadar çok ki. Göz merkezli bir kültürde göremediklerimiz kültüre dahil değildir. Varsa yoksa çıplak gözle görebildiğimiz, birbirinden ayrı duran, nitelikleri ve konturlarıyla kimliklerini tespit edebildiğimiz, tanıyıp adlandırdığımız ve sınıflandırdığımız nesneler. Sınırları bulanıklaşan nesnelerin uzay içinde titreşerek yayıldıkları ve başka nesnelerle ilişki kurdukları gerçeğini çıplak göz saklarken, görmenin önünde bir engel olarak düşündüğümüz buzlu cam titreşen nesneleri görünür kılabiliyor. Albert Einstein, 1948 tarihli ‘Atom Fiziği’ başlıklı filmde madde ve enerji hakkında söyledikleri nesnelere bakışımızdaki kırılmayı temsil ediyordu: “Kütle ve enerji, aynı şeyin farklı dışavurumlarından başka bir şey değildir.” Nesneler sadece kendilerini kütle olarak dışa vurmuyorlar, yoğunlaşmış enerji paketleri olarak titreşimler halinde de yayılıyorlar uzamda. Bedenler de öyle. Bedenleri konturlarının içine kapatıp cüsseleri kadar yer kaplamalarına çalışsalar da bedenler enerjiye dönüştüklerinde, kaos kuramının meşhur kanat çırpan kelebek örneğindeki gibi, dünyanın öbür ucunda bir kasırgaya yol açabiliyorlar. Einstein da bize hak veriyor Ne tuhaf, kendimizi bir kütle olarak tanımlamak hoşumuza gidiyor ama bu kütlenin formunu yitirerek enerjiye dönüşebileceğini ve yeryüzünü boydan boya geçerek başka bedenlerle titreşime geçebileceğini düşünemiyoruz bile. Einstein da bize hak veriyor: “Vasat akıl için oldukça yabancı bir kavram.” Formumuz bozuluyor çünkü. Aynanın ya da fotoğraf makinelerinin karşısında takındığımız pozlarla yaşamın içinde de var olabileceğimizi sanıyoruz. Ama yaşamın içinde hareket ettikçe formdan forma geçtiğimizi bize dışarıdan bakanlar görebiliyor ancak. O halde çıplak bakış, hem nesnelere hem de kendi bedenimize dair yanlış bilgiler içerebiliyor. Kütle yerçekimine yenik düşerken enerji, bir akış olarak yeryüzünü ve evreni boydan boya katedebilir Yerçekimi, siyasal iktidarın da en sevdiği çekimdir. “Milli ve yerli” nitelemesiyle ulusal sınırlar içine kapatılmak istenen bedenler, toplumsal yasalarla pekiştirilmiş yerçekimi yasasına boyun eğdirileceklerdir. Yerçekiminden kurtulmaya çalışan Sovyet Konstrüktivistlerin biçimleri de, iktidarın toplumsal yerçekimine yenik düşmüş ve Stalin tarafından tekrar yere çivilenmişlerdi. Tatlin’in uçan bisikleti, Rodchenko’nun havalanan figürlerden oluşan kolajları, sabitliği temsil eden ev yaşamına saldıran Mayakovski’nin şiirleri ve yerden kurtulup, adeta havalanan Konstrüktivist mimari. Sitüasyonistleri, özellikle de Constant’ın projesini anmadan geçmeyelim; psiko-coğrafyanın ütopist bir kent projesi olan Yeni Babil’in mimarisinin de yerle ilişkisi kesilmiştir. Çıplak göz yalıtıyor Bir zamanlar “eksik olan halkı” çağıran ya da icat etmeye çalışan sanat şimdi yerini, yerçekiminin değerlerine, mevcut olana, tüm önyargıları, kara töreleriyle geçmişin karanlık örtüsünü günümüze taşıyan, “milli ve yerli” mevcut halka yönelik sanat anlayışına bırakmak üzere. Yeter ki sergimize insanlar gelsin ve hoşça vakit geçirsinler diye sergi alanını lunaparkın ya da mahalle aralarındaki oyun parklarının bildik nesneleriyle, klişelerle doldurmayı bile ciddi ciddi düşünebiliyorlar. Geleceğe dair umutlar tükenince giderek daha fazla gömülüyoruz yerin içine ve mevcut şeyler düzenine. Çünkü çıplak gözle bakıyoruz, çıplak göz yalıtıyor. Titreşen bedenleriyle “henüz eksik olan halk” buzlu camın ardında bizi bekliyor; titreşen ve birbirine dokunarak, yeni karşılaşmalar, buluşmalarla yeni olanı ortaya çıkaracak kudretli bir halk. Sanat da buzlu camdır. Deleuze, Paul Klee’ye atıfta bulunarak, “Sanat, henüz eksik bir halkı bekleyen, çağıran şeydir” diye yazdığında (www.korotonomedya.net) iktidar tarafından önyargılar ve klişelerle kirletilmiş çıplak bakışa değil, sanatın gösterdiklerine güvenmemizi istiyordu. Çıplak bakışın yalıtıp ayrıştırdığını sanat ilişkilendiriyor, buzlu cam gibi. Henüz eksik olan halk buzlu camın ardında; bizi çağırıyor. Hipernormalleştirme
“Post-gerçeklik dünyasına hoş geldiniz. Gerçek olmadığını biliyorsunuz. Ama yine de normal olarak kabul ediyorsunuz" diyor Adam Curtis. Ekim ayında BBC iPlayer'da yayınlanan epik belgeseli 'HpyerNormalisation' 40 yılı aşkın bir dönemin politik ve kültürel tarihine çarpıcı bir bakış açısı getiriyor. Belirsizlik ve karmaşada kaybolduğumuz, politik dünyada neyin gerçek neyin sahte olduğunu anlayamadığımız bir çağdayız. Bu çağda bize söylenenler ve kavramlardan mantıklı bir bütün çıkmıyor. Her gün tahmin edilmesi güç, kontrolden çıkmış gibi görünen olaylar oluyor. Ama her şeyi normal kabul etmeye devam ediyoruz. Curtis, son belgeselinde Sovyet bir yazardan hipernormalleştirme kavramını ödünç alarak günümüz dünyasına ışık tutmaya çalışıyor. A.B.D. seçimleri öncesinde çıkan 'HyperNormalisation', o dönemde Trump'un kazanma ihtimalini fazla ciddiye almakla eleştirilmişti. Ancak seçimlerden sonra Amerika'da en çok konuşulan belgesellerden birine dönüştü. 1983'ten bu yana BBC arşivlerini kullanarak çektiği belgeselleriyle eşsiz bir külliyat oluşturan Curtis, zaman ilerledikçe eserleri daha kıymetli hale gelen bir auteur. Her filminde aynı anlatım tekniklerini uygulayan yönetmenin, kolaj belgesel türünde kendine özgü bir tarz yarattığını söyleyebiliriz. Ekranı kaplayan metin uygulamaları, çoğu zaman ambient ilhamlı sıradışı müzik kullanımı, dinamik bir kurgu, trajikomediyi vurgulayan görsel seçimleri artık onun alametifarikaları. Curtis, ideolojik yaklaşımı ve gazetecilik prensipleriyle eski usul bir ekole bağlıyken, biçimsel olaraksa dijital tüketim çağıyla uyumlu yeni bir dilin peşinde. Nitekim bu ikisinin füzyonu, Curtis'in sinemasını benzersiz kılan şey. İngiliz yönetmenin kendine has bir sinema dili ve ritmi olduğu gibi müzik seçimlerinde de benzersiz tercihleri var. Son filmindeki seçkisi, Brian Eno'dan Aphex Twin'e, Shostakovich'ten Burial'a, Suicide'dan Nine Inch Nails'a kadar uzanan geniş bir yelpazeye sahip. Gerçek olmayan bir dünya 'HyperNormalisation' izleyiciyi 1975'te New York ve Şam'dan başlayarak günümüze kadar uzanan bir yolculuğa çıkarıyor. Bu yolculukta Reagan, Bin Laden, Bush, Suriye, Brexit, Trump pek çok duraktan bazıları. Curtis, bu filminde de bir kez daha araştırmacı gazeteci ekolü ile politik sinemanın günümüze özgü taze bir birleşimini sunuyor. Amerika'daki bankacılar, Ortadoğu, Beyaz Saray ve İngiltere arasında mekik dokuyan bir kurguyla, finansın şehirleri ele geçirmesi karşısında çaresiz kalan politikanın ve gazeteciliğin günümüzdeki durumunu gösteriyor. Curtis'in sesli yorumlar ile görüntüler arasındaki kontrasta dikkat çekmek konusundaki mahareti 'HyperNormalisation'ın en güçlü yönü. Curtis'in bu filmdeki başarısı, basit politik aksiyonların veya algı yönetimi stratejilerinin nasıl karmaşık sosyolojik sonuçlar verdiğini ortaya çıkartırken sergilediği eforda yatıyor. 40 yıla yayılan bir anlatının peşinden giderken, siyasi hareketlerin ve toplumsal dönüşümlerin yanı sıra politika kavramının kültürel ve semantik dönüşümünün de izini sürüyor. Bu bağlamda 'HyperNormalisation', Curtis'in 30 seneyi aşan filmografisinin mükemmel bir özeti olarak da görülebilir. Konuşan kafa belgeselleri ya da hangi yöne gideceğinizi işaret eden politik belgesellerin anlatım şablonlarından alabildiğine uzak duran bir film 'HyperNormalisation'. Bu yüzden Curtis pek çok belgeselcinin aksine, politik realitenin gerçeklikle bağını çoktan yitirişindeki trajikomik sonuçlarını muazzam bir şekilde gösterebiliyor. Siyasal kutuplaşmanın zihinlere her geçen gün daha fazla tesir ettiği, kutupların sadece kendi seslerinin ekolarında kaybolduğu günümüzde, bu sonuçları anlamaya her zamankinden daha fazla ihtiyacımız olduğu kesin. Not: Yönetmenin 'HyperNormalisation'a bir giriş mahiyetinde çektiği 5 dakikalık kısa filmi 'Living in an Unreal World'a VICE veya Youtube üzerinden ulaşabilirsiniz. 'Kara Hafta İstanbul Festivali' başladı
Şehir ve edebiyat arasındaki ilişkiyi konu edinen 'Kara Hafta İstanbul Festivali' başladı. Yazar Agatha Christie'nin doğumunun 125. yılı dolayısıyla Pera Palace Hotel Jumeirah tarafından geçen yıl ilki gerçekleştirilen festivalinin ikincisinin açılış toplantısı Denizbank'ın Esentepe'deki Genel Müdürlük binasında yapıldı. Toplantıda konuşan Denizbank Genel Müdürü Hakan Ateş, etkinliğin ana destekçisi olduklarını dile getirdi. 'Elbirliğiyle festival' Yazar Ahmet Ümit de festivalin el birliğiyle hayata geçtiğini söyleyerek, "Umuyoruz ki bunu geleneksel hale getireceğiz ve on yıllar boyunca devam edecek" dedi. Kara Hafta'nın, polisiye festivali olduğunu aktaran Ümit, şöyle devam etti: "Suç yazarlarının buluştuğu ama şehri anlatan bir festival. Kara Hafta Türkiye değil de Kara Hafta İstanbul. Umarız ileride Kara Hafta İzmir, Kara Hafta Ankara da yapabiliriz. Dünyanın değişik yerlerinde kutlanılan, polisiye yazarlarının bir araya geldiği, hem bu yazarların çalışmalarından bahsettiği, hem edebiyatın konuşulduğu bir etkinlik bu. Bu anlamda İstanbul, elbette bunu en fazla hak eden şehirlerden biri. Çokkültürlü olması ve olağanüstü doğası vasıtasıyla bunu çok hak eden bir şehirdi. Biz bunu sağlamış olmaktan gurur duyuyoruz." 'Yeni bir festival' Pera Palace Hotel Jumeirah Genel Müdürü Pınar Kartal Timer ise "İstanbul'a yeni bir uluslararası festival kazandırmak amacıyla yola çıktık. Birinci seneden itibaren de bunu gerçekleştirdik. Bu sene çok daha geniş kitlelere ulaşacağımızı düşünüyoruz. Bu festivalin, İstanbul'un aranan, takip edilen, olmazsa olmaz bir festivali olmasını amaçlıyoruz" ifadelerini kullandı. Amerikalı yazar David Walton, Güney Afrikalı yazar ve yönetmen Sam Wilson, Sevin Okyay, Algan Sezgintüredi, Armağan Tunaboylu, Başak Sayan, Elçin Poyrazlar, Ömer Erdem ve Taner Ay'ın katıldığı açılışın ardından Ahmet Ümit, "Para ve Suç" konulu programda söyleşi gerçekleştirdi. Şehir ve edebiyat arasındaki ilişkiyi konu edinen festival kapsamında, "Georges Simenon İstanbul'da", "Polisiyede Kadınlar", "Değişen Dünya Düzeni ve Polisiyeler", "Bir Roman Kahramanı Olarak Pera Palace", "Polisiyelerin İlginç Kahramanları", "Sinema, Televizyon ve Polisiyeler", "221 B: Semt Polisiyesi, Kent Polisiyesi", "Kuantum ve Polisiye", "Tarihi Romanlarda Polisiye" konulu söyleşiler düzenlenecek. Kara Hafta İstanbul Festivali, 3 Aralık'ta sona erecek. Yaşasın Sinematek!
Sinematek 1965'te kurulduğunda, Türkiye’de seçimler vardı: Amerikan istihbaratçısı Türkiye’ye AP’sini, yani Demirel’i desteklemek için gelmişti, hatta Demirel’in Başkanla çekilmiş fotoğraflarını bile basına servis etmeye çalışmışlardı. Ama gelin görün ki sinemamızda Halit Refiğ gibi bir aklı evvel vardı. İşin gerçeği şuydu, Giovanni’nin anlattığına göre, o sıralar Nilüfer Aydan ile evli olan Refiğ eşini TİP’e üye olmaya ikna etmeye çalışıyor ama kendisi üye olmuyordu. Seçimlerden önce çok umutluydu ve TİP’in büyük başarı göstereceğini sanıyordu. Ama ne oldu, TİP ancak 15 milletvekili çıkarabildi, CHP ikinci parti oldu ve AP tek başına iktidar oldu, Demirel de başbakan. O sıralarda Ankara’da olan eski TKP’li yeni Anadolu Ajansı'nda memur ve dışarıdan sinema yazarlığı yapan Nijat Özön’e art arda mektuplar yazdı. Heyecanlı, ne yapacağını bilemeyen, isyankâr mektuplardı bunlar, ortalığı sarsacak, sansüre tam karşı cepheden saldırılar yapacak, gündemi işgal edecek planları vardı. Ama daha bir iki hafta içinde bütün yelkenleri suya indirdi ve gitti düzene teslim oldu. Önce Osmanlıcı oldu, sonra Batı karşıtı oldu (hem de bir Robert Kolejliydi) ve sonra da Asya Tipi Üretim Tarzının yücelikleri derken bir anda sınıfsız sömürüsüz bir millet, dahası ise İslam’ın bu ülkenin has kültürü olduğuna doğru evrilen art arda sarsıntılarla dolu bir süreç. Sonuçta ne oldu? Sinematek’in 1965'te kurulmasına gerekçe olarak, Amerikalı istihbaratçı generalin AP’sini desteklemek için seçimlerden önce gelmesi asıl sebep değilmiş! General Porter Türkiye’ye Sinematekin kurulması işlerini organize etmek için gelmiş! İşte büyük keyif işte büyük analiz. O gün bugündür, Türkiye’de İslamcıların Sinematek düşmanlığı bitmez. Ama bir başka boyutu daha var bunun: 1971 darbesinden sonra, gözaltına alınan, işkenceye uğrayan birçok gencin evinde yapılan aramalarda Sinematek broşürleri ve üyelik kartları bulundu, ciddi sayıda üniversiteli öğrenci Sinematekte film seyrediyormuş. Bu nedenle derneğin kapatılması gündeme geldi. Uygun bir zaman zarfında ise İKSV kuruldu, Eczacıbaşı Sinematek’ten birkaç yıl sonra ayrıldı ve Sinematek de giderek daha fazla militanlaştı.  Bugün hâlâ pek çok insan Sinemateke düşmandır. Üstelik anlamadığım biçimde kendine sosyalistim diyen yazar da Sinemateke düşmandır. Çünkü onlara göre Sinematek İKSV’nin öncülüdür, o da şimdi burjuvazinin sol içindeki Truva atıdır!??? Neyse sadede gelelim, ama bir türlü alışamadım bu ülkenin bu kadar ciddi akıl tutulması yaşamasına! İşte şimdi Sinematek kuruluşundan 50 yıl sonra başlatılan etkinliklerle, 50 film gösterimi ile anılıyor ve üstelik düzenin şu ya da bu şekilde katlettiği Onat Kutlar’ın anısına gösterimleri düzenliyor. Üstelik etkinliklerin akıl ve fikir mimarı Jak Şalom: sinematek kurulduğunda 18 yaşında olan ve gençliğini verdiği ve akıl fikir derslerini Sinematek’teki başta Onat Kutlar olmak üzere o dönemin aydınlarının sohbetlerinden alan ve şimdi sinema sosyolojisi dersleri veren bir aydınımız. İşte Vefa böyle bir şeydir. 2 Aralık Cuma saat 20:30’da Yol filminin Caddebostan Kültür Merkezinde gösterimi var, filmi ben sunacağım, sonrasında bir tartışma yapmayı hedefliyoruz. Ama siz siz olun, Onat Kutlar’ı burjuvazinin kalemşoru, Onat Kutlar’ı onların sözcüsü, burjuva sinemasına karşı net olarak Yılmaz Güney’in devrimci sanatını benimseyen kurumu da Truva atı olarak görmeyin. Teslim olan burjuvaziydi, Sinematek değildi. Sanatçı Erdal Tosun sahneden uğurlandı
 Sanatçı Erdal Tosun için Beşiktaş Kültür Merkezi'nde tören düzenlendi. Törende konuşan Yılmaz Erdoğan, "Burası Türkiye'nin en çok kahkaha atılan yeri, bunda Tosunlar'ın emeği büyük" dedi. Duvar'dan Anıl Mert Özsoy'un haberine göre, tiyatro ve sinema oyuncusu Erdal Tosun, Beşiktaş Kültür Merkezi’nde (BKM) düzenlenen törenle uğurlandı. İstanbul Sarıyer’de geçirdiği trafik kazasında dün sabah hayatını kaybeden sanatçı Erdal Tosun için BKM'de tören düzenlendi. Törene CHP Milletvekili Gürsel Tekin, sanatçılar Ahmet Mümtaz Taylan, Zafer Algöz, Cem Yılmaz, Demet Akbağ, Yavuz Bingöl, Fatih Akman, Şevket Çoruh ve Mustafa Üstündağ katıldı. ‘BURASI TÜRKİYE’NİN EN ÇOK KAHKAHA ATILAN YERİ’ Sanatçı için BKM’de düzenlenen tören, Erdal Tosun’un görüntüleri ile başladı. İlk görüntüler, 90’lı yılların fenomen televizyon dizisi Bir Demet Tiyatro’dandı. Cem Yılmaz’ın yönettiği GORA filminden görüntülerle devam eden törende Cem Yılmaz gözyaşlarına boğuldu. Çok sayıda sanatçının katıldığı törende tiyatrocu Olgun Şimşek, “Bir dostumu, kardeşimi kaybettim” dedi. Erdal Tosun’un eşi İlknur Tosun: Erdal’a çok kötüsün derdim, o da bana ben hiçbir şeyin azı olamam derdi. Sen büyük sofraların, büyük sevgilerin adamıydın. Seni çok seviyorum. Yılmaz Erdoğan: Burası Türkiye’nin en çok kahkaha atılan yeri, bunda Tosunlar’ın emeği büyük. Demet Akbağ: Çok üzgünüz, benim bir uğurum vardı. Sahneye çıkmadan önce Gürdal’ı öperdim. Artık iki uğurum var. Bu hafta vizyona 5'i yerli 8 yeni film giriyor
Müttefik  Oscar ödüllü Robert Zemeckis'in yönettiği ve başrollerinde Brad Pitt, Marion Cotillard, Lizzy Caplan, August Diehl ile Jared Harris'in oynadığı "Müttefik" yarın izleyici ile buluşacak. ABD yapımı dram ve gerilim türündeki film, İkinci Dünya Savaşı sırasında Kuzey Afrika'da düşman hattında savaşan Fransız direniş savaşçısı Marianne Beausejour ile karşılaşan istihbarat subayı Max Vatan'ın (Brad Pitt) hikayesini konu alıyor. "Karanlıklar Ülkesi: Kan Savaşları" Kate Beckinsale, Theo James, Lara Pulver, Tobias Menzies, Bradley James, James Faulkner ve Charles Dance'nin oynadığı filmin yönetmenliğini Anna Foerster üstlendi. "Sevdam Gözlerinde Kaldı" Ahmet Yenilmez'in senaryosunu kaleme alıp yönetmenliğini üstlendiği filmde Ahmet Yenilmez, Burak Alp Yenilmez, Hümeyra Çetin, Mehmet Ali Tuncer, Nejat Yıldız ve Hasan Kaçan rol alıyor. "Babamın Kanatları" Kıvanç Sezer'in yazıp yönettiği birçok uluslararası festivalde gösterilen dram türündeki film, kanser hastası olduğunu öğrenen İbrahim ile yeğeni Yusuf'un hikayeleri üzerinden işçi ölümlerine bir bakış atıyor. "Görümce" Gupse Özay'ın senaryosunu kaleme alıp başrolünde oynadığı filmde, Özay ile birlikte Eda Ece, Buğra Gülsoy, Zeynep Kankonde, Dilşah Demir ve Danilo Zanna gibi isimler kamera karşısına geçti. "Mavi Bisiklet" Uluslararası Antalya Film Festivali'nde "En İyi Film", "En İyi Yönetmen" ve "En İyi Senaryo" ödüllerini alan film; bir çocuğun, büyüklerin dünyasında karşılaştığı adaletsizliklere kendince çözüm arayışını naif bir anlatımla beyazperdeye taşıyor. "Kümes" Oyuncu Ufuk Bayraktar'ın yönetmenliğini yaptığı filminde Bayraktar'ın yanı sıra Hasibe Eren, Selen Domaç, Mehmet Dere, Turgay Karakaya ve Emirhan Kartop oynadı. "Kahraman Ördek" Viktor Lakisov'un yazıp yönettiği haftanın animasyon filmi "Kahraman Ördek", yemyeşil bir adada yaşayan iki farklı ördek grubunun adayı tehdit eden bir kötüye karşı güçlerini birleştirmesini konu alıyor. Van Gogh’a en çok benzeyen kişi bulundu
‘Van Gogh’a en çok benzeyen insan’ adıyla başlatılan yarışmayı 1250 aday arasından sıyrılmayı başaran İngiliz aktör Daniel Baker kazandı. Kanadalı sanatçı Douglas Coupland, sanat tarihinin en önemli isimlerinden Vincent Van Gogh’a en çok benzeyen kişi bulmak için haziran ayında kurduğu internet sitesi iamvincent.com üzerinden başlattığı yarışma sonuçlandı. Kızılları, dünyanın en ünlü kızıllarından biri olan Van Gogh’la temsil etmeyi planlayan Coupland’ın açtığı yarışmanın galibi, 35 yaşındaki İngiliz aktör Baker oldu. Baker ayrıca, 5 bin dolarlık ödülün de sahibi. COUPLAND: ADETA 1889 YILINDAN FIRLATAN BİR ADAMIN SİLÜETİYDİ Coupland, Baker’la tanıştığı an yaşadığı heyecanı BBC’ye “Aniden karşımda belirdi. Taksiden atlayışı, adeta 1889 yılından fırlayan bir adamın silüetiydi” sözleriyle anlattı. Baker’in model alınarak yapılan Van Gogh büstü, Kanada’da sergilenecek. Kızıllığın insanlığın en başarılı mutasyonu olduğunu düşünen Coupland, bronz büstü sergilemek için Martin’s Lane Şarap Bağı’nı seçtiğini açıkladı. Sanatçı bunun sebebini, dünya üzerinde ender yetişen pinot noir üzümü ve az rastlanan kızıl insan profili arasındaki bağıntıyı vurgulamak olduğunu belirtti.  BENZERİNİ BULMAK İÇİN YARIŞMA Coupland, haziran ayında internet üzerinden bir yarışma başlatarak Van Gogh’un benzerlerini aradığını duyurmuştu. Duyuru büyük ilgi görmüş, hatta adaylardan Ivan Arpi’nin yarışmayı kazanması durumunda tıpkı Van Gogh gibi kulağını keseceğine dair söz vermesi, adaylar arasındaki rekabeti kızıştırmıştı. Charlie Hebdo'dan, Merkel'e klozetli gönderme
 Yayınladığı Muhammed peygamber karikatürleri nedeniyle geçen sene saldırıya uğrayan ve çizerleri öldürülen Fransız hiciv dergisi Charlie Hebdo ilk Almanca sayısını yayınladı. Dergi ilk sayısında kapaktan Almanya Başbakanı Angela Merkel'i hicvetti. Sputnik'in haberine göre, Almanca basılan Charlie Hebdo'nun ilk sayısının kapağında, Volkswagen şirketinin araçlarında egzoz emisyon değerlerinin manipüle edilmesi skandalı ile Merkel'in 4. kez başbakanlık için aday olmasına gönderme yaptı. 'Bozulmuş' Merkel'i bir hidrolik kaldırıcı üzerindeki platformda yatarken gösteren karikatürde, kaldırıcının kolunu çeviren Volkswagen çalışanı "Yeni bir egzozla 4 sene daha çalışır" diyor. Karikatürün yanında ise "Volkswagen Merkel'in arkasında duruyor" yazıyor. The first German Charlie Hebdo, out since this morning, depicts Chancellor Merkel on front page and second page @Ruptlypic.twitter.com/hflOBRklFC Derginin Merkel ile ilgili yayınladığı özel posterdeki karikatürde ise Şansölye bir tuvalette oturup Charlie Hebdo'yu okurken görülüyor. Merkel'in okuduğu derginin üzerinde 'Charlie Hebdo. Rahatlatır. Artık Almanca.' yazıyor. Toilet humour: Charlie Hebdo launches German edition with swipe at Angela Merkel https://t.co/TNOGchtKkg DERGİNİN ALMANCA EDİSYONU 200 BİN ADET BASILDI Çoğunluğu Fransa'daki içeriğin çevirisi olan ancak Alman okuyucular için farklı içerikler de barındıran 16 sayfalık derginin Almanca edisyonunun editörlüğünü Berlin'de yaşayan ve güvenlik gerekçesiyle Minka Schneider takma adını kullanan 33 yaşındaki bir kadın yapıyor. Sueddeutsche Zeitung gazetesine konuşan Schneider "Je suis Charlie" (Hepimiz Charlie'yiz) dayanışma hareketinin Almanya'da oldukça güçlü olduğunu söyledi. Derginin Almanca edisyonu 200 bin adet basıldı. Güvenlik gerekçesiyle artık gizli bir mekanda hazırlanan derginin Paris ofisine 7 Ocak 2015'te saldıran Said ve Şerif Kouachi kardeşler aralarında derginin önemli yazar ve çizerlerinin de bulunduğu 12 kişiyi öldürmüştü. Kouachi kardeşler daha sonra polis operasyonuyla öldürülmüştü. Paris'teki saldırıdan 1 hafta sonra hayatta kalan çizerlerin çıkardığı özel sayı Almanya'da 70 bin kopya satmıştı. Edisyonda çizen ve 2015 saldırısından yaralı olarak kurtulan çizer Riss de ARD televizyonuna yaptığı açıklamada " Mizah her yerde var, Almanya'da bile. Charlie Hebdo'yu bir başka dilde yayınlamak ve dergiyi savunabilecek yeni destekçiler bulmayı denemek bizim için yeni bir deneyim" dedi. (Sputnik) Hayko Cepkin'den etkileyici 'Yuh yuh' yorumu
 Önümüzdeki sene 20. sanat yılını kutlamaya hazırlanan Hayko Cepkin, Türk müzik piyasasında farklılığını ortaya koymaya, ezber bozmaya devam ediyor. ‘Beni Büyüten Şarkılar Vol.1’in 3. klibini tamamlayan Hayko Cepkin bu kez canlı performanslarının gücünü anlatan bir hikaye ile karşımıza çıkıyor. Müzik piyasasında rock tabanlı Türkçe müzik yapan Hayko Cepkin, dahil olduğu projeleri ve albümlerinin yanı sıra, sahne performansları ile de hafızalara kazınıyor. Özellikle büyük sahnelerde gerçekleştirmiş olduğu şovları, teatral anlatımı ve performansı, sadece bir performans değil, izleyiciyi içine alan bir hayat hikayesi niteliğinde... Çocukluğuna ait şarkıları kendi tarzı ile yorumlayarak ‘Beni Büyüten Şarkılar Vol.1’ i yayımlayan Hayko Cepkin, albümün 3. klibini sözü ve bestesi Aşık Mahsuni Şerif’e ait olan ve kendi yorumu ile büyük beğeni toplayan ‘Yuh Yuh’ şarkısına çekti. Bu yıl 24-28 Ağustos tarihlerinde Umut Kuzey’in Edremit’de düzenlediği Zeytinli Rock Festivali’nin kapanış gününde sahne alan Hayko Cepkin, performası ile festival katılımcılarına bir konserden daha fazlasını yaşatmıştı. Bu özel ve hafızalara kazınan performans Ba’ndo Creative Studio yapımcılığında, Göksel Balaban yönetmenliğinde klibe uyarlandı ve ‘Yuh Yuh’ şarkısının canlı kaydı ile birleşti. Ekibi ile birlikte uzun hazırlıklar yaparak sahne performansı ve şovlarına hazırlanan Hayko Cepkin, Zeytinli Rock Festivali performansını da 3 aylık titiz bir çalışma ile gerçekleştirmişti. ‘Yuh Yuh’ tüm müzik kanallarında yayına girdi. Nâzım usulü Türk kahvesi
Rusya’da yayımlanan haftalık “Ogonyok” dergisinin 12 Eylül 2016 tarihli sayısında Nâzım Hikmet’in son eşi Vera Tulyakova’nın kızı Prof. Anna Stepanova ile Kirill Jurenko’nun yaptığı bir söyleşi yayımlandı. “Sözcükler” dergisi söyleşiyi Ulaş Gökçe’nin Rusçadan çevirisiyle 64. sayısının sayfalarında yer verdi. Moskova Tiyatro Sanatı Enstitüsü’nde çalışan sanat tarihçisi Stepanova, Vera’nın Nâzım Hikmet ile evlenmeden önce ilk eşi senaryo yazarı Anatoly Stepanova’dan olan kızı… Nâzım Hikmet, küçük kızın, çünkü Stepanova dokuz yaşındayken tanışmışlardır, ona “baba” demesini istemişse de Vera “Anyuta’nın bir tek babası var” diye buna karşı çıkacaktır. Stepanova, bu söyleşide Nâzım Hikmet’in Soyvetler Birliği’ndeki yaşamından ilginç sahneler sergiliyor. Nâzım Hikmet, kadınları kuvvetli bir tutkuyla sevmektedir. Onlara hayranlık duyuyor ve eğlendiriyor. Vera’nın kızına anlattığına göre bir gün Nâzım Hikmet, bir tramvay kondüktörü kadının elin öpecek, bunun üzerine kadın ağlamaya başlayacaktır. Çünkü daha önce hiç kimse o kadının elini öpmemiştir. Stepanova, Nâzım Hikmet’in Türk tarafını da şöyle anlatıyor: “Divanda bağdaş kurup oturmayı, parlak renkleri severdi ve elbette sade Türk kahvesine bayılırdı.” Nâzım Hikmet, böyle kahveyi yapmayı Vera’ya öğretecek, Vera da öğrendiğini kızına aktaracaktır. Stepanova, Nâzım Hikmet’in nasıl kahve yaptığına da şöyle anlatıyor: “Cezve, iyice ısıtılmış kum döşeli bir tavaya konur. Kahve ilk kez kaynadığında cezveye biraz soğuk damlatılır. Bu bir ki kez tekrarlanır. Üçüncü kez kaynadığında isteğe göre şeker ve biraz tuz eklenir. Kahvenin karıştırılacağı kaşık da sarımsakla ovulur.” Afiyet, bal şeker olsun! Nâzım Hikmet, ayrıca baklavayı çok sevmektedir. Bir gün Vera ile Mısır’dan Moskova’ya dönerken dostlarına armağan için baklava alırlar. Fakat Nâzım Hikmet, uçakta hepsini yiyip bitirecektir. Stepanova, Nâzım Hikmet’in 1921 yılının eylül ayında Sovyetler Birliği’ne yola çıktığında başına gelenlerden söz etmektedir. O yıl Nâzım Hikmet artık komünizmin geldiğini ve paraya gereksinim kalmadığını düşünür. Rugan ayakkabılı iki İstanbullu arkadaş Batum’da sahile çıkmışlardır. Fakat yol parası için ayakkabılarını satmak zorunda kalırlar ve hırpani giysiler içinde Moskova’ya ulaşırlar. Politeknik Müzesi’ndeki bir gecede Mayakovski “Türk, git ve oku! Nasılsa kimse bir şey anlamayacak” diye Nâzım Hikmet’i sahneye itecek, gerçi kimse bir şey anlamayacaktır, ama herkes şairi coşkuyla alkışlayacaktır. (Geçmiş zaman, Nâzım Hikmet’in mezarını da ziyaret ettiğimiz bir Moskova gezisinde, akşam büyük bir salonda şair için bir gece düzenlenmişti. İzleyiciler elbette Ruslardı. Oyunlarından örnekler sunuldu. Bir yaşlı şair de Nâzım Hikmet’in şiirlerini okudu. O gece orada bulunan biz Türkler, tek sözcük Rusça bilmesek de hangi şiirler olduğunu anlamıştık; Bahr-i Hazer, Makinalaşmak gibi…) Nâzım Hikmet, Sovyet tiyatro yönetmeni ve aktör Meyerhold’e büyük hayranlık duymaktadır. Sık sık işkence gördükten sonra 1940’ın şubat ayında idam edilen Meyerhold’u sormaktadır. Nâzım Hikmet, 1951 yılında üçüncü kez Moskova’ya gittiğinde Stalin, onu kabul etmeyi planlamıştır. Fakat Yazarlar Birliği, daha önce bir yemek daveti düzenlemiştir. Nâzım Hikmet, masadakilere Meyerhold’un nerede olduğunu sormaya başlar. Davetlilerden biri Meyernold’un dağda, tedavide olduğunu söyleyecek ve daha sonra herkes bunu tekrarlayacaktır. Ve şairin Vera ile ilgili bir anısı: Vera, Soyuzmultfilm’de çalışmaktadır. Nâzım, her gün elinde çiçekler, çikolata ve şekerlemelerle Vera’yı görmeye gider. Vera’nın bir arkadaşı Nâzım’a bir gün “Neden sürekli çikolata getiriyorsunuz? Vera çikolata sevmez” diyecek olur. Nâzım sorar: “Peki, o zaman ne sever?” “Salatalık turşusu…” Nâzım Hikmet, o günden sonra Vera’yı görmeye giderken bir kavanoz içinde üç kilo salatalık turşusu götürecektir. Fidel Castro 'Dünya Hükümeti'
Çürüyen dünya, bireylerin bilinç ve algılarında yıkımlara sebep oluyor, birey farkındalığını yitiriyor, gitgide gerçekten uzaklaşıyor ve gerçeklik olgusunu kaybediyor. İsyan ve uyumculuğun iç içe geçtiği çürümede isyan sanatı, uyumcunun serveti olarak karşımıza çıkıyor. Sanat ve siyaset seçkinleri kapitalizmi eleştiriyorlarmış gibi yapıyor. Çürüme; toplama kampları, gaz odaları, infazlar, darağaçları, soykırımlar, ırkçılık, dincilik, tarikatçılık, gericilik, bağnazlık, ruh hastalıkları doğuruyor. Milyonlarca insan sakinleşmek için antidepresif ilaçlar kullanıyor. Toplum bütünüyle çürürken saldırgan, ırkçı, marjinal, hastalıklı insan tipi ürüyor. Fidel Castro 'Dünya Hükümeti' başlıklı makalesinde iktidar entrikaları, 'zihin kontrolü, uyuşturucu, müzik, sinema ve televizyon endüstrisini ele alarak 'çürüme'yi anlatıyor. Özetle; 'Dünya Hükümeti' olarak tanımlanan grubun Barcelona’da yaptığı toplantıyı aktarmış. Daniel Estulin adlı bir yazardan bahsediyor. Kitabında Estulin, çok sayıda tanınmış ismi eleştiriyor: Henry Kissinger, George Osborne, Dominique Strauss-Kahn, (...) Coca Cola, France Telecom, Telefonica de España, Suez, Siemens, Shell, British Petroleum yöneticileri gibi. Estulin, iki hafta üst üste Ed Sullivan Show'da 75 milyon Amerikalının ileride yüzlerce rock grubunun taklit edeceği Beatles’ın, kafa sallayarak çılgınlar gibi danslarını seyrettiğinden bahsediyor. Şarkıları en çok iktibaslanan grup, farklı versiyonları keşfedilmek üzere Amerika seyircisinin önüne çıkarılıyor. Müziğin sosyal teorisinin tanımlanması sorumluluğu, Frankfurt akımının filozoflarından Adorno’ya veriliyor. Adorno, ABD’ye getiriliyor ve Princeton Üniversitesi Radyo Araştırma Merkezi'nde çalıştırılıyor. Proje Rockefeller Vakfı tarafından finanse ediliyor. Bu projenin amacı, Adorno’nun Müzik Sosyolojisi adlı eserinde bahsettiği, kitlelerin sosyal kontrolünü sağlamak için kitlevî bir müzik kültürü oluşturmak. Fidel devam ediyor; “The Beatles, ABD’ye 1964 Şubat'ında geldi. O dönemde insan hakları eylemlilikleri zirvedeydi. Ülke büyük çaplı bir travma geçiriyor ve Kennedy’nin suikastle öldürülmesinin şokunu yeni yeni üzerinden atmaktaydı. Başkentin meydanlarında insan hakları savunucusu Martin Luther King tarafından düzenlenen gösterilere yüz binlerce Amerikalı katılıyordu.” “1964-66'da birçok İngiliz rock şarkıcısı ve grubu ABD’de popüler oldu ve adeta Amerikan kültürünü kuşattı. Bu yeni müzik grubları, müziklerinin yanı sıra, beraberlerinde yeni tip hayat tarzlarını da getirdiler. Çok geçmeden milyonlarca genç Amerikalı, yeni tarz elbiseler, saç stilleri ve yeni konuşma şekillerini benimsedi. Amerikan gençliği, farkında bile olmadan radikal bir değişim geçiriyordu, sosyal kriz gündemlerine yanlış tepki vermeye itildiler, yoğun marihuana ve LSD kullanımına maruz bırakıldılar.” ‘Cesur Yeni Dünya’ eserinde Huxley, kitlelerin sürekli olarak baskı altında tutulmalarını teklif eder. “Aslında gösteri dünyasına ait yapım, dağıtım, satış ve reklam sektörleri, örgütlü suç ve Wall Street dolandırıcılarının birleşiminden oluşan bir mafyanın denetimindeydi. Hepsinin denetimi ise Bilderberg'deydi... ” 1954'da Huxley'in ‘Algının Kapıları’ çalışması uyuşturucu kültürünün ilk manifestosu oldu. “Öngörüsüne göre, demokrasiler ileride ana unsurlarını değiştireceklerdi: (...) seçimler, parlamento, yüksek adalet mahkemeleri sembolik olacak kalacak, totaliter bir yönetimin göstermelik organları olacaklardı. Aslına bakılırsa Huxley’in anlatımı bugünkü duruma tıpatıp uyuyor.” Huxley, Sandoz şirketi Başkanı ile temasa geçti. Sandoz bu dönemde CIA ile birlikte faaliyet gösteriyor ve kimyevî savaş programı altında teşkilat için çok büyük miktarlarda psilocybin üretiyordu. Yetimhanedeki kimsesiz çocuklar üzerinde ölümcül dozlarda LSD tecrübeleri yapıldı (...) Binlerce üniversite öğrencisi kobay olarak kullanıldı. “Savaş karşıtı eylemcilerin çoğu, gençliğin bütün değerleri ve doğurucu potansiyeli, haşhaş dumanlarıyla beraber uçup gitti.” Amerikan gençliğine karşı yürütülen bu kültürel savaş, 1967'de Bilderberg’in amacına ulaşmak için açık hava konserleri düzenlemesiyle başladı. Festival adı verilen etkinliklere 4 milyon genci çekmeyi başardılar. Bu tür konserlerin en büyüğü Woodstock Müzik ve Sanat Fuarı'ydı. “(...) Woodstock’da yarım milyon genç, uyuşturucuya maruz bırakılıp beyinleri yıkanmak için bir çiftlikte biraraya getirilmişti. Kurbanlar, çevre etkilerinden tecrid edilmiş, pisliğin içine bulanmış, güçlü uyuşturucular sayesinde üç gün boyunca uyumadan ayakta kalmış ve bütün bunlar FBI ile güvenlik güçlerinin izniyle gerçekleşmişti.” “Karşı-kültürün Amerikan kültürünün bir parçası olması için bir on yılın daha geçmesi gerekecekti. Ancak ABD değerlerini alt üst edecek olan gizli projenin tohumları sağlam atılmıştı. Ülke çapındaki gösteriler, hippiler, okulu bırakan uyuşturucu bağımlıları, Nixon’ın başkanlık dönemi ve Vietnam Savaşı, Amerikan toplumunu parça parça ediyordu. (...) kimse bunun bazıları tarafından tezgâhlanan gizli bir sosyal plânın parçası olduğunun farkında değildi.” 1961'de Huxley polis devletini ‘son devrim’ olarak tanımdı. MTV müzik televizyonu yayına başladı. Ortalama 4 dakika süren klipler insan beynine gerçekliği dışlayacak şekilde sanal gerçekler yükledi. Amaç gücünün sınırı olmayan bir dünya hükümetinin iktidara gelmesiydi. Ünlü isimlerden Erdal Tosun mesajları
Sarıyer'de meydana gelen trafik kazasında usta oyuncu Erdal Tosun hayatını kaybetti. Tosun'un acı haberi sonrasında ise sanat camiasından birçok dostu taziye mesajı yayımladı. İşte o mesajlardan bazıları:Cem Davran: Biz bir düş gördük kardeşim. Çocukluk, ilk gençlik düşü. Cehalet trafiği çok sıkışık, geç kalmasak bari. Çok üzgünüm, yorgunum Erdal. Gani Müjde: Usta oyuncu, sevgili arkadaşım, Erdal Tosun’u kaybettik bu sabah. Gün sadece geri alınmayan saatler yüzünden karanlık değil bu sabah. Linet: Kabus gibi bir gece sonrası sabah bile karanlık… Erdal Tosun Allah rahmet eylesin… Sevenlerinin ve Tiyatro camiasının başı sağ olsun. Metin Uca: Karanlık uğursuz geceden 12 küçücük canın yasını tutarken gün de kara başladı. Trafik terörü bu kez Eyvah Nejdet’i aldı bizden #ErdalTosun Okan Bayülgen: #ErdalTosun Oyunculuğuyla “HayatKurtaran” adam, güzel adam, baba adam göçtü. Seyircimizin başı sağolsun. Memet Ali Erbil: Canım kardeşim nur içinde yat. Derya Baykal: Ahhhhh Erdal’ cım ahhhh iyi kalpli güzel arkadaşım… Nurlar içinde yat… Gece #Aladağ ile yürek yandı. Sabah Erdal Tosun haberi perişan etti. Güzel bir ağabeyimizi daha kaybettik. Mehmet Ali Alabora: Ah be Erdal Abi... Ah be Erdal Abi... Hande Doğandemir: Erdal Tosun… Çok ama çok üzgünüm… Gonca Vuslateri: Ah… Erdal Tosun… Sohbeti güzel, ağabeyliği güzel, insanlığı, oyunculuğu… Her şeyinle…. Canımız…… Cem Yılmaz: Sevgili Erdal abimin mekanı cennet olsun.Cok üzgünüm,tüm sevenlerinin başı sagolsun. Sevgili Erdal abimin mekanı cennet olsun.Cok üzgünüm,tüm sevenlerinin başı sagolsun. pic.twitter.com/DMbkzQljPs   Uluslararası İzmir Tiyatro Festivali 5’inci kez perde açıyor
BİRGÜN/ANKARA TAKSAV (Toplumsal Araştırmalar Kültür ve Sanat İçin Vakıf) İzmir Temsilciliği tarafından bu yıl 5’incisi düzenlenecek festivalin teması “Umut” olarak belirlendi. 2-12 Aralık tarihleri arasında gerçekleştirilecek festivalde, 34’ü yerli, 5’i yabancı olmak üzere toplam 39 oyun sergilenecek. Ayrıca festival kapsamında, ünlü konukların ve uzmanların katılacağı ücretsiz söyleşi ve gösteriler de yer alacak. Festivali’nin açılışı, 2 Aralık Cuma günü Kıbrıs Şehitleri Caddesinde Festival yürüyüşü ile başlayacak. Açılış Töreni’nde yıllarını tiyatroya adamış ve emek vermiş Gülriz Sururi’ye Uluslararası İzmir Tiyatro Festivali Emek Ödülü, Füsun Demirel’e Onur Ödülü, Sevinç Erbulak’a da Umut Ödülü verilecek."Geniş bir yelpaze oluşturuldu" Festivalin açılışı öncesi bilgi veren TAKSAV İzmir Festival Komitesinden Yasemin Sağlam, “Geride kalan 4 yılda, yüzde 85’in üstünde doluluk ortalamasıyla salonları ve sokakları hareketlendiren festival’e, bu yıl 150’nin üzerinde oyun başvurusunun oldu. Oyunların, festivalin ‘umut’ temasıyla uyumu, teknik ya da sunum anlamında taşıdığı deneysellik, görsel sunum ve sahne uygunlukları vb. açılardan değerlendirildi. Değerlendirmelerde, şehir tiyatrolarından üniversite topluluklarına, özel tiyatrolardan amatör topluluklara, çocuk oyunlarından performanslara ve deneysel arayışlara kadar, tiyatronun geniş yelpazesinin renklerini buluşturacak bir zemin oluşturuldu” diye konuştu.Jüri Özel Ödülü, Özer Önder’e Romanya, İsviçre, Gürcistan, Almanya ve Kıbrıs’ın bu yıl festivalin yabancı konukları içerisinde yer aldığını söyleyen Sağlam, ödüller ile ilgili şu bilgiyi paylaştı: “Seçici kurul, yarışmaya katılan 16 oyun arasında 'En İyi Oyun' dalında ödüle değer oyun bulamadı. Ancak; Özer Önder'in yazdığı 'İki Adam Bir Halat' adlı oyun yeni bir oyun dili arayışı nedeniyle 'Jüri Özel Ödülü'ne, Göktuğ Ülkar'ın yazdığı 'Sıradan Bir Günde Umut Eder Gibi' adlı oyun da övgüye değer bulundu.”Biletler satışa sunuldu Çeşitli festivallerde ödül almış, Hayal Perdesi oyuncularının “Üç Kız Kardeş” oyunu ile B Planı oyuncularının da “Kabileler” oyunu da festivalde yer aldığını ifade eden Sağlam, festivalin destekçilerini şöyle sıraladı: “İzmir Büyükşehir, Konak, Karabağlar, Karşıyaka, Buca, Gaziemir Belediyesi ve İzmir Devlet Tiyatrosu. NTV Radyo, BirGün Gazetesi ve Pınar Süt.” 5’inci Uluslararası İzmir Tiyatro Festivali biletleri satışa sunulmaya başlandı. Festival biletleri online olarak http://www.biletiva.com adresinden veya hafta içi hergün11.00–18.00 saatleri arasında TAKSAV’dan alınabilir. *** Sanat umut etmektirMesut Güngör - TAKSAV İzmir Festival Komitesi Üyesi: Bu yıl dördüncüsünü düzenleyeceğimiz festivalimizin temasını umut olarak belirledik. Öyle karanlık dönemlerden geçiyoruz ki umut edip gelecek güzel günler için mücadele etmekten başka yolumuz yok. Kuşkusuz güzel bir gelecek için mücadele etmenin onlarca yöntemi var. Sanat, özellikle de tiyatro bu yollardan biridir. Biz de 4. Kez düzenlediğimiz festivalde ülkemizin aydınlık yüzünü ortaya koymayı hedefliyoruz. Tam 10 gün boyunca dayanışmanın, birlikte üretmenin keyfinin tüm İzmirlilerle birlikte yaşayacağız. İnsanların evlerine kapanıp başlarına gelecekleri beklesinler isteniyor. Oysa şimdi dayatılan bu hayata itiraz etme zamanı. Bu yüzden tüm İzmirlilerin 10 gün boyunca salonlarını doldurmalarını bekliyoruz.  Tuhaf aynalar
Siz hiç inşaatta çalıştınız mı? Ben çalışmadım, ama izlemiştim çalışanları, yazın kan ter içinde, kışın soğuktan titreyerek, o yüksek binalarda ekmek paralarını çıkarışlarını… Bir inşaat ülkesi olduğumuz için, bu ağır işçiliğe tanık olmayan yoktur herhalde. Sonra sık sık gazete haberlerinde de karşınıza çıkar, raydan çıkan ya da çöken asansörlerde, yüksekten düşerek ya da ezilerek öldürülüşlerine… İş kazası der işverenler ve devlet, iş cinayeti der sendikalar ve işçiler… Artık o kadar sıradanlaştı ki iş cinayetleri, sadece 2015’te 1730 işçi yaşamını yitirmiş. Sendikalara göre, bu ölümlerin tamamı önlenebilir, işçi hakları ve örgütlülüğünün gelişmesiyle. Haklar ve örgütlülük, işveren ve devlet üzerinde baskı kurar çünkü güvenli bir çalışma ortamı için, işçilerin bilinçlenmesinin ve dayanışmasının önünü açar. 2 Aralık’ta gösterime girecek olan ‘Babamın Kanatları’, böylesine yakıcı bir sorunu içeriden bir bakışla, işçilerin, ustabaşılarının, müteahhitlerin, işçi ailelerinin gözünden beyazperdeye taşıyor. Filmin senaryosunu çekilmeden önce okuduğumda, sağlam bir işçi filmi geliyor diye düşünmüştüm, sadece işçi sorunlarını ele aldığı için değil, filmin başkarakteri İbrahim aracılığıyla hayatla ölüm arasındaki o ince çizgide sordurttuğu sorular, didaktik olmayan üslubu, titiz bir ön hazırlık sürecinin izlerini taşıyan yaşanmışlıklarla dolu detaylarıyla… Filmin yönetmeni ve senaristi Kıvanç Sezer, böylesine ağır bir konuyu etraflıca, seyirciyi boğmadan, estetik ve etik duyarlılığı sonuna kadar gözeterek anlatmış. Oyuncu seçiminden müziğine, her şey öylesine yerli yerine oturmuş ki, daha ilk sahnesinden sahici ve samimi bir dille sarıp sarmalıyor film. Balıkçılar kahvesinde oturmuş filme dair düşünürken, aklıma Kracauer’in ‘Kitle Süsü’ndeki sinemayla ilgili o öfkeli yazısı geldi. Daha 60’larda, film üretim sürecinin seyircisi gibi kemikleştiğinden, filmlerin tipik, sürekli tekrarlayan motifler ve eğilimler yüzünden şaşırtıcılığını yitirdiğinden bahsederek şöyle haykırıyordu: “Bu üretim tarzıyla hesaplaşmanın vakti geldi. Aptalca, sahtekârca ve çoğunlukla bayağı bir tarzdır bu. Böyle devam etmesine müsaade edilemez.” Kracauer bugün yaşasaydı sinemanın haline bakıp neler söyler diye düşünürken, şu romantik komedi gişe filmlerinden birini birlikte izlediğimizi hayal ettim bir an ve bir kahkaha aldı beni. Kahvehanedekiler, kendi kendime konuşma ya da gülmelerime alışkındılar. “Ah Kracauer, Vah Kracauer” diye söylenirken, o yazının sonundaki nasihatini hatırladım, hemen hemen her konuda geçerli olan: “Yol göstermek gerekiyor mu? Bir reçete mi bekleniyor? Bu işin reçetesi yok. Samimiyet, gözlem yeteneği, insanlık –bunlar öğretilemez.” Kracauer’e göre, mesele sadece piyasa ve kâr zihniyeti ya da starlık sistemi değil, endüstrinin çıkarları ile üretilen filmlerin arasındaki ideolojik bağın görmezden gelinmesi. Bu ideolojik kalıba göre üretilen gişe filmleri, “fast food”la beslenmeye benzetilebilir, yedikçe aç bırakan… Hem samimi dertleri olan, hem de gişe yapan filmler, dayatılan o ideolojik kalıpları kırdıkça oldu hep. ‘Babamın Kanatları’nı izledikten sonra da düşünmüştüm, gerçekte tastamam bir kâbusun içinde yaşadığımızı. Filmdeki İbrahim Usta’nın başına gelenler gibi nice hikâyeler var hayatın içinde. Otobüsün ya da otomobilin penceresinden yükselen binalardaki inşaat işçilerini görüyoruz, onlar da bizi görüyor, ama bir görmemezlik de var bir yandan. Bazen her şey, Philip Roth’un ‘Ve Hayalet Sahneden Çekilir’de yazdığı gibi, lunaparktaki tuhaf aynalarda yansıyor gibi görünüyor gözüme, hem tanıdık hem de çok yabancı bir şakanın kurbanlarıymışız gibi hissediyorum. Sinema, dünyaya çarpık bakmamıza neden olan bu tuhaf yansımaları düzelterek, birbirimizi görmemizi sağladıkça, Kracauer’in öğretilemez dediği “insanlık” da öğrenilebilir belki, kâbustan uyanmak için… 39 dost
İlhan Baran yaşama veda etti
Besteci ve eğitimci Prof. Dr. İlhan Baran hayatını kaybetti. Prof. İlhan Baran 1 Aralık Perşembe günü sonsuzluğa uğurlanacak. Ankara'da 28 Aralık 2016 günü geçirdiği rahatsızlık sonucu 82 yaşında vefat eden Baran, 1 Aralık Perşembe günü Cebeci Asri Mezarlığı'nda öğle namazını takiben kılınacak cenaze namazından sonra, babası Eyüp Sabri Baran'ın yanında toprağa verilecek. Baran, Ankara Devlet Konservatuarı'nda Fazıl Say, Muhiddin Dürrüoğlu-Demiriz gibi solist ve bestecilerin öğretmenliğini yapmıştı. Ünlü bestecinin vefatının ardından öğrencisi Fazıl Say bir yazı kaleme aldı. Fazıl Say'ın İlhan Baran için kaleme aldığı yazı şu şekilde: Bugün çok üzgün günüm , Ustam, bestecilik hocam İlhan Baran'ı kaybettik. 83 yalında, evinde yalnız ölü bulundu. Hayatı boyunca yalnızdı zaten. Anlatayım biraz; Öyle ki, -1960'lardan itibarenki teknoloji sıralaması ile gidiyorum- evinde hiç bir zaman radyo olmadı, hiç bir zaman televizyon olmadı, hiç bir zaman müzik seti olmadı, hiç bir zaman bilgisayar ya sa internet olmadı. Bir ailesi olmadı. Çok ama çok ender sevgilisi olurdu: kısa sürerdi. Onun dünyası kitapları ve notalardı. Evinde binlerce orkestra eseri partisyonu vardı. Evinde müzik seti olmafığı için, (ya da olmasını istemediği için) İlhan hoca, eserleri eline alır okurdu saatlerce, onları kafasında dinler duyardı. Filanca senfoniyi ya da operayı, dinleyemezdi. On yılda bir öğrencileri hatırına olurdu , bir zorunluluktan olurdu onun müzik dinlemesi. Konserlere gelmezdi. Onun eserlerinin çalındığı konserlere de gelmezdi. Beste yapmayı 35 yıl kadar önce bırakmıştı. Küsmüştü. Çok az eseri vardır. Senfonik eseri sadece bir tanedir "töresel çeşitlemeler" bu eseri ilk kez geçen yıl Bilkent orkestrası ilk kez çaldı, ( bestelenişinden 41 yıl sonra) İlhan hoca konsere geldi mi? Tabi ki hayır! Bu nasıl bir korkunç yalnızlıktır kelimelerle tarif edilemez. Arada bir sinemaya giderdi. ( Muhiddin ile ben onun 80'li yıllarda öğrencisiydik, bazen bizi de götürürdü sinemaya) sadece bilim kurgu filmleri. Sadece! Gelecekle ilgilenirdi. Günümüzün dertleri, dramları, aşkları, onun konusu değildi. Sadece uzay konusuydu! Bize de aşılamıştı uzay merakını. Muhiddin de ben de çok sayıda eser yarattık bu konuda. Çevresinden saklamadığı, pek de sır olmayan özelidir; 60'larda Paris'de öğrenciyken bir Japon kızı ile yaşadığı aşkta evlilik dışı bir kızı olmuştu, hepimiz bilirdik) o kızı hayatında sadece bir kez görmiüştü. ( bunu da hepimiz bilirdik; Baran'ın kızı ile yıllar önce bir Japonya turnemde tanışma fırsatım oldu, hakikaten babasına çok benzeyen bir zarif Japon-Türk kadınıydı) Değerli Şefik Kahramankaptan Baran ile ilgili "müzikte derin buluşma" kitabını 5 yıl önce kaleme aldı. Çok iyi kitaptır. Baran tabiki okumadı kitabı. Ve öldüğü, her gün gittiği (34 yıldır hergün) restorana bugün gitmediği için öldüğü anlaşıldı! Eve girdiler Çilingirle. Ölmüştü. Neden öldü. Bilmiyoruz. Ve bir yerden, bestecilik hocamın, bu yalnızlık senfonisi insanının ölüm haberi beni sarstı. Zangırdattı. Bilemiyorum. Demin; Gitmem gereken bir kokteyl vardı ona gittim, NewYork'tayım; Şurdan tekrar ona döndüm; biraz önce benim için NewYork'da Marmara otelin terasında bir resepsiypn düzenleyen ABD'deki türk dostlarıma sevgiler. Güzel bir gece oldu. Katılım da yoğundu. Bir ara bu entellektüel ve akademisyenlerden oluşan dostlar ile kısa bir soru cevap yaptık. Orada ilginç bir soru olmuştu, Soru şu; "Batı müziği neden çok seslidir de Türk müziği tek seslidir?" Bu soruya en güzel cevabı işte hocam İlhan beyden öğrenmiştim. "Sakın zebra ile zürafayı karşılaştırmaya kalkışma, ikisinin de özelliklerini analiz et, biri uzun boylu diye daha iyi değil, öbürü hızlı koşuyor diye daha iyi değil, araştır" Ve onunla olan derslerimizde, Wagner'den Schönberg'e analizlerimizin yanında mesela İsmail dede efendinin "saba mevlevi ayini" ni de analiz etmişliğimiz vardır, bu müziğin değerini anlamışlığımız, derin kültürün derin tekniklerini öğrenmişliğimiz vardır İlhan hoca sayesinde. Bin yıl kadar önce Anadolu modları ( makamları) nota yazımı başlamıştı. Nota yazım yani Anadolu topraklarında başlamış bir şeydir. Batılılar bu 8 makamdan ikisi ( aeolan ve ionian) üzerinde yoğunlaştılar bunlar majör ve minör gamlarıdır. Zaman içinde,2sesli,3sesli,4,5 sesli polifoniler oluştu. Batı müziğinin500 yıllık müthiş yükselişi başladı. Bach'ın füglerinden, Chopin'jn noktürnlerine, Beethoven'ın senfonilerinden, Wagner'in operalarına, müthiş bir yükseliş. Türkler ise makamları renklendirdiler, 8 makam, zaman içinde evrim geçirdi; daha hoş melodiler yaratmak uğruna, 8 anadolu makamı Osmamlı'da 560 makama dönüştü, hicaz ve çeşitleri, saba, segah, suzidil, kürdi, bestenigar, buselik, rast, hüseyni ve çeşitleri gibi.Bu renk ve ahenk içerisinde Itri'nin nevakar'ından, Hacı Arif bey şarkılarına, Dede Efendi ayinlerinden, Neyzen Tevfik'e güzellikler oluştu, sanatın bir başka teknik ırkında... ( bunu böyle anlamamızı istedi İlhan hoca) Ve de; özellikle hem halk hem de mevlevi / bektaşi müziklerinde gördüğümüz üzere aksak ölçüleri ve velveleleri ile müthiş bir ritm kompleks yapısı oluştu. Müzik; melodi, armoni, ritm temelindedir. Batı, melodi ve armonide ( çok seslilikte) türkler ise melodi ve ritm de ilerlediler. Tüm bu bilgi kapısını bizlere aralayan İLHAN BARAN hocama tekrar sevgi ve saygıyla. Bu yolda düşündük. Ve haklı çıktık. Keşke herkes onu anlayabilseydi. Onun yalnızlığını Marquez bile anlayamayabilirdi "yüzyıllık yalnızlık" ı yazarken... 83 yıllık bu yalnızlığa biz öğrencileri şahidiz. Fazıl Say Vatanım Sensin dizisine Atatürk karakteri dahil edilecek
Hoşçakal Gio!
Dostumuz, hocamız, üstadımız Giovanni Scognamillo, bu diyarı terk ettikten kırk gün sonra, adını taşıyan ödüllerin sahiplerini bulduğu gece sevgiyle anıldı. Tıpkı SİYAD gibi, FABİSAD üyeleri de Giovanni’nin çocuklarıdır. İlki neredeyse sınırsız, ikincisi ise çok dar olduğu halde, hem bilgisini, hem zamanını bizlere cömertçe dağıtmıştır. FABİSAD olarak, onun öncülüğünden çok yararlandık. Öncümüz, yol göstericimiz oydu. Bir avuç (genç) insanın ümitle, inançla kurduğu Fantazya ve Bilimkurgu Sanatları Derneği’nin (FABİSAD) her konuda ona danışan, evini sık sık ziyaret eden üyeleri için onun nasıl da eşsiz olduğunu anlatmak zor. GİO Ödülleri bizim için bu nedenle de çok kıymetlidir. Geçen perşembe 2016 GİO ödülleri sahiplerini buldu. FABİSAD’a hep destek olan Pera Müzesi’ne ve bu yılki sponsorumuz Riot Games’e teşekkür ederiz. Dördüncü GİO ödül gecemizi düzenleyebilmek için çırpınan yönetim kurulumuza da. Saati yanlış biliyormuşum. Gerçi aynı hatayı yapan başkaları da vardı, böylece pek sevdiğim Pera Cafe’de dört saate yakın beklerken yalnız kalmadım. Tam kapının karşısında oturduğum için gelenleri de anında görebiliyordum. İyi arkadaş olduklarım, tanıdıklarım, henüz isimlerini ezberlemeye çalıştıklarım... İster istemez, ilk günlerimizi hatırladım. Sadece Barış’ı (Müstecaplıoğlu), Yiğit’i (Değer Bengi), ‘arkadaş oğlu’ Kayra’yı ve elbette Kutlukhan’ı tanıyordum. Heyecanlı heyecanlı konuşuyorduk: Sevdiğimiz yazarlardan, yeni çıkan kitaplardan (bir kısmı FABİSAD üyelerinindi), hayallerden söz ediyorduk. Nâzım Hikmet Kültür Merkezi’ndeki genel kurullarımızı da unutamam. Neyse ki, herhangi bir kurul ya da komiteye gir demediler hiç. Yaşlılığın da kendince faydaları var. Neşeli, kavgasız-dövüşsüz genel kurullardı. Mevsim icabı sonra da bahçeye çıkıp çay içer, tost yerdik. Başlangıçta hele, çoğunluğu karşısına almış zararsız asiler gibiydik. Anne-babaları, öğretmenleri hayal gücünün yararına; çocuklarının heves ettiği ve yaptığı şeyin yalan-dolan, vakit ziyankârlığı olmadığına, tam tersine onların ufkunu genişleten bir şey olduğuna inandırmak için hayli uğraşmıştık. Ben kendi payıma böyle üç-dört panele gitmişimdir. Perşembe akşamı Hamit’i elinde mikrofon sahnede görünce de aklıma hemen bu paneller geldi. Moderatörlük yapardı diye hatırlıyorum. Baştan beri de sunulacak her şeyi, başta GİO ödül törenlerini hep Hamit Çağlar Özdağ sunmuştur. Bu yıl Pera Müzesi’ne yâdellerden kopup gelerek gene o sundu. Açılış konuşmasını da, benim kadar heyecanlanan başkanımız Özgün Muti yaptı. Sonra, Giovanni’yle çalışmış olanlar, bazı üyelerimiz, asistanı Nalan Söylemez, çalışma arkadaşı Yasemin Yazıcı ve torunu Dimitri Dermencioğlu, Giovanni’yi andı. Ben ise, hasbelkader aldığım Mavi Anka Ödülü’nü (daha önce Nazlı Hanım (Eray) ile Bülent Somay almıştı) en başta alıp rahata ererim sanıyordum. Olmadı, en sonlara kaldı ve elim ayağım titreyerek, ağladı ağlayacak halde kısa bir konuşma yaptım. Törenden sonra Giovanninin kızı Alessandra’ya “Çok heyecanlandım,” dedim. “Ben niye sahneye çıkmadım da oğlumu çıkardım sanıyorsun?” dedi. Şöyle diyeyim. Kutlukhan’ı bu işe ikna etmeye çalışmak bana daha da korkutucu gelir. En güzeli, geceye katılanlardı ama. Üyelerimiz, yakınlarımız, ağzına kadar dolu salon... Roman, hikâye yazanlar; illüstrasyonları, çizgi romanları, kısa filmleriyle vb katılanlar. Kendine güvenen, iyi bir şey yaptığını bilen sanatçılar... FABİSAD ilk günden beri bizim için ‘umut’ anlamına geldi. Hâlâ öyle ve hep öyle olacak. Geceleri kahramanlarımı ve öykümü düşünüyorum
DAMLA BEKLİN Alkışlarla Lamia, Moskof Cariye Hürrem, Pargalı ve Hatice, Kara Kraliçe Kösem ve yeni romanı Roma Kulübü gibi tarihi kitaplara imzasını atan, Demet Altınyeleklioğlu’yla yeni romanını konuştuk. Yazar Altınyeleklioğlu, Artemis Yayınları’ndan çıkan ‘Roma Kulübü’ne ilişkin soruları cevaplarken, bir sonraki romanıyla ilgili bilgileri, romanlarını kurgularken geçirdiği aşamaları gazetemize anlattı. Ben bir okur olarak kitabı casusluk romanı olarak yorumlasam da yazar Altınyeleklioğlu romana ilişkin başka başka detaylar anlattı.  »Romanlarınızda genel olarak tarihi olayları ele alıyor, tarihi kurgular yapıyorsunuz. Bu romanları yazmak için nasıl bir araştırma yapıyorsunuz? Bir yıl kadar süren bir ön hazırlık dönemim var. Önce döneme ve kişilere ilişkin ne bulursam okuyorum. Yerli yabancı kaynakları elden geldiğince tarıyorum. Bunun için internetten de yararlanıyorum. Sonra bütün okuduklarımı kafamda evirip çeviriyor, yazmaya karar verdiğim kahramana, tarihi gerçeklerden sapmadan, kendi kurgu öyküm içinde yeni bir elbise giydirmeye çalışıyorum. Bu aşamada cevaplandırmam gereken bir sürü soru çıkıyor karşıma. Olay gerçekten öyle miydi? Ya öyle değilse. Peki şöyle olamaz mı? O kişi veya kişiler gerçekten bize anlatıldığı gibi karakterler miydi? Ya değillerse? Neden şöyle de olmasın? Veya onları bu kişiliğe bürünmeye hangi şartlar zorlamış olabilir? Benim kurgum içinde bürünecekleri yeni karakter ne olabilir? Böyle daha yüzlerce soru. Bu sorulara kafamın içinde cevaplar ararken notlar alıyorum. Geceleri bile kahramanlarımı ve öykümü düşünüyorum. Kendi olayımın içinde yaşamaya başladığım anda yazmaya oturuyorum. Hak etmeyenleri yüceltmek, toplumun beyninde, kalbinde ruhunda yer edenleri ise öykücülük ya da başka bir şey adına hak ettikleri yerlerden aşağı çekmek benim işim değil »Roma Kulübü’nü yazarken nasıl bir süreç izlediniz. Daha çok nelere dikkat ettiniz? Genel olarak aynı yöntemi kullanıyorum. Ama Roma Kulübü’nde durum biraz daha farklı ve zordu. Kahramanlar, yakın tarihtendi ve içinde önemli tarihi kişiler vardı. Onları tarihi gerçeklerden ve kişiliklerinden uzaklaşmadan, kendi kurgum içinde ayakları yere basan bir yere oturtmam lazımdı. Buna dikkat ettim. »Bu bilgileri kurguyla birlikte kâğıda dökerken zorlandığınız yerler oldu mu? Elbette. Konusunu ve kahramanlarının çoğunu tarihten alan bir kurgu yazıyorsanız bu kaçınılmaz. “Ben romancıyım, kurgu yazıyorum. Kuş kadar özgürüm. İstediğim gibi uçarım” diyemezsiniz. Tarihi kurguda dönemi ve insanları olduklarından çok farklı göstermek gerçeğe haksızlık olur. Hak etmeyenleri yüceltmek, toplumun beyninde, kalbinde ruhunda yer edenleri ise öykücülük ya da başka bir şey adına hak ettikleri yerlerden aşağı çekmek benim işim değil. Tarihle yüzleşmek çoğu zaman başka başka hesapların işidir. Hiç değilse bizim memlekette böyle olmuştur. Tarih ideolojiye kurban edilmiştir. Evet, bir yazar gerektiğinde toplumuyla ve değer yargılarıyla ters düşmeyi göze almalıdır. Fakat romanınız kurgu bile olsa tarihten esinleniyorsa kendinizi uçurumun kenarında bulursunuz. Bugüne kadar on beş tarihi kurgu romanı yazdım. Hiçbirinde o uçuruma düşmediğim için mutluyum. Roma Kulübü’nde de. »Bir casusluk hikâyesi diyebiliriz Roma Kulübü için. Yaşananları neden casus Allecra’nın üzerinden anlatmayı tercih ettiniz? Roma Külübü’nü bir casusluk hikâyesi olarak düşünmedim. Öyle de görmedim. Bir dönem romanı demek daha doğru olur. Yaşamları vatanlarıyla aşkları arasına sıkışanların romanı. ‘Aşktan üstün ne var?’ diye sorguluyor. Mütareke dönemi İstanbul’unda her şey var. Kahramanlar, hainler, düşmanlar, dostlar, aşklar, büyük yalnızlıklar, entrikalar, çıkar çatışmaları, ihanetler, kendinden olmayanı kâfir gören kültür yobazlıkları. Casuslar da tabii. Kaç millet varsa, hepsinin ajanlarının kaynadığı bir payitahtta geçiyor Roma Kulübü. Savaşlardan, fukaralıktan, yoksulluktan, hastalıklardan kırılmış bir halk… Allecra mutlu azınlığın hayatına birdenbire giren sıradan bir İtalyan kızı. Kocasına kavuşmak için geliyor İstanbul’a… Casusluk yaptığına kendi bile şaşıyor. »Hep tarihi kurgu kitapları mı yazmayı düşünüyorsunuz yoksa farklı türde yazmak gibi planlarınız var mı? Hep tarihi kurgu yazmak gibi bir planım yok. Bugüne kadar öyle geldi. Arada bir istisna da var tabii. Lamia’yı yazdım mesela. Gerçek hayattan bir kesit… »Yeni bir roman çalışmalarınız var mı? Varsa bir sonraki romanda nasıl bir konu ile karşımıza çıkacaksınız?  İki çalışmam var. Birinin araştırma aşaması tamamlandı, yazmaya başladım. O da tarihi bir kurgu. Peki kim? O şimdilik sırrımız olsun. Özcan Deniz: "Kıro dediler yönetmen oldum"
Şarkıcılıktan yönetmenliğe geçiş yapan Özcan Deniz, kariyer yolculuğuyla ilgili ilk kez konuştu. Sosyal medyada içini döken Deniz, 2011 yılında ‘Ya Sonra’ filmiyle başladığı kariyerinin ilk planını 1995’te yaptığını belirtti. Her filminde karşısına çıkan “Birilerine özeniyor” yorumlarından dert yanan ünlü yönetmen, kıro-türkücü bakış açısını yıkıp yönetmen brövesini almanın çok zor bir yolculuk, hatta mucize olduğunu itiraf etti. ‘HAYALDİ, GERÇEK OLDU’ “Ben, ‘Film çekmek istiyorum’ dediğimde yıl 1995’ti. Daha Türk sinemasının yeni dönemi başlamamıştı bile. Yani özeneceğim hiç kimse yoktu. Kıro bakış açısından, türkücü etiketinden yönetmen brövesi almak çok zor bir yolculuktu. Aralarındaki geçişler, üstesinden gelinebilmesi kolay geçişler değildi. Kabul görmesi hayaldi, mucizeydi.” 5 yılda çektiği 5 filmle toplam 6 milyon 829 bin izleyiciye ulaşıp 56 milyon 362 bin TL hasılat elde eden Özcan Deniz, mesajını, “Hamdolsun sizlerle mucizeyi gerçekleştirdik. Daha birlikte gülüp birlikte ağlayacağımız çok hikâyemiz var” sözleriyle bitirdi Bozuk silahlar müzik enstrümanı oldu
Mithat Alam hayatını kaybetti
Boğaziçi Üniversitesi Mithat Alam Film Merkezi ve Mithat Alam Eğitim Vakfı'nın kurucusu eğitmen ve sinefil A. Mithat Alam hayatını kaybetti. Mithat Alam Eğitim Vakfı'nın paylaştığı bilgiye göre Alam, bugün yaşama veda etti. Taziye ziyaretlerinin 30 Kasım ve 1 Aralık günleri saat 18.00'dan itibaren Boğaziçi Üniversitesi Mithat Alam Film Merkezi'nde gerçekleşecek. *** Alam'ın 23 Kasım tarihinde, 36. İstanbul Film Festivali Sinema Emek Ödülü'ne layık görüldüğü açıklanmıştı. Ödüle değer görüldüğü açıklama şu şekildeydi: "İstanbul Film Festivali, bir eğitmen ve sinefil olarak sinema tutkusunu paylaşmak ve yeni kuşaklara aktarmak adına kurduğu Mithat Alam Film Merkezi'yle ülkemizin kültür ortamına benzersiz katkılarından dolayı Mithat Alam’a "Sinema Emek Ödülü"nü verme kararı aldı. Gösterimlerden eğitim seminerlerine sürekli gelişerek her yaştan sinemasevere, öğrenciye, genç sinemacılara kucak açmaya devam eden bir kurum olan Mithat Alam Film Merkezi, bilinçli sinemasever kitlelerin yetişmesine, sinemacı yeni yeteneklere olanak tanıyarak yerli ve yabancı güncel sinemanın nabzını tutarken, Görsel Hafıza Projesi ile sinema insanlarımızı kayıt edip arşivleyerek sinema tarihimizin ve belleğimizin korunmasını da sağlıyor."  Tiyatro oyuncusu Münir Akça hayata veda etti
Tiyatro sanatçısı Münir Akça, 65 yaşında hayatını kaybetti. Ordu'nun Altınordu ilçesi Taşbaşı Mahallesi'ndeki evinde merdivenden düşen Akça, çevredeki vatandaşlar tarafından çağrılan 112 acil servis ekipleri tarafından Ordu Devlet Hastanesi'ne kaldırıldı. Akça, yapılan müdahaleye rağmen kurtarılmadı. Ordu Büyükşehir Belediyesi Karadeniz Tiyatrosu (OBBKT) Genel Sanat Yönetmeni Ufuk Ersoy, yaptığı açıklamada, Münir Akça'nın vefatından büyük üzüntü duyduklarını belirterek, "Münir Akça, Ordu kültürüne ışık tutan, OBBKT'nın 53 yıllık yaşamında birçok anılarına tanıklık eden, kimi zaman oyuncu, kimi zaman yönetmen olarak sahnede olan emektar ve Ordu'nun çok değerli sanatçısıydı. Ani ölümü hepimizi derinden üzdü" dedi. Münir Akça kimdir? Ordu'da, 1951 yılında doğan Münir Akça, 1990 yılında Ordu Belediyesi Karadeniz Tiyatrosu'nda sanat hayatına başladı. Daha sonra Bakırköy Belediyesi Tiyatrosunda oyunculuk ve yönetmenlik yapan Akça, Arka Sokaklar, Her Şey Yolunda Merkez, Mavi Kelebekler, Aşk-ı Memnu, Emret Komutanım, İz Peşinde, Sırlar Dünyası başta olmak üzere birçok televizyon dizisi ve sinema filminde rol almıştı. Meslektaşımız Münir Akça'yı kaybetmenin üzüntüsünü yaşıyoruz. Başımız sağolsun. #MünirAkçapic.twitter.com/91eIMoMAw0 'Göğüs çatalları görünmesin’ diyen orkestra müdürüne terfi!
DOB’nin orkestradaki kadın sanatçılarına 10 yıl önce ‘göğüs çatalları görünmesin’ uyarısını yapan orkestra müdürü, genel müdür yardımcısı oldu. Cumhuriyet'ten Selda Güneysu'nun haberine göre, DOB Genel Müdürü Selman Ada tarafından vekâleten genel müdür yardımcılığı görevine atanan Sugüneş, 10 yıl önce genel müdürlük binası içindeki panolara “sanatçıların dekolte kıyafet giymemeleri konusunda” bir uyarı yazısı yazmıştı. Sugüneş’e tepkiler artınca, Sugüneş o dönem bir gazeteye, konuyla ilgili, “Göğsünün çatalı gözüken elbise giyiyorlar, hiç hoş olmayan görünüm sergiliyorlar. Kurumda askılı giyiliyor, bunlara karşı olamayız, tutucu değiliz, ama abartıya da kaçmamalıyız. Orkestramızdaki bayanlar kendilerini teşhir edecek şekilde dekolte giyiniyorlar. Bir mini etek giyip donunun görünmesi hiç de uygun bir davranış değil” açıklamasında bulunmuştu. Dönemin DOB Genel Müdürü Meriç Sümen de “Arkadaşlarım alınmışlar, herhalde yanlış düşünmüşler. Kimse burada hiç kimseye ‘şunu giy, bunu giy’ demez” diyerek, Sugüneş’in istifa ettiğini duyurmuştu. Dönemin DOB Genel Müdürlüğü Orkestrası Teknik Kurul Temsilcisi Mustafa Alpaslan ise o dönem “dekolte uyarısıyla” ilgili gelişmelerden sanatçılar olarak büyük üzüntü duyduklarını belirterek, “Bu orkestradaki sanatçılar nasıl giyineceklerini çok iyi bilirler. Ancak, Arzu Hanım da çok üzüldüğünü dile getirerek bizlerden özür diledi” diye konuşmuştu. DOB Genel Müdürü Selman Ada, 15 Kasım tarihinde Kültür ve Turizm Bakanı Nabi Avcı’ya, “Genel Müdürlüğümüzde boş bulunan 1. derece +3600 ek göstergeli Genel Müdür Yardımcılığı görevine Ankara DOB Müdürlüğü orkestra sanatçısı Arzu Gürerk Sugüneş’in 1309 sayılı Kanun’un 5-b maddesi uyarınca vekâleten atanması düşünülmektedir, olurlarınıza arz ederim” yazısını yazdı. Bakan Avcı ise görevlendirmeye onay vererek boşalan genel müdür yardımcılığı görevine vekâleten Sugüneş’i getirdi. Boşta bulunan diğer genel müdür yardımcılığına da vekâleten bariton solist sanatçı Serkan Kocadere getirildi. Sonsuzluğa şarkılar
“Yirmi yaşımda yaşadığım şeylere bakıyorum, yetmiş yaşındayım yine aynı şeyler oluyor. Yunan Mitolojisi’nde Sisifos efsanesi vardır. Sisifos tanrılar tarafından bir cezaya çarptırılmıştır. Kayayı tepenin başına kadar çıkarır ve çıkardığı anda kaya aşağıya yuvarlanıp düşer ve tekrar çıkarır. Sisifos sonsuza kadar bunu yapmaya mahkûmdur.” Zülfü Livaneli bundan kısa süre önce Canan Aydın’a verdiği röportajda bunları söylemişti. Yarım asırdır bu toprakların acısı ve umutlarına dair besteler yapan bir isim Livaneli. 1970’lerden günümüze kadarki süreçte, hatta en zor zamanlarda bile ses vermeyi bırakmayan bir sanat adamı. Asla pes etmedi. Zülfü Livaneli’nin ellinci sanat yılı için elli sanatçı bir araya geldi ve elli Livaneli bestesini yeniden seslendirdi. Livaneli 50. Yıl – Bir Kuşaktan Bir Kuşağa ismini taşıyan bu üç CD’lik proje Seyhan Müzik tarafından 10 Kasım’da servis edildi. Sezen Aksu yorumundaki Günlerimiz adlı şarkıyla başlayan kaydın kapanışını Memleket Kokulu Yârim parçasıyla Kardeş Türküler yapıyor. Teoman, Zuhal Olcay, Fazıl Say, Harun Tekin, Jehan Barbur, Yeni Türkü, Ceylan Ertem ve daha birçok ismin yer aldığı albümde Güneş Topla Benim İçin, Yiğidim Aslanım Burada Yatıyor, Gözlerin, Kardeşin Duymaz, Saat Dört Yoksun, Sürgün gibi tarihe not düşen Livaneli şarkıları bulunuyor. Sıla’nın Belalım yorumuna ise sanıyorum ayrıca değinmek gerekli. Sıla şarkının her saniyesini bizzat yaşıyor ve kurduğu cümlelerde o heyecanı bize de derinden hissettiriyor. Son yıllarda üst üste yayımlanan saygı albümlerinde o kadar vasat işlere imza atıldı ki bu tür çalışmalar amaçlarından çok uzakta kaldıkları gibi detaylı planlanmış, özgün düzenlemeleriyle dikkati hak eden diğer saygı projelerin de gölgelenmesine sebep oldular. Livaneli 50. Yıl – Bir Kuşaktan Bir Kuşağa albümü ise bu örneklerin dışında, iyi tarafta yer alıyor. İçerikteki her yoruma kusursuz demek çok zor, ama baştan sona dinlediğinizde arşivlik bir kayıtla karşı karşıya olduğumuzu söyleyebilirim. Bu albümü dinlerken babamın abim ve beni Livaneli’nin unutulmaz Ankara konserine götürüşünü hatırladım. On yaşındaydım ve hayatımda o kadar insanı ilk kez bir arada görüyordum. Sanırım müziğin gücüne de ilk kez o alanda inanmıştım. Livaneli şarkıları, tıpkı bu albümün isminde geçtiği gibi kuşaktan kuşağa devam edecek. Onun şarkılarını babamdan öğrendim, ben de oğluma öğreteceğim.  Fidel?
Fidel öldü, çocukluğumuzun ender halk kahramanlarından birisiydi. Halkına bağlı, halkının kaderine derinden etki etmiş, bütün dünyada sembol olmuş bir isim. Bütün hayatı boyunca onurlu bir insan olarak yaşadı. Ve benim Türkiye’nin Ruhu, Direnmenin Trajedisi romanımda Yılmaz Güney’in hayatını incelerken keşfettiğim gibi, insanlık tarihinde son derece sınırlı sayıda insan bütün bir hayatını “ŞAN OLSUN!” diyerek yaşar. Bunun için tam bir adanma ve hayatının belirli dönemlerinde bütün yaşadıklarını gözden geçirip kendine bir yön çizecek iradeyi gösterme ve sonrasında da bu yöne yaşamı boyunca bağlı kalmak gerekir. Türkiye ve Fidel konusunda belirli soyutlamaların yapılması gerekir:1. Belirli zibidi sürüsü Fidel’e diktatör diyor. Bunların soyu sopu, fikir babaları belli değildir. İçlerinde elalemin rezil söylemine tav olanlar var. İçlerinde bilip bilmeden konuşan zavallılar var. İçlerinde karşı-devrimciliğin yalağından yiyip içmeye meyille çok insan da var.2. Bazıları var, Fidel büyük insan, ama “aması” var diyorlar, bunların durumu normaldir. Onların büyük bölümüne göre, akıl yürütme şu şekilde oluyor: Kürtler bir mazlum millettir. Kürtlerin yaşadıkları bütün dünyanın gözü önünde olmaktadır. Dolayısıyla bütün dünya Kürtler ile dayanışmalıdır. Bu tartışmaya girmeden önce şunu söyleyeyim, benim aklım ve fikrim modern dünyanın ortasında 50 yıl süren bir iç savaşla bir ulus-devletin kurulacağı iddiasını “anlamsız” buluyor. Savaş kurmak için yapılmaz, bitmeyen savaş yıkmanın ve teslim almanın aracıdır. Hoş denileni anlamadan sayıp sövecek çok insan var, ama anlamaya çalışmalarını tavsiye ederim, boş lakırdı değil çünkü bunlar. Bir de “hınçlarıyla, nefretiyle, reaksiyoner olarak, tam bir anti-formatında yaşayan insanlar” var, onlar için sadece Allah onlara yardım etsin diyorum, içtenlikle.3. Üçüncü kesimde Fidel’e ilişkin hayatı boyunca mücadelesini verdiği hiçbir değer sahip çıkmadan; Kuru övgüyle sahip çıkanlar var. Bunların arasında devrimci ahlak, devrimci hukuk, halkı için çalışan devrim-emekçisi, dünyanın ezilen halklarıyla dayanışma içinde olmak ve elbette devrimciler arasındaki ilişkileri belirli bir saydamlığa oturtmak için azami çaba göstermek gibi örnekler-değerler var. Bakın yakın geçmişte ne oldu? Oliver Stone Küba’ya gitti ve Fidel ile iki filmden oluşan bir belgesel yaptı. Bu ne demektir? Çok açık ve net: Oliver Stone zerre kadar Küba’nın mazeretlerine odaklanmış ve onların başaramadıklarını savunma çabasına girecek birisi değil. Tam anlamıyla Oliver Stone’un yapmak istediği belgeselin anlamı İngilizcede bir deyim olarak bilinir: Kirli çamaşırlarını kamuoyu önünde yıkamak. Yalnız şöyle küçük bir sorun vardı ki Küba’nın pek kirli çamaşırı yoktu, çünkü bunu Fidel halkı önünde gelenekselleşmiş biçimde Havana’da yaklaşık 10 saat süren bütün halka açık ve yüz bin kişinin katıldığı toplantılarda rapor olarak ulusal meydanda sunuyordu. Peki, bu raporların özelliği nedir? Çok açık ve net: Yirminci yüzyılın hiçbir devlet başkanı bunu yapamadı ve hiçbiri buna bir süreklilik kazandıramadı. Tekrar ediyorum, hiçbiri, ama hiçbiri! Böyle bir şeyi yapan insana çıkıp diktatör demek, sahtekârlık ve yalancılığın doruk noktasıdır. Batı medyası bu sahtekârlığa şu şekilde teşne oldu: Kendi ülkelerinde özel mülkiyet vardı. Küba’da üretim araçlarının özel mülkiyetine izin verilmiyordu. Her şey devletindi (bu tam anlamıyla bir rezil yalan!) ve devletin bütün mülkiyeti ve parası da, demek oluyor ki DEVLET BAŞKANINDI. Ve buradan yola çıkarak, Castro’da dolar milyarderi bir zengindi. Bu aptallar için üretilmiş bir yalandır, ama bu yalanı üretenler p.çtir, bu hiç küfür falan değil, düpedüz p.çtir! Niçin mi? Bunun en iyi örneğini Büyük İskender söyler; İskender’e göre, herkesin bir babası vardır, bir biyolojik babası, ama bir de manevi önderi olan bir fikir babası vardır. O fikir babası, hayatı boyunca kafasını kurcalayan ve en kritik anlarda uyacağı ilkelere kaynaklık eden “fikir babası”dır, manevi önderidir. Ama bakıyorsun, bu DİKTATÖR sıfatına, bunun Castro versiyonu için hiçbir fikir babası yok, babası yok, kimse bunu meşru ve ahlaki düzlemde ve olgusal anlamda hakiki geçerli ve kavranabilir düzeyde ispatlayamıyor. Fikir babası yok, fikir değil çünkü, yargı ve çamur atma girişimidir. İşte bu anlamda bu tip diktatörcülere p.ç denir. Aynı İskender kendisi için biyolojik babasından başka, fikir babası olarak Aristoteles’in hayatı boyunca kendisine rehberlik ettiğini söyler. Bu dünyada çok az gerçek insan kendi değerlerinin hesabını verebilmiştir. Çok az insan hayatını insanlığın vicdanı önünde deşifre eder ve çok az insan hayatının ahret hesabını bu dünyada verir, yani ahretlik sorulara yüzü kızarmadan yanıt verir. İşte Fidel Castro, bu anlamda, vicdanıyla yaşadı, şan olsun diye eyledi, aşını ortak yedi ve başka ülkelere işgalci asker değil, aksine muhtaçlar için aşı üreten ve doktor gönderen bir sistem kuran onurlu bir cumhuriyetin neferi olarak hayata gözlerini yumdu. Onurumuzdur. Savaş Vadisi Akademi ne diyecek?
Uzun süredir film hapsinde olan Mel Gibson son filmi Savaş Vadisi (Hacksaw Ridge) ile tek bir şeyi kanıtlamış oldu. Mel Gibson kesinlikle daha fazla film çekmeli. Nokta.Mıhlayan savaş sahneleri Konu savaş filmlerine gelince Mel Gibson, Braveheart filminden Apocalypto’ya kadar kendini kanıtlamış bir yönetmen. Yönetmenlik koltuğuna tekrar oturması ile Hacksaw Rigde’in savaş sahnelerinden sonra bunu bir kez daha kanıtlamış oldu. Uzun zamandır izlediğim damara basan en ham savaş sahnelerinden. Filmin ilk kısmı Desmond’un savaş alanı dışındaki hayatına odaklanıyor; ailesi, kişisel ilişkileri ve hayatının aşkını bulması. Ardından tüm bu hikâye büyük bir savaş alanında geçiyor. Ve şimdiye kadar gördüğünüz en sert, en vahşi savaş sahnelerinde buluyorsunuz kendinizi. Bu sahneler o kadar enfes çekilmiş ve kurgulanmış ki adeta siz de orada oluyorsunuz ve nereye koştuğunuzu, düşmanın nerede olduğunu siz de fark ediyorsunuz. İnanılmaz bir takip gücü sunan kamerayı ayakta alkışlamak gerek. Açıkçası ben bu sahneleri izlerken büyülendim ve donakaldım. Yüzlerce savaş sahnesi izledik ama bunun gibisini izlememiştik.İçi dolu hikâye Hacksaw Ridge, klasik hikâye anlatımına sahip olarak ilerleyen ve karakterler ile seyirciye dinamik ilişki kurdurabilen bir film. Bu tarzı çok seviyorum. Bir savaş filminde, savaş sahneleri haricinde etkileyici bir hikâye de bekliyorsanız, bu tam filmi. Film, İkinci Dünya Savaşı sırasında sağlık görevlisi olarak Amerikan ordusuna katılan Desmond Doss’un gerçek hayat hikâyesine dayanıyor. İş gerçek hikâyelere gelince, bu hikâyeye neyin dahil edileceği ve nelerin çıkarılacağı yönetmene bağlıdır. Mel Gibson’ın bu konudaki kararları sağlam gözüküyor. Sadece ‘Savaş bir cehennemdir’ filmlerden olmayan Hacksaw Ridge gayet ikna edici bir hikâyeye sahip. Geleneksel olmayan inancı uğruna sosyal olarak dışlanmayı göze alan ve bu kişisel inancını sonuna kadar götüren Desmond’ın zaman içinde onun bu inadına karşı duranları kazanması ve onlar tarafından takdir edilmesi aşamaları son derece etkileyici. Konusunu kesinlikle anlatmayacağım. Siz de okumayın bence. Bunu izleyerek görmek inanın daha lezzetli. Elbette savaş karşıtı Hacksaw Ridge’in savaş karşıtı bir film olduğunu iddia edemeyiz ancak filmin ana karakterinin savaş karşıtlığı üzerinden kahramanlaştırıldığını da göz ardı edemeyiz. Üstelik bu şiddetli sahnelerin olmadığı yani savaşın içinden geçmeyen savaş karşıtı film yapmak çok da olabilir gibi gelmiyor. Desmond Doss rolünde Andrew Garfield’den daha iyi bir oyuncu düşünemiyorum. Vince Vaughn’dan Hugo Weaving’e kadar oyuncu kadrosu dört dörtlük. Gibson’ın, filmin sonlarına doğru Desmond Doss’un “Tanrım, lütfen bir tane daha kurtarmama izin ver” dediği eylemine yeni engeller eklemesi o kadar doğru hamle olmuş ki, yönetmen adeta hikâye anlatımının nasıl olması gerektiği ve bunun görsel olarak nasıl desteklenmesi konusunda ders vermiş. Akademi görecektir Mel Gibson muhalefeti tam hız devam ediyor. Sarhoşken yaptığı korkunç bir açıklama sonrası adeta Hollywood’dan aforoz edilen Mel Gibson şimdi de gerçek olmamasına rağmen liberaller tarafından Trump taraftarı olmakla suçlanıyor. Halbuki internet Gibson’ın Trump aleyhinde sözleri ve videolarıyla dolu. Linç kültürsüzlüğü ne yazık ki her yerde aynı. Ancak tüm bunlara rağmen, Akademi, bir savaş alanında inanç, aşk, dostluk, affetme hakkında film yaparak adeta kefaret ödeyen bu filminden sonra, Mel Gibson muhalefetini unutup filmi pek çok kategoride görecektir. Bundan kaçamazlar. Kaçarlarsa çok ciddi bir protestoyu hak etmiş olurlar. Hasan Ali Toptaş’ın Harfler ve Notalar’ından yazmaya gönül verenlere öğüt niteliğinde 10 alıntı
Hasan Ali Toptaş… Diliyle büyüleyen, elinizden tutup değil, sizin kendi elinizden tutup kendinizi anlama hatta belki anlamsızlığın tam ortasına gitmenize olanak veren eşsiz yazarlarımızdan. Harfler ve Notalar adlı deneme türündeki yapıtı ise özellikle yazmaya gönül veren herkes için gerek alıntıları, gerek değindiği kaynaklar gerekse yazarının yazarlığa dair görüşleri açısından son derece kıymetli ve başucu kitabı olmayı hak eden kitaplarından biri. Kitap Eki'nde yer alan derlemeye göre işte o 10 alıntı: 1. “… bile isteye oluşturulan bu kusurların, metnin öteki alanlarına yayılan zekanın ve ustalığın parıltısını hoş bir şekilde gölgelediğini, gölgeleyince de onları daha görünür kıldığını düşünürüm.” 2. “… ayrıntıları birbirine akıl ipiyle sımsıkı bağlardık. Belki daha sonra akıl ipi denen şeyin ne kadar güvensiz ve çürük olduğunu anladık da, yavaş yavaş vazgeçtik bundan.” 3. “Bir hikaye nasıl olmalı diye sorulduğunda hep bu benzetmeye başvurulur ve kıdemliler tarafından bize “Tıpkı bir buzdağı gibi olmalı, ancak sekizde biri görünmeli,” denirdi.” 4. “… zamana meydan okuya okuya yüzyılların gerisinden süzülerek ilk günkü tazelikleriyle bize kadar ulaşan hikayeler, içlerindeki her şeyi bir şeye dayandırıp bolca açıklamalarda bulunan hikayeler değil, yapılarında karanlık noktalar barındıran hikayelerdir.” 5. “Sevgili çocuklar hikaye kelime kusularak değil, kelime yutularak yazılır.” 6. “Yazar metnin içindeki zamanın saatini kendisinin kurması gerektiğini biliyor çünkü ve tedbirini ona göre alıp kalemini ona göre oynatıyor. Yazdığı romanın ya da hikayenin içindeki zamanın hızlı akması gerekiyorsa, çeşitli tekniklerle hızlandırıyor sözgelimi; yavaş akması gerekiyorsa yavaşlatıyor, durması gerekiyorsa durduruyor. Kısacası yazar, gövdesini sarıp sarmalayan dünyevi hızın damlasını bile aksettirmiyor önündeki kağıda.” 7. “Bir sayfada, “Benim yaptığım gerçekliği kopya etmek değil, kurmaktır; Flaubert’in tutkusu da buydu: Hiçten bir şey kurmak, eserin dışında bir yere dayanmadan yalnız başına ayakta durabilecek bir şeyler yaratmak,” cümlesinin altını çizmiştim sözgelimi;“ 8. “… bir romanda ne anlatıldığını ancak kendi sesiyle o roman söyleyebilir bize. Bunu yaparken sesine içindeki sessizlikleri de katar üstelik; ölçülerini ölçüymüş gibi gözüken ölçüsüzlüklerini, mimarisini, ruhunu ve ruhuna el veren öteki ruhların uzak titreşimlerini de katar.” 9. “Zaten romanın son cümlesini yazdıktan sonra yazarın söyleyeceklerinin hiçbir hükmü yoktur.” 10. “Bana göre, bir metin okunurken kesinlikle yazar aradan çekilmelidir. Yazılırken de okur aradan çekilmelidir tabii.” Kitap Eki Levent Üzümcü'nün oyunu rektörlük tarafından gerekçesiz iptal edildi
Tiyatro oyuncusu Levent Üzümcü'nün ‘Anlatılan Senin Hikayendir’ adlı oyun Artvin Çoruh Üniversitesi'nce iptal edildi. Levent Üzümcü'nün Artvin'deki Çoruh Üniversitesi'ne bağlı A. Nihat Gökyiğit Kongre ve Kültür Merkezi'nde 3 Aralık Cumartesi günü saat 19.00'da oynanacak, ‘Anlatılan Senin Hikayendir’ adlı oyunu Artvin Çoruh Üniversitesi tarafından iptal edildi. dihaber'in haberine göre; Levent Üzümcü, kararı Twitter hesabından 'İptal edildi' dövizi ile birlikte şu sözlerle duyurdu: “Çok değil, birkaç yıl öncesine kadar valiler, belediye başkanları, rektörler, oyunlarımıza gelirdi. Günümüzde ise biz o şehirde oynamayalım diye gerekçe gösterilmeden sahneler elimizden alınıyor. Tüm Artvin seyircisinden özür dilerim. Sahnelerimiz son anda elimizden alınmazsa Trabzon ya da Rize oyununa beklerim.” İptal gerekçesini bilmediğini dile getiren Üzümcü, oyunun daha önce de Antalya'da iptal edildiği bilgisini paylaştı. Üzümcü, “Sizce oyununun neden iptal edildi?” sorusuna ise, “Bilmiyorum, en iyi bildikleri şeyi yapıyorlar, insanların ekmeğiyle, aşıyla oynuyorlar” cevabını verdi. Muhammed Ali'den Fidel'e: Seni Amerika yıkamadı, ben nasıl yıkayım?
Can Yücel'den Fidel Castro şiiri
Kâbus ortaklığı
Haziran 2011 seçimlerine hazırlanırken AKP’nin sloganını hatırlarsınız: “Hayaldi, gerçek oldu.” Hayallerle gerçeklerin paldır küldür birbirine karıştırıldığı kampanyanın filmlerinden birinin konusu ‘ambulans uçak’tı: Şanlıurfa’da yaşayan Turgut Ailesi’nin oğlu Yunus tarlada kardeşine yardım ederken parmaklarının kopmasına yol açan bir kaza geçirir. Ama neyse ki ambulans uçak sayesinde hızla Ankara’ya ulaşırlar, çocuğun hayatı ve parmakları kurtulur. Bu reklam filminin bir yerinde Yunus’un elinin sağlıklı olduğunu, eğitimine devam ettiğini görmemiz için yakın planda bir okul defteriyle bir kitap tutan eli sunulur. Bu FEM Yayınları’na ait bir dersane kitabıdır. O günlerde internette bunun izleyicilerin bilinçdışına yönelik subliminal bir mesaj olduğuna, AKP’nin FEM Dersaneleri’nin ve dolayısıyla Fethullah Gülen Cemaati’nin gizli reklamını yaptığına dair birçok tartışma yaşandı. Oysa film teknik açıdan subliminal olmadığı gibi içerik açısından da şaşırtıcı değildi: AKP ile o sırada henüz FETÖ olmayan Cemaat arasında filmin de gösterdiği gibi bariz bir ortaklık vardı. Daha 7-8 ay önce, 12 Eylül 2010 anayasa değişikliği ve yargı reformu adı altında Türkiye’nin mahvedilmesi referandumunda Gülen AKP’ye AKP’lilerin bile veremeyeceği desteği vermişti: “Fethullah Gülen’e bağlı okullarda görev yapan öğretmenler, yurtdışından sandıkların kurulu bulunduğu havalimanlarına gelerek oy kullanmaya devam ediyorlar. Cemaatin kişi başı 750 doları bulan uçak biletleri karşıladığı belirtiliyor. Cemaate bağlı FEM dershanesi de Zaman gazetesi yazarlarının yazılarını propaganda amacıyla öğrencilerine dağıtıyor. Fethullah Gülen’in ‘imkan olsa ölülerin mezardan çıkıp oy vermesi gerektiği’ni belirttiği referandum için Gülen Cemaati hummalı bir çalışma yürütüyor. Son olarak, içlerinde Cemaatin Afganistan’daki okullarında görev yapan öğretmenlerin de olduğu bir grup uçakla Türkiye’ye gelerek, havalimanında oy kullandı. HaberTürk’ün haberine göre, grubun bir kısmının ise ikametinin olduğu kentlere giderek oy kullanacakları ve 14 Eylül’de Afganistan’a geri dönecekleri belirtildi. Öte yandan, Gülen Cemaati’nin diğer ülkelerde bulunan okullarındaki öğretmenlerin de oy kullanmak için Türkiye’ye geleceği öğrenildi.”* (sol.org.tr, 04.09.2010) Böyle bir ortamda AKP propaganda filminde FEM’in reklamı yapılmayacaktı da o delikanlının eline BirGün ya da Cumhuriyet mi tutuşturulacaktı?! Hayat bazen ne feci oyunlar oynuyor… 2011’de ‘Hayaldi, gerçek oldu’ kampanyasını hazırlayan AKPli reklamcı Erol Olçak, 15 Temmuz gecesi çok sevgili cumhurbaşkanının korkunç çağrısına uyarak 16 yaşındaki oğlu Abdullah Tayyib’i de yanına alıp Boğaziçi Köprüsü’ne gitti. Baba-oğul o gece orada, AKP-FETÖ ortaklığının diyalektik gelişimi sonucu ortaya çıkan iğrenç bir darbe filminde canlarını yitirdi. AKP-FETÖ işbirliğinin en büyük delillerinden biri olan bu reklam filmi youtube’da dönüyor hâlâ… Ama doğrudan kaynağında görmek isterseniz filmi AKP’nin sitesinde de izleyebilirsiniz.*** http://haber.sol.org.tr/devlet-ve-siyaset/cemaatte-referandum-seferberligi-haberi-32992 **https://www.akparti.org.tr/site/video/7778/nerede-olursan-ol-devlet-saglikta-her-yerde Kim Kimi Güverteden Atar?
KÜLTÜR SANAT SERVİSİ Oliver Ressler’in dünya gündemini saran, geçmişin, bugünün ve uzun bir süre yarının da gündeminde olacak gibi görünen göç olgusu başta olmak üzere, sınırları, yurttaşlık meselesi, sermaye ve alternatif ekonomileri irdeleyen işlerin yer aldığı ‘Kim Kimi Güverteden Atar?’ başlıklı sergisi SALT Galata’da açıldı. Sanatçı 12 yıllık üretimlerinden oluşan bu sergisinde, dönemin en can yakıcı meselesi göç ve yaşamın tüm alanlarına sirayet etmiş olayları, fotoğraf işleri, duvar yazıları, film ve enstalasyonlarla bir araya getiriyor. Sanatçının bu işleri, güncel meseleleri devlet politikaları açısından birbiriyle ilişkilendirmek yerine, bunların süregelen bir küresel krizin iç içe geçmiş yüzleri olarak okunabileceğine işaret ediyor. Türkiye’de Suriyeli Mülteci Yok Sanatçı Ressler, Türkiye’deki mültecilerin hikâyesini ‘There are no Syrian Refugees in Turkey/ Türkiye’de Suriyeli Mülteci Yok’ aldı bir video çalışmasıyla inceliyor. Sergide yine mülteci sorunlarını farklı açılardan inceleyen; ‘Emergency Turned Upside Down/Acil Durum Tepetaklak’ ve ‘Stranded/Kıyıya Vurmuş’ adlı iki çalışma daha var. Kıyıya vuran takım elbiseli erkekleri bir politikacı ve yönetici gibi resimleyen sanatçı Ressler, ‘Stranded/Kıyıya Vurmuş’ adlı çalışmayla dünyayı derinden sarsan Aylan bebeğin kıyıya vuran cansız bedenine gönderme yaparak öyle bir iş çıkarmış ki; sanatçı bu fotoğraflarla adeta, mevcut ekonomik düzendeki yöneticilerin önce işten, sonra da güverteden atılmasına gönderme yapıyor. Bunu göz ardı edemezsiniz Sergi kapsamında dikkat çeken bir diğer çalışma ise serginin açık kalacağı 15 Ocak 2017 tarihine kadar İstanbul’un iki ayrı mekânı; Dolmabahçe ve Kızıltoprak’taki büyük reklam panolarında yer alan ‘Too big to fail/İflas için çok büyük’ adlı çalışma. SALT Galata’nın dışında sunulan bu işle ise demokratik bir dönüşüm talep eden küresel hareketin düzen tarafından dikkate alınan, iktidardakilerin artık göz ardı edemediği bir noktaya gelmesine duyulan arzuya işaret ediyor. *** Oliver Ressler kimdir? Viyana’da yaşayan ve çalışan Oliver Ressler’in 2005’te Platform Garanti’deki İdeal Toplum Kendini Yaratır sunumundan bu yana İstanbul’daki ilk sergisi. Ressler ekonomi, demokrasi, küresel ısınma, direniş biçimleri ve toplumsal alternatifler gibi meseleler üzerine üretim yapıyor. İşleri yaygın olarak uluslararası kurumlarda sergilenen sanatçının filmleri, 2013’te Centre d’Art Contemporain Genève’de gösterildi. Finansal kriz konulu gezici sergi It’s the Political Economy, Stupid ‘Politik Ekonomi Bu, Aptal’ ile 2014’te Viyana’daki Secession’da düzenlenen Utopian Pulse – Flares in the Darkroom ‘Ütopik Dürtü - Karanlık Odada Alevler’ araştırma projesinin eş küratörü olan Ressler, Prix Thun Sanat ve Etik Ödülü’nün (2016) ilk sahibi. Bizim Fidel
Kelimelere düşkünlüğü... Baştan çıkarıcılığı... Nerede olursa olsun karşılaştığı her sorunun peşine düşer. İlham gücünün sürükleyiciliği tarzına yakışır. Beğenisinin vüsati, kitaplarına gayet iyi yansımıştır. Sigarayla savaşta moral üstünlük sağlayabilmek amacıyla puro içmeyi bırakmıştır. Bir tür bilimsel şevkle çözümler yaratmayı sever. Her gün birkaç saat egzersiz yapıp, sık sık yüzerek enfes formunu korur. Alt edilemeyecek denli sebatkârdır; katı disiplin sahibidir. Umulmayana, hayal gücü sayesinde ulaşmıştır. Çalışmayı öğrenmek, dinlenmeyi öğrenmek kadar önemlidir. Helak olacak kadar konuşur; konuşarak dinlenir. İyi yazar ve yazmayı sever. Yaşamdaki en büyük motivasyon kaynağı, riskin yarattığı heyecandır. Ancak doğaçlama ustalarına özgü hitabet gücü, onun en kusursuz niteliklerindendir. Onun için kitlelerle uğraşmanın anlamı bireylerle ilgilenmek Konuşmaya başladığında önce, sesi alçak ve konuşmasının yönü belirsizdir. Kuvvetli bir vuruşla dinleyicilerini avucuna alana kadar, adım adım, kullanabileceği her şeyden yararlanır. İlham sahibidir; karşı konulamaz, göz alıcı zarafeti, ancak bunu hissetme onurundan mahrum olanlar tarafından inkâr edilebilir. Anti-dogmatizm abidesidir. Başucu kitaplarının yazarı Jose Martin'in düşüncelerini Marksist bir devrimin akışkanlığı ile bağdaştırabilecek kadar yeteneklidir. Belki de düşüncelerinin özü, kitlelerle uğraşmanın her şeyden önce bireylerle ilgilenmek anlamına geldiği konusundaki netliğinde yatmaktadır. Bu, yüz yüze iletişimde sağladığı mutlak güveni açıklayabilir. Her bir farklı durum için kullandığı ayrı bir dil ve dinleyicilerini ikna edebileceği farklı bir yaklaşımı vardır. Karşısındakilerle nasıl aynı düzeyde olabileceğini bilir. Engin, müteferrik bilgisi, her türlü ortamda rahat hissetmesini sağlar. Şu kesindir ki, nerede, nasıl ve kiminle olursa olsun Fidel Castro orada kazanmak için bulunur. Sabah kahvaltısında iki yüz sayfalık dünya haberleri En küçük gündelik faaliyetlerde bile sahip olduğu mağlup etmeye dönük eğiliminin, özel bir nedeni var gibidir. Hiçbir zaman teslim olmaz ve içinde bulunduğu durumu değiştirmeyi başarıp, zafer kazanana kadar durup dinlenmez. Özellikle bir sorunun çözümüne yaklaşıldığında, hiç kimse ondan daha takıntılı olamaz. Büyük ya da küçük, herhangi bir meseleye kendisini aynı ihtiraslı tutku ile adayabilir. Hele bir de bu mesele güçlüklerle yüzleşmek anlamına geliyorsa... Hiçbir zaman böylesi anlarda olduğundan daha iyi hissedemez. Onu yakından tanıyanların "Bir şeyler yanlış ki, sen yine mest olmuş gibisin" dedikleri vakidir. Tekit (tekrarlamak), onun çalışma yöntemlerinden biridir. Sözgelimi, Latin Amerika'nın dış borçları, iki yıl kadar önce konuşma başlıklarından biri haline gelmişti. Bu tarihten itibaren sele, konuşmalar içerisinde genişletildi, yayıldı ve derinleştirildi. İlk söylediği şey, basit bir aritmetik çıkarım, yani bu borçların ödenemez olduğuydu. Ardından, sırf bu amaçla düzenlenen uluslararası bir toplantıda ortaya koyduğu sersemletici bulgular geldi: "[Borçların] Ulusal ekonomiler üzerine etkileri, toplumsal ve siyasal yansımaları, uluslararası ilişkilerde yarattığı mutlak baskı, ortak Latin Amerika politikası için taşıdığı tartışılmaz öneme kadar varan bütünsel bir görünüm." Onun, bir siyasetçi olarak ender rastlanan yeteneklerinden biri de, bir meselenin en uzak sonuçlarına bile nasıl evrilebileceğini sezebilmesidir. Ama bu yeteneğini, ilham patlamaları şeklinde değil, çetin ve direngen bir akıl yürütme süreci içerisinde kullanır. En büyük yardımcısı, bunaltıcı yargılar ve inanılmaz hızlı matematik hesaplamalarla dolu bir söylevi ya da özel bir konuşmayı yedeklemekte -zaman zaman da kötüye- kullandığı hafızasıdır. Ardı arkası kesilmeyen özet verilerle kaşık kaşık beslenebilmek için yardıma ihtiyaç duyar. Bilgi akışı sağlama işi, yatağından kalkmasıyla başlar. Her sabah kahvaltısına, en az iki yüz sayfalık dünya haberleri eşlik eder. Nerede olursa olsun her sabah zorunlu raporlar önüne gelir. Kendi tahminine göre, resmi raporlar, ziyaretçilerin getirdikleri ve sınırsız merakını her an uyandırabilen yazılar dışında, her gün yaklaşık elli farklı belge okumaktadır. Haris bir okuyucu Castro Herhangi bir meselede, en küçük çelişkiyi bile yakalayabildiğinden, ona verilecek her yanıt kusursuz olmalıdır. İhtiyaç duyduğu bilginin bir başka kaynağı da kitaplardır. Haris bir okuyucudur. Özel bir yöntem kullanmadığı konusunda ısrar etse de, kimse nasıl ve ne zaman bu kadar çok ve hızlı okuduğunu anlayamaz. Sık sık, günün erken saatlerinde yanına aldığı bir kitap hakkında, ertesi sabah yorumlar yaptığı bilinir. İngilizce okuyabilir ama konuşmaz. Daha çok İspanyolca okur ve eline üzerinde harfler olan herhangi bir parça kâğıdın geçtiği her an okumaya isteklidir. Ekonomi ve tarih başlıklarını düzenli olarak izler. İyi edebiyatın değerini de bilir ve yakından izler. Gerçek nedenlerin nedenlerinin nedenlerini bulana kadar bardaktan boşanırcasına sorduğu seri ve birbirini izleyen sorularla insanları bombardımana tutma huyu vardır. Latin Amerikalı bir konuğu ayaküstü ülkesindeki pirinç tüketimi oranlarından söz ettiğinde, o anda kafasından yaptığı hesapla "çok ilginç, öyleyse herkes günde dört poundluk [yaklaşık iki kilogram] pirinç yiyor" demiştir. En iyi taktiği, bilgilerini doğrulamak ve kimi durumlarda karşısındakini tartıp ona göre muamele etmek için, yanıtlarını zaten bildiği sorular sormaktır. Bilgi edinebileceği hiçbir fırsatı kaçırmaz. Angola savaşı sırasında katıldığı bir resmi kabulde, bir çatışmayı öylesine tarif etmişti ki, Avrupalı bir diplomatı Castro'nun o çatışmada bulunmadığına ikna etmek zor olmuştu. Che Guevara'nın yakalanması ve öldürülmesi üzerine yaptığı açıklama, Palacio de la Moneda baskını ve Salvador Allende'nin ölümüne ya da Flora Kasırgası'nın yarattığı tahribata ilişkin beyanları, muazzam konuşma örnekleridir. Latin Amerika'nın geleceğine ilişkin hayali Bolivar ve Marti'ninkiyle aynıdır: "Dünyanın kaderini değiştirme kapasitesine sahip uyumlu ve özerk bir toplum." Amerika Birleşik Devletleri'ni, Küba dışında, her hangi bir ülkeden çok daha iyi tanımaktadır. İnsanlarının tabiatı, iktidar yapısı ve hükümetlerinin gizli niyetleri hakkında derin bilgisi vardır. Ambargonun yarattığı sürekli fırtınayı bunun sayesinde savuşturur. Genellikle saatler süren görüşmelerinde, en beklenmedik kıvrımlara varana kadar titizlikten taviz vermeden her konunun üzerinde ayrıca durur. Yanlış kullanılacak tek bir sözcüğün tamiri imkânsız hasarlar yaratabileceğini bilir. Sorulara yanıt vermekten asla kaçınmaz ve asla sabrı taşmaz. Fazla kaygılanmaması için bazı gerçekleri duymasını engellemeye çalışanlar vardır. Yine de [duyar ve] bilir. Kendisinden bir şeyler saklamaya çalışan bir görevliye şöyle demiştir: "Müsterih olmam için gerçekleri benden saklıyorsun ama sonunda tüm bana hiçbir zaman anlatılmamış gerçeklerin hepsiyle birden karşı karşıya kaldığımda şoke olup öleceğim". Sokakta ona "Fidel" derler Yine de en ciddisi, yetersizlikleri örtmek için ondan sakladıklarıdır. Çünkü -siyasi olsun, bilimsel, sportif ya da kültürel olsun- devrimi ayakta tutan başarılara paralel olarak, gündelik hayatı her düzeyde ama özellikle de yurttaşların mutluluğu düzeyinde etkileyen büyük bir bürokratik yetersizlik söz konusudur. Sokaklarda insanlarla konuştuğunda, bu sohbet, yepyeni anlamlar ve gerçek bir muhabbetin açıklığını taşır. Ona "Fidel" derler. Çevresini güvenle sararlar. Hakikatlerin konuşulduğu canlı bir radyo yayınında, ilk ismiyle hitap ederek, muhalif görüşlerini onunla tartışır ya da ona taleplerini iletirler. Bunlar, kendi parlaklığıyla örtülü sıra dışı bir insanın görebildiğimiz yanlarıdır. Tanıdığıma inandığım Fidel Castro budur: "Davranışları yalın ama hayalleri iflah olmayan, modası geçmiş sakalları olan, sözcük seçimlerinde tedbirli, görgülü, düşünceleri harikulade olmaktan daha hafif bir deyimle nitelendirilemeyecek bir adam." Uzmanlarının er geç, kansere çare bulacaklarının hayalini kurarken, en büyük düşmanından 84 kat daha küçük bir adada, dünyadaki güç dengelerine uygun bir dış politika geliştirmiştir. Bilincin doğru teşekkülünün, insanlığın en büyük başarısı olduğuna ve moral güdünün, dünyayı değiştirmek ve tarihi harekete geçirmekte maddi şeylere üstün geleceğine kanidir. Daha uzun yaşamayı talep ettiği bazı anlarda, başka türlü yapabileceği bazı şeyler için hayattan biraz daha fazla süre istediğini gevelediğini duymuşluğum vardır. Bu kadar insanın kaderini taşımanın getirdiği yükle belinin büküldüğünü gördüğümde, en çok ne yapmak istediğini sordum. Bir kerede yanıtladı: "Bir sokağın köşesinde dikilmek" * Gabriel García Márquez'in bu yazısı www.progresoweekly.com adresinde 10-16 Ağustos haftasında yayımlanan İngilizce orijinalinden Kasım Akbaştarafından Latinbilgi.Net için çevrilmiştir. Nazım Hikmet, Fidel'i ilk gördüğü anı anlatıyor
2'si yerli 6 yeni film vizyonda
Türkiye'deki sinema salonlarında bu hafta 2'si yerli 6 film vizyona girecek. Handan Öztürk'ün yönettiği, şarkıcı Atiye, Tayanç Ayaydın, Seyyal Taner ve Birsen Dürülü'nün oynadığı "Bana Git De" izleyici ile buluşacak. Varoluş sorgulamalarını aşmak için Doğu'ya yolculuk yapan bir gencin hikayesinin anlatıldığı filmde Tayanç Ayaydın, varoluş bunalımını aşmak için İstanbul'dan Doğu'ya doğru yolculuk yapmak isteyen gitarist Ali'yi, Atiye ise ünlü olmak için Doğu'dan kaçıp İstanbul'a gelmek isteyen Leyal'i canlandırıyor. "Çakallarla Dans 4" Başrollerinde serinin ilk üç filminde olduğu gibi Şevket Çoruh, İlker Ayrık, Timur Acar ve Murat Akkoyunlu'nun bulunduğu "Çakallarla Dans 4" filminin yönetmenliğini Murat Şeker yapıyor. Senaryosu Ali Tanrıverdi ve Murat Şeker'e ait olan film, imkansızlıklar yüzünden aynı evde yaşayan 4 kafadarın, günün birinde vasiyet olarak bırakılan ve gömü yerini gösterdiği iddia edilen bir haritanın peşinden Edirne'ye doğru yola çıkma macerasını konu alıyor. "Pastoral Amerika" Oyuncu Ewan McGregor'un ilk uzun metrajlı yönetmenlik deneyimi olan "Pastoral Amerika" filminde Dakota Fanning, Jennifer Connelly, Ewan McGregor, Rupert Evans ve David Strathairn rol aldı. Philip Roth'un Pulitzer ödüllü romanından uyarlanan ve dünya prömiyeri eylülde Toronto Film Festivali'nde yapılan "Pastoral Amerika", 1960'ların toplumsal ve siyasal çalkantılarıyla dağılan "mükemmel" bir Amerikan ailesini odağına alıyor. Film, başarı merdivenini tırmanıp saygınlık kazanan Seymour Levov ve gözbebeği ailesini yıllar boyu takip ederken, Vietnam'dan 1968 olaylarına ve Watergate'e ABD tarihine de tanıklık ediyor. "Savaş Vadisi" Mel Gibson'ın yönetmenliğe geri döndüğü, başrolünde Andrew Garfield'ın yer aldığı "Savaş Vadisi" filmi, 2. Dünya Savaşı'nda savaşmayı reddeden ve kurşun sıkmadan onlarca hayatı kurtarmayı başaran Desmond T. Doss'un hikayesini anlatıyor. Andrew Garfield'in yanı sıra Teresa Palmer, Sam Worthington, Luke Bracey ve Hugo Weaving gibi isimlerin de rol aldığı filmde, Amerikan tarihinin Onur Madalyası'na layık görülen ilk vicdani retçisi Desmond T. Doss'un, 2. Dünya Savaşı sırasında Amerikan ordusunda görev yaparken yaşadığı sorunlar ve 75'e yakın kişiyi kurtararak kahraman oluş süreçleri ele alınıyor. "Frantz" Pierre Niney, Paula Beer, Ernst Stotzner ile Marie Gruber'in oynadığı "Frantz" filminin yönetmen koltuğunda François Ozon oturuyor. "Swimming Pool", "8 Femmes", "Dans la Maison" gibi filmlerle tanınan François Ozon'un Venedik Film Festivali'nde prömiyeri yapılan yeni filmi, savaşın geride bıraktığı hayatları odağına alıyor. "Lanetli Ev" Aaron Keeling ile Austin Keeling'in yönettiği "Lanetli Ev" filminde Emily Goss, Taylor Bottles, Cathy Barnett ile Natalie Pellegrini başrollerde oynuyor. Yedi aylık hamile olan genç bir kadının taşındığı yeni evinde yaşadığı paranormal olayları konu edinen korku ve gerilim türündeki filmin konusu özetle şöyle: "Hamile olan Jennifer Branagan, kocasıyla birlikte doğup büyüdüğü kasabaya taşınmıştır. Yeni evin ürkütücü havası, mobilyaların kendi kendine hareket etmesi ve ruhani varlıkların görünmesiyle kesinleşmiştir. Jennifer oturdukları evin hayaletli olduğuna ikna olmuştur fakat kimse genç kadına inanmaz çünkü başka kimse evde tuhaf bir olay yaşamamıştır. Jennifer'ın yaşadığı duygu karmaşası ile yakın zamanda anne olacağı gerçeği genç kadının zihnini karıştırır ve kocasıyla arasındaki ilişki giderek gergin bir hal alır." Fransa-Türkiye Edebiyat Ödülü Oya Baydar’ın oldu
Avatar 2’nin çıkış tarihi belirlendi
  3D teknolojisinin hâlâ en iyi uygulandığı film olarak kabul edilen ve 2009 yılında gişe rekorları kıran Avatar için devam filminin müjdesini daha önce yönetmen James Cameron vermişti fakat ortada resmi bir onay yoktu. Fox tarafından gelen son bilgilere göre ise Avatar 2’nin çıkış tarihi belirlenmiş oldu. Gazete Duvar'da yer alan habere göre; dünyanın en büyük prodüksiyon firmalarından olan 20th Century Fox’un yayınladığı yeni takvime göre, Avatar 2 filmi 21 Aralık 2018 tarihinde beyazperdede gösterime girecek ve James Cameron’un kendi şirketi olan Lightstorm Entertainment tarafından çekimler gerçekleştirilecek. Söylentilere göre Avatar 2, 2018 yılının yılbaşı izlenebilecekti ve Cameron da filmin bu tarihte çıkmasını ümit ediyordu. Dolayısıyla Fox tarafından verilen tarihle, yönetmen James Cameron’un bahsettiği dönem de birbiriyle uyuşuyor. Her ne kadar Avatar 2 şu an için sıradaki devam filmi olarak gözükse de, serinin üçleme hâlini alacağı daha önceden biliniyordu. Avatar 2’de şimdilik Sam Worthington, Zoe Saldana, Stephen Lang ve Sigourney Weaver gibi oyuncuların yer alacağı doğrulandı. Bulutsuzluk Özlemi, Manisa turnesine çıkıyor
İptal edilen Amed Tiyatro Festivali'ne tiyatro topluluklarından destek
idefix Sanal Kitap Fuarı başladı
Sanal Kitap Fuarı’nda Altın Kitaplar, Ayrıntı Yayınları, Can Yayınları, Doğan Kitap, Everest Yayınları, İletişim Yayıncılık, İş Bankası Kültür Yayınları, İthaki Yayınları, Metis Yayıncılık ve Yapı Kredi Yayınları’nın aralarında bulunduğu 2000 yayınevi okuyucularla buluşuyor. Çok satanlardan klasiklere, yeni çıkanlardan en çok okunanlara kadar zengin kitap içeriği yüzde 75’e varan indirimlerle okuyucuların beğenisine sunuluyor. Bir ay sürecek fuarda kitapseverler, indirimin yanı sıra, 50 TL ve üzeri alışverişlerinde ücretsiz kargo ve taksit seçeneklerinden de faydalanabiliyor. Elektronik okuyucu Kobo ve Türkçe içerikte yüzlerce e-kitap da 14. idefix Sanal Kitap Fuarı’nda yer alıyor. Yazarlar kitaplarını imzalayacak Sanal Kitap Fuarı’nda Ahmet Ümit, Ayşe Kulin, Buket Uzuner, Enis Batur, Hikmet Anıl Öztekin, İpek Çalışlar, İskender Pala, Mine Kırıkkanat, Murat Menteş, Mümin Sekman, Nazan Bekiroğlu ve Yılmaz Özdil kitapları okurlara yazarlarından imzalı olarak ulaştırılıyor. “2016’nın En İyi 50 Romanı” idefix.com kitap seçmekte zorlanan okurlar için 2016 yılı içerisinde basılan binlerce roman arasından “2016’nın En İyi 50 Romanı” listesini hazırladı. Yazarların önerileri, okurların tavsiyeleriyle hazırlanan liste, idefix sanal kitap fuarı boyunca okurlara fikir verecek. Hedef 6.000.000 ziyaretçi Sanal kitap fuarı, 1 ay boyunca kitabın en avantajlı adresi olacak. Geçtiğimiz yıl 3.800.000 kişinin ziyaret ettiği fuarı bu sene 6.000.000 kişinin ziyaret etmesi hedefleniyor. (KitapEki.com) Kara Hafta İstanbul Festivali başlıyor
Pera Palace Hotel Jumeirah, geçtiğimiz yıl Ünlü Yazar Agatha Christie’nin doğumunun 125. yılı şerefine gerçekleştirdiği Kara Hafta İstanbul Festivali’nin ikincisini 1-3 Aralık arasında düzenliyor. Bu yılın festival teması ise 1933 yılında İstanbul’a gelip Pera Palace Hotel Jumeirah’da konaklayan ve konusu Türkiye’de geçen 2 kitap yazan ünlü Belçikalı yazar Georges Simenon olacak. Polisiye roman okurları İstanbul’da aralık ayı başında dünyanın önde gelen polisiye roman yazarlarıyla tanışma fırsatı bulacak. Festivale; Britanyalı Yazar Philip Kerr’in yanı sıra Tibor Fischer, Sam Wilson, David Walton, Mari Jungstedt gibi polisiye alanında uluslararası üne sahip yazarlar ve Sevin Okyay, Elçin Poyrazlar, Suphi Varım gibi yazarları ile Türkiye’nin ilk polisiye dergisi 221B de katılım gösterecek. Komitesinde Doğan Hızlan, Ahmet Ümit, Adnan Özer, Metin Celal gibi Türk edebiyatının önemli isimlerinin yanı sıra Pera Palace Hotel Jumeirah Genel Müdürü Pınar Kartal Timer ve DenizBank Kültür-Sanat Danışmanı Perihan Yücel’i de bulunduran 2. Kara Hafta Festivali; “Semt Polisiyesi”, “Tarihi Romanlarda Polisiye”, “Kadın Polisiyeciler” gibi oturumlarla Pera Palace Hotel Jumeirah’nın Galata Salonu’ndan polisiye tutkunlarını ağırlayacak. Festivalin Komite Başkanı Yazar Ahmet Ümit ise festivali geleneksel hale getirmeyi amaçladıklarını belirterek, “Şehir ve edebiyat arasındaki ilişkinin suçtan yola çıkarak bir dışavurumu olan Kara Hafta, dünyanın değişik yerlerinde yaşayan yazarları buluşturarak şehirlerin tanıtımına katkı sağlıyor. Festival kapsamında okurlar polisiyenin önde gelen isimleriyle tanışma ve paneller aracılığıyla da isimleri dinleme fırsatı bulacaklar” diye konuştu. Ahmet Ümit, gerek Türkiye’den gerekse dünyadan festivale katılmak isteyen yazarların ikinci yılda önemli artış gösterdiğini ve kaydederek “Kara Hafta’ya tüm okurları bekliyoruz” dedi. 2. Kara Hafta İstanbul Festivali’nde tüm etkinlikler halka açık ve ücretsiz olarak gerçekleşecek. (Evrensel) GİO - Mavi Anka onur ödülü, Sevin Okyay’ın
8 Ekim’de yitirdiğimiz Giovanni Scognamillo adına, Fantazya ve Bilimkurgu Sanatları Derneği (FABİSAD) tarafından verilen GİO Ödülleri, bu akşam İstanbul’da Pera Müzesi’nde düzenlenen törenle sahiplerini buldu. Giovanni Scognamillo’nun anılmasıyla başlayan törende, Mavi Anka onur ödülü çevirmen, yazar Sevin Okyay’a sunuldu. En İyi Öykü Kitabı Ödülü, “İt Gözü” kitabıyla Deniz Tarsus’a değer görüldü. Yılın En İyi İllüstrasyon Ödülü, Yusuf Güçlü’ye verildi. Öykü ödülü ise, “Eserekli” öyküsüyle Abbas Bozkurt’un oldu. Mavi Anka ödülü, 2014 yılında Nazlı Eray’a, geçen yıl Bülent Somay’a sunulmuştu. 2016 GİO Ödülü heykelciğini Biğkem Karavus tasarladı. Bu yıl ilk kez, fantazya, bilimkurgu ve korku kültürüne katkıda bulunan kuruluşlara da ödül verildi. Gerisi Hikaye ekibi ile Türkiye’nin ilk ve tek bilimkurgu kütüphanesi olan Özgen Berkol Doğan Bilimkurgu Kütüphanesi ödüle değer bulundu. GİO Ödülleri, Türkiye’de fantazya, korku ve bilimkurgunun tanıtılması, yaygınlaştırılması, hayal gücünün öneminin vurgulanması ve bu türlerde eserler üretilmesini teşvik etmek için usta sanatçı Giovanni Scognamillo anısına veriliyor. (Kültür Servisi) En iyi 5 François Ozon filmi
Fransız sinemasının genç ustalarından François Ozon’un, Venedik Film Festivali’nde yarışan son filmi ‘Frantz’ bugün vizyona giriyor. Yönetmenin iniş ve çıkışlarla dolu filmografisinin en iyilerini hatırlamanın tam vakti.  »Sitcom (1998) Yönetmenin ilk uzun metrajlı filmi ‘Sitcom’ bir dönemler onun -çok da isabetli olmayan bir şekilde- “Fransız Sineması’nın kötü çocuğu” diye anılmasına yol açan kaçık komedilerinden biriydi. John Waters, Luis Buñuel ve Eric Rohmer arasında bir yerlere konuşlanan bu kara komedi, aynı zamanda Pasolini’nin ‘Theorem’ine bir göndermeydi. Yönetmenin özgün fikirlerle dolu, taze bir anlatımın peşinde koştuğu çılgın filmografisinin de habercisiydi.  »Kızgın Taşlara Düşen Su Damlaları / Gouttes d’Eau sur Pierres Brûlantes (2000) Rainer Werner Fassbinder’in aynı adlı, sahnelenmemiş bir oyunundan uyarlanan film, Ozon’un kendine özgü dokunuşları ve stilize anlatımıyla benzersiz bir izleme deneyimi yaratıyordu. Berlin Film Festivali’nde Teddy Ödülü kazanan ‘Kızgın Taşlara Düşen Su Damlaları’, absürt mizahla dramı mükemmel bir şekilde harmanlayan senaryosu ve titiz kompozisyonlarıyla her yeni izleyişte güçlenen bir film.  »Kumun Altında / Sous le Sable (2000) ‘Kumun Altında’ Ozon’un eklektik filmografisinin mücevheri olarak da görülebilir, Hitchcock ve Chabrol’un sinemasına yakın durduğu ve kendi sesini bulduğu bir dönemin başlangıcı olarak da. 25 yıllık eşi birdenbire ortalıktan kaybolan Marie rolünde Charlotte Rampling’in kariyerinin en iyi performanslarından birini sergilediği ‘Kumun Altında’, yönetmenin filmografisinin gerçek zirve noktalarından birisi.  »Havuz / Swimming Pool (2003) Türler arasında dolaşan Fransız yönetmenin Hitchcock ve Chabrol’un adımlarını takip etmeye devam ettiği bu psikolojik gerilim, yönetmenin atmosfer yaratma açısından en iyi işlerinden biri. Ozon’un dramatik gelenekler ve beklentilerle oynamayı seven hınzırlığı, karakterler arasında usul usul büyüyen bir gerilimi özgün bir şekilde inşa etmesine yarıyor. ‘Havuz’ Ozon’un yönetmenliği kadar, filmin başrollerindeki Charlotte Rampling ve Ludivine Sagnier’in performanslarına da çok şey borçlu.  »Evde / Dans La Maison (2012) Ozon’un filmografisinin ikinci kısmının yönetmenin ilk dönemini mumla arattığını söyleyebiliriz ama İspanyol yazar Juan Mayorga‘nın oyunundan Ozon tarafından uyarlanan ‘Evde’, filmografisinin bu kısmında ışıldayan bir film. Karakterleri kadar izleyicisiyle de kedi fare oyunu oynayan ‘Evde’nin ana ilham kaynaklarından birisi Alfred Hitchcock’un 1954 tarihli başyapıtı ‘Arka Pencere’ (Rear Window). Tecavüz, müstehcen ve sanat
“Tecavüzcüyle evlenir misiniz?” diye sorsam, hep bir ağızdan “hayır!” diyeceksiniz, biliyorum. Peki, tecavüzcüyle zaten evli olduğunuzu söylesem? Kızmayın hemen, birlikte düşünmeye başladığımızda bana hak vereceksiniz, vermeseniz de en azından kafanızı karıştırmakla yetineceğim. Sanatın ve sanatçının tek bir sınırı vardır oysa: Durmadan kaçan ufuk çizgisi. Sanatçı, ufuk çizgisine doğru yönelerek serüvene atılandır. Ama sanata yapılan bu müdahaleyle hem sanat ve sanat kurumu hem de kadın imgesi bir kez daha ‘nomos’un sınırlarına yenik düşmüş ve tecavüze uğramıştır. Dedim ya, tecavüzcüyle evlenmişsiniz! Doğaya ve bedenlerine durmadan mega projelerle tecavüz edilen bir dünyada insan doğası ve bedeni bu tecavüzden kaçabilir mi? Eril iktidarın evcilleştirme çiftliğinde doğduk ve doğar doğmaz doğal kudretimizi kısıtlayan bir form içine hapsedildik; toplumsal cinsiyete, ulusal, dinsel, etnik kimliklere özgü kalıpların içine yerleştirildiğimiz an bedenimizin doğal kudretinin, tıpkı sahildeki dalgalar gibi kudretine bağlı olarak değişen sınırlarına tecavüz edilmiş oldu zaten. Sonra evcilleştirme sürecinde tecavüze devam edildi ve tecavüze cevaz vermenin inceltilmiş yollarını öğrendik. Tecavüz ve cevaz, her ikisi de aynı kökten geliyor: Arapça “cwz” kökünden. ‘Tecavüz’: geçme, haddini ya da ölçüsünü aşma; ‘cevaz’: geçme, geçiş belgesi, onay. Sınırları belirleyen, geçiş hakkını da düzenliyor. Eril iktidar, bizi biçime sokarak sınırlarımızı belirleyen ve ardından da bu sınırları istediği gibi geçme hakkını elde edendir.  Sizin payınıza düşen nedir? Bedenlerimizin tapusu eril iktidarın elinde çünkü. Arazisinin sınırlarını istediği gibi düzenleyebileceği gibi, direnseniz de koyduğu sınırları geçecek ve size tecavüz edebilecektir. Ya da geçişleri yasal olarak düzenleyerek size bu kez yasal olarak tecavüz edecektir. Ne fark eder ki? Yasaları, yani ‘nomos’u yapan odur çünkü. Yunanca ‘nomos’, insan yapımı bir mekân inşasında sınırların çizilmesiyle, yani mülkiyetle ilgilidir. Ve ‘nomos’un Arapçası ‘namus’, eril mülkiyetin arazisine dönüştürülmüş kadın bedenine uygulandığında, mülkiyet meselesi namus meselesine dönüşecektir. Sınırı koyan erkektir; biçimsiz olanı biçime sokan. Felsefeyi yapanlar da erkeklerdi ve Anaksagoras maddeyi etkin ve edilgin olarak ikiye ayırdığında, etkin maddeye akıl anlamına gelen ‘Nous’ adını vermişti. ‘Nous’ edilgin olanı biçimlendiren daha ince bir maddedir, yani erkek. Bu düalist yaklaşımlar yakamızı hiç bırakmadı, erkeğin evcilleştirme alanında erkek sınırı çizen ve biçimlendirendir. Ve kadın, erkeğin sınırlarını tanımladığı ve sınırlarına istediği gibi girebildiği bir arazi. Sadece kadın mı? Doğa, hayvanlar, doğası ve ürünleriyle birlikte insan bedeni, çocuklar ve aklınıza gelebilecek her şey ve tabii ki bir beden olarak sanat da bu tecavüzden payına düşeni alacaktır. Kadın bedeninin temsiline bile dayanamıyorlar Bir tecavüz haberi: “Ordu’da kadın heykellerine saldırdılar.” Kadın bedenini temsil eden heykel tecavüze uğramış ve başı gövdesinden ayrılmış. Bırakın kadın bedenini, temsiline bile dayanamıyorlar. Başka bir haber: “Sansüre tepki gösteren sanatçı sergiden çekildi.” Bu yıl çok küratörlü bir yapıya dönüşen ve “Umulmadık Topraklar” genel başlığı altında bu çoklu yapıyı bir araya getiren Artist 2016 Sanat Fuarı’ndaki küratörlüğünü yaptığım “Sizi çok formsuz gördüm!” sergisinde yer alan Özgür Korkmazgil’in dört parçadan oluşan işinin bir parçası, müstehcenlik suçlamasıyla sansüre uğradı. Müstehcen sınırla ilgili bir kavramdır, iktidarın koyduğu sınırla, yani ‘nomos’la. Bir kadın bedeninin müstehcen olup olmaması, tamamen bu sınırların aşılıp aşılmamasıyla ilgilidir. Kadın bedenini haritalandıran giysinin sınır çizgileri, eril iktidarca belirlenmiş mülkiyet sınırlarını, ‘nomos’u ihlal ettiğinde müstehcenlik giriyor devreye. Ve bu ‘nomos/namus’, kadın bedeninin temsillerine de uygulanacak ve sanatçının işi müstehcen diye suçlanacaktır. Yine öyle oldu. Kadını parçalara ayırarak tüketen eril bakışı ve anlayışı eleştiren Korkmazgil’in işi, mahalle baskısına yenik düşen TÜYAP Sanat Fuarı yetkililerince sergiden kaldırılmak ya da +18 ibaresiyle kapatılmak istenmiştir. Sanatın ve sanatçının tek bir sınırı vardır oysa: Durmadan kaçan ufuk çizgisi. Sanatçı, ufuk çizgisine doğru yönelerek serüvene atılandır. Ama sanata yapılan bu müdahaleyle hem sanat ve sanat kurumu hem de kadın imgesi bir kez daha ‘nomos’un sınırlarına yenik düşmüş ve tecavüze uğramıştır. Dedim ya, tecavüzcüyle evlenmişsiniz! Kent Şarkıları'ndan bir 'Ali İsmail' öyküsü
‘Öykü mücadele alanımdır’
TUĞBA GÜRBÜZ Uzun zamandır ürünlerini edebiyat dergilerinden takip ettiğimiz Eylem Ata Güleç nihayet ilk kitabıyla okuyucularının karşısına çıktı. Güleç ile NotaBene Yayınları tarafından yayımlanan Boşlukta Büyüyen’i üzerine konuştuk. »İlk kitabınız Boşlukta Büyüyen ekim ayında yayımlandı ancak sizin edebiyat yolculuğunuz çok daha eski. 2011 yılından beri ürünleriniz edebiyat dergilerinde ve kitap eklerinde yer alıyor. Bu yolculuk nasıl başladı? Kimlerce desteklendi? Yazı öğretmenleriniz (size ilham veren metinler, yazarlar, iyi tavsiyelerde bulunan dostlar) kim oldu? Bu yolculuğun nasıl başladığını tam olarak bilmiyorum. Ortaokul yıllarımda kendimle dertleşmek için yazdığımı, günlük tuttuğumu hatırlıyorum. Zorlayıcı durumların yarattığı tahribatları yazarak uzaklaştırmaya çalışıyordum. Yazmanın sağaltıcı etkisine hâlâ inanıyorum. Ancak metinlerin edebiyata dâhil olması için dertlerinizi olduğu gibi boşaltmanın gerekli ve yeterli olduğunu sanmıyorum. İlerleyen yıllarda -biraz da el yordamıyla- nitelikli edebiyat metinlerine ulaşmaya gayret ettim. İz sürerek, adres takip ederek, seçerek okumaya çalıştım. Edebiyat dergileri adres bulmak bakımından süreci kolaylaştırabiliyor. Dünya edebiyatından ve Türkçe edebiyat mirasından öyküleri, günümüz öyküsüyle bir arada bulmak, çekimine kapıldığınız imzaların peşine düşmeyi sağlıyor. Vü’sat O. Bener, Füruzan, Sabahattin Ali, Flannery O’Connor, John Berger ve Borges ilk söyleyebileceğim isimlerdir. Dergilerin bir başka desteği de uzun süre öykülerimi yayımlamamaları oldu. Evet, yayımlamadılar, kaynayan kazanın altını kıstıkça kıstılar, bu yüzden minnettarım. Zamanından önce daldan düşen bir elmayı kim yer? »Kitaba adını veren Boşlukta Büyüyen öykülerinizden birinin adı. Bu ad, aynı zamanda, özellikle kısa öykülerde bilinçli bıraktığınız boşlukların okurun zihninde büyümesini, çoğalmasını da imliyor adeta. Öykülerin bir araya gelip sıralanması ve Boşlukta Büyüyen’in kitap ismi olarak öne geçme sürecine dair neler söylemek istersiniz? Öyküler henüz dosya halindeyken belli bir niyetle sıralanmış ve bazı öykülerin yeri boş bırakılmıştı. Boş yerlerin nasıl bir öykü beklediği belli olmasına rağmen ne zaman dolacağı belirsizdi. Mendeleyev’in elementler için hazırladığı periyodik tablo gibi. Kitabın adına gelirsek, hepimizin boşlukları var. Boşluklarımızda kendiliğinden beliren lekelerin nasıl şekilleneceğini bilmiyoruz. »Güneydoğu’da yaşanan şiddeti, zulmü, haksızlıkları somut insanlar üzerinden, gerçekçi bir üslupla hikâyeleştiriyorsunuz. Öykü sizin için hayatın zor ve sert gerçekleriyle yüzleşme yeri midir? Öykü, mücadele alanımdır.»Öykülerinizde Diyarbakır yalnızca bir mekân olmanın ötesinde. Sizin için Diyarbakır’ın anlamı nedir? Diyarbakır’da yaşamak, Diyarbakır’la yaşamadan mümkün olmuyor. Kentin canlı bir organizma gibi refleksleri var. Hissedilmeyi ister. Özen gösterilmeyi ve dikkatli olmayı gerektirir. Kendinizi şehirden yalıtarak ayrı planlamanızı kabul etmez. Aranıza mesafe koymanıza müsaade etmez. İnsan burada yaşayıp burada değilmiş gibi yapamaz. Bu bakımdan bağlayıcıdır. Bünyeye dâhildir. »Yaşanan siyasi baskılar ve toplumsal acılar, bölge gençlerinin çocukluktan erken çıkmasına, birden büyümesine ve siyasallaşmasına sebep oluyor. Bu konuyu ele aldığınız YDÇ-H öyküsünde partiye gelen ve bir an evvel büyüme telaşında çocukları, edebiyatla tanıştırmak isteyen Şerdil, aklıma Diyarbakır Birlik Lisesi öğrencilerinin çıkardığı Hişt Hişt dergisini ve derginin çıkış amacını “Dergiyi çıkarmamızın tek derdi öğrencilerimizi ‘has edebiyat’la buluşturmak, ‘has edebiyat’a bulaştırmak,” diyen Murat Özyaşar’ı getirdi. Birlik Lisesi, benim de liseyi okuduğum okuldur. Diyarbakır’ın Bağlar ilçesindedir. Bağlar, Diyarbakır’ın kendisine en çok benzeyen çocuğudur. Zordur. Sertliklerini törpületmez. Burada öğretmenlik yapmak, öğretmenlik yapmaktan çok daha fazlasını gerektirir. Şimdi Murat Özyaşar’ın yaptığı gibi ben liseyi okurken de öğretmenlerimiz bizi korumaya çalışırlardı. Cümle kötülükten korumak için türlü yol ararlardı. Başka bir yol daha var, demek istiyorlardı öğrencilerine. Edebiyat bu yollardan bir tanesi. Yazık ki bu kıymetli hocalarımın pek çoğunun görevinden uzaklaştırıldığını duydum. Bugün öğretmenlerimi hürmetle andığım gibi Murat Özyaşar’ın öğrencilerinin de yıllar sonra Murat hocayı aynı güzel duygularla hatırlayacağına inanıyorum. »İlk Gün ve Kanepede Oturarak öykülerinin kahramanları yazın ve yaşam arasında sıkışmış kadınlar. Bu sıkışmışlık hissi üzerinden kadınlara “Dünya tüm gücüyle sizden yazmaya ayırdığınız mesai saatlerini çalmaya (ya da daha fenası, yazmak istediğiniz için kendinizi suçlu hissetmenizi sağlamaya) çalışırken yazmaya çalışmak çok zorlayıcı olabilir,” diyen ve acımasız ve zararlı bir yaratık olan “Evin Meleği”ni öldürmelerini tavsiye eden Virginia Woolf’un sesini duyabiliyoruz. Kahramanlarınız Woolf’un tavsiyesini tutabilecek mi? Woolf’un tavsiyeleri… Emin değilim. Sözünü ettiğiniz öykülerde iki kadının yaşamından birer kesite tanıklık ettik ve bitti. Sonraki süreçleri hakkında, duygu dünyaları onları nereye taşıdı, mantıkları onlara neler söyledi bilmiyoruz. Ben de bilmiyorum. Önceki süreçleri hakkında bir fikrim olmadığı gibi sonra ne yapıp edeceklerini de bilemem. Öyküde ortaya koymaya çalıştığım an ve anlık gelgitler dışında başka bir şeye hâkim değilim. Okuyucu öyküyü bitirdikten sonra –eğer öykü okurda güçlü bir etki bırakabilmişse- kendi sezgilerine göre kahramanlara çeşitli davranışlar yakıştıracaktır. »Bundan sonraki planlarınız nedir? Teşekkür ederim.  Kimya biliminde karışımları ayırma yöntemleri diye bir konu başlığı var. Bu teknikler arasında damıtma ve yoğunluk farkından yararlanarak ayırma en sevdiğim iki yöntemdir. Mürekkebe karışan çapakları bu metotları deneyerek ayrıştırıp, mürekkebi iyice saflaştırmak istiyorum. İçimde bekleyen öykülerin lekeleri zihnime üşüşüyor, ama fazla ayrıntı verip sonra bunu başaramamaktan korktuğum için şimdi çenemi kapatmalıyım. Ben teşekkür ederim. Emeğiniz için size ve zaman ayırıp bu söyleşiyi okuyan herkese bir parça buz. Dikkat, erir! Evlilik için çok erken
‘Too Young To Wed/Evlilik İçin Çok Erken’ adlı serginin sanatçısı Stephanie Sinclair, 1973 doğumlu Amerikalı bir kadın fotografçı. The Chicago Tribune için Irak savaşını resimledikten sonra işinden ayrılarak Irak’a daha sonra da Beyrut’a taşınmış. İnsan hakları hakkında farkındalık yaratmak için yaptığı çalışmalarla bilinen sanatçı, 2003’ten beri çocuk yaşta evlendirilenlerin fotoğraflarını çekerek tüm dünyanın bu insanlık suçuna gözlerini açması için çabalıyor. Sinclair, Afganistan’da tanıştığı çocuk yaşta evlendirilenlerden sonra bu projeye başlamaya karar veriyor ve Nepal, Hindistan, Yemen, Sudan ve Amerika’ya kadar uzanıyor.  Etiyopyalı Leyualem 14 yaşında. Bu fotoğraf onun düğün gününde, yeni evine götürülürken çekildi. Gittikleri yolu görememesi ve kaçıp evine dönememesi için yüzü ve gözleri eşarbıyla kapatılıyor. 15 yaşındaki Radha, düğününden bir gün önce, kırık bir ayna karşısında kendisine bakıyor. Hindistan’da çocuk evliliği yasal olarak yasak olsa da, toplumun büyük bir kesimi tarafından hâlâ kabul görüyor. Bizde de edebiyatta, müzikte, sinemada bu konu işlenmiş, belgeseli çekilmiş/yazılmış. Fotoğrafda is şu sıralar devam etmekte olan ve içerisinde çocuk yaşta evlilikleri de içeren kapsamlı bir proje yürütülüyor. 14 Ekimde başlayan ‘Toplumsal Cinsiyet Eşitsizliği ve Şiddet’ temalı atölye AFSAD Toplumcu Gerçekçi Belgesel Fotoğraf Atölyesi’nin bir çalışması. Atölye içinde; Beril Türkoğlu, Nejla Kurul, Sibel Özbudun, Tuğba Taş, Gülden Sayılan, Çerkes Karadağ, Tuğrul Çakar, Gözde Buğuş, Ahmet Telli, Melahat Deniz, Gülay Toksöz, Mehmet Özer, Çiler Dursun, Duygu Hatipoğlu, Arzu Çerkezoğlu (DİSK Genel Sekreteri), Aysun Öner (Trans Hayat Fotoğraf Çalışması), Funda Gezmiş, Halkevci Kadınlar, Kadın Cinayetlerini Durduracağız Platformu, Kemal Ördek (Kırmızı Şemsiye), Sosyalist Kadın Meclisleri, KAOS GL çalışma alanına ilişkin sunumlar ve seminerler gerçekleştirecekler. Atölye yürütücüsü Mehmet Özer atölyenin gerekçesini şu şekilde açıklıyor; “Atölyemiz, kurumların ve bireylerin toplumsal cinsiyet eşitliği mücadelesi deneyimlerini fotoğraf aracılığıyla yeniden üreterek görsel metinler oluşturmayı amaçlamaktadır. Buna ek olarak bilgi, belge, fotoğraf, video ve ses kayıtlarının bütün katılımcılarla paylaşılmasını sağlayarak toplumsal cinsiyet konusundaki perspektiflerimizi genişletmeyi; toplumsal cinsiyeti ve eşitsizliği merkezine şiddeti oturtarak tartışmayı; yaşamın yeniden bir toplumsal cinsiyet eşitliği üzerinden inşa edilmesine katkıda bulunmayı; ve herkesin bir şekilde içselleştirdiği erkek egemen sistemi sorgulamayı da hedeflemektedir. Toplumda kadınlara ve LGBTI (lezbiyen, gey, biseksüel, trans, interseks) bireylere yönelik uygulanan her tür sistematik baskı ve şiddet, toplumsal cinsiyet eşitsizliğinin kanunlar ve toplum nezdinde devam ettirildiğinin göstergesidir. Bu nedenle fotoğraflarımız, eşitlik mücadelesine katkıda bulunan her tür özgürleşme eyleminin görsel metinleri olmayı hedeflemektedir. (...) Oysa bilmeliyiz ki öldürülen, taciz ve tecavüze uğrayan her kadın, çocuk ve LGBTİ bizim ruhumuzdan, insanlığımızdan koparılan bir dünyadır. Bizler bu eşitsizliğin doğurduğu sonuçlara fotoğraflarımızla tanıklık edeceğiz...” Zor zamanlar ve yüksek sanat
BARIŞ AKPOLAT barisakpolat@gmail.com Amerikan hiphop tarihi karışık ve dallı budaklıdır. Kişisel serveti gözeten, kadınları aşağılayan sözler yazan modern rapçiler ile Bronx çıkışlı, The 3rd World adlı albümünün tüm gelirini ABD’nin Afganistan işgali sırasında yerle bir edilmiş bir köye okul yaptıran aktivist Immortal Technique gibi haysiyetli isimleri aynı janra altında toplar. Örneğin Tupac farklıdır, komünal yaşamı destekleyen sözler yazar, gettolardaki siyahilerin haklarını savunur. Ona, sömürüye karşı çıkan bir İnka Kralı’nın adını veren annesi Afeni Shakur, aktif bir Kara Panter Partisi üyesidir. Tupac’ın da sözlerinde hem Kara Panter’i hem de çocuklara aşılanan nefreti anlatan sözleri görmek pekala mümkündür. Tupac, 25 yaşında cinayete kurban gittiğinde eylemci bir ruh, başarılı bir şair ve müthiş bir hiphop’çu olarak hayata veda etmişti. Kara Panter olmasaydı belki de politik açıdan eksik bir Tupac karşımızda olurdu veya hiç olmazdı. ABD’deki Başkanlık seçim sonuçları bekleneceği gibi müzikte de büyük bir etki yaratacaktır. Politik krizler tarih boyunca gerçek sanatı ve müziği ateşlemiştir. Gerçek sanatçılar bu gibi durumlarda yüksek sanata ulaşırlar. Son günlerde 2 albüme takılmış vaziyetteyim. Biri Alicia Keys’e diğeri ise müzik anlamda müthiş başarılı ve zengin bulduğum Common’a ait. Uzun zamandır zayıf bulduğum Alicia Keys’den böyle her satırı anlam dolu bir albüm beklemezdim. HERE adlı albümünde Keys, siyahilerin gettolardaki fakir ve zorlu hayatını anlatıyor. ‘Pawn It All’da bebekleri doyurmak için değerli eşyalarını emanetçilere para karşılığında verenleri, Illusion of Bliss’te ise 29 yaşında uyuşturucunun pençesindeki bir hikayeyi anlatıyor. Common, ‘Black America Again’ albümünde Trump karşıtlığını ciddi anlamda ortaya koydu. Sert, tavizsiz ve sinirli bir Common var karşımızda. Geçen yıl Kendrick Lamar’ın To Pimp a Butterfly’ına geçen haftalarda Beyonce’nin kardeşi olan Solange’ın A Seat At The Table’ı eklemişti. Sadece politik değil anlam ve konsept olarak da derin bir eleştiri sahibi bu albümler. Yazıda bahsi geçen isim ve albümleri keşfetmenizi tavsiye ederim. Önemli olan güzellikler
BEKİR ÖZGÜR AYBAR bekirozguraybar@gmail.com Los Angeles merkezli alt. rock topluluğu Local Natives bu akşam Salon İKSV’de sahne alacak. Ekibin gitaristi Ryan Hahn hattın diğer ucundaydı. »Şu an nerede yaşıyorsun? Hala Los Angeles’tasın değil mi? Los Angeles benim evim. Şehrin doğu yakasında bulunan Mount Washington’dayım. Ancak aylardır farklı şehir ve ülkeleri turluyoruz. Yani uzun süredir bir otobüsün içinde yaşıyorum desem inan. »Bu yaz birçok şehirde konser verdiniz, festivallerde yer aldınız. Bunlar arasından sizi çok etkileyen bir sahne var mıydı? Hırvatistan’daki Tin Island’da gerçekleşen festival inanılmazdı. Yüzyıllar öncesinden bir amfitiyatroda çaldık ve dinleyen kitle sadece o küçük bölgenin popülasyonuydu. Küçük ve içten bir deneyimdi. »Local Natives 11 yıllık kariyerinde 3 albüm yayımladı. Bu süreç ve albümler arasında grubun gelişimini nasıl değerlendirirsin? Her albümü acele etmeden, sindirerek oluşturduk. Vaktimizin neredeyse tümünü birlikte geçiriyoruz. İki yıl devam eden konser turlarımız oldu örneğin. Bu da ekibin üretimine olumlu etkiledi. Son albüm sürecinde ise biraz daha hızlı hareket ettiğimizi söyleyebilirim. »Yeni albümünüz Sunlit Youth için öncelikle tebrikler. Bu albümü Thailand, Malezya ve Nikaragua gibi ülkelerde kaydettiniz. Neden? Bizi yeni sound’lara ulaştırabilecek ilham kanallarının peşinden gitmek istedik. Mevcut lokasyonunu değiştirdiğinde tüm alışkanlıkların değişir ve kendini başka biri gibi hissedersin. Dünyanın farklı köşelerinde yaşarken kendimi en üretken dönemimde buldum. »Sunlit Youth ile bir önceki albümünüz Hummingbird arasındaki en belirgin fark nedir? Hummingbird dönemi bizim için zor zamanlardı. Sunlit Youth ise neşeli bir deneyim oldu. Belki dünya şu sıralar çok daha zor bir periyottan geçiyor ama biz optimist olmayı ve geleceğe umutla bakmayı tercih ettik. Böyle yaparak dünyayı daha iyi bir yola çekebiliriz diye düşündük. Farkındayım bu şu an gerçek dışı geliyor. Trump’ın kazanmasından sonra burada hepimiz hayal kırıklığı yaşadık. Ama esas şimdi umutlu olmak ve farklı zorluklara karşı birlikte savaşmak gerek. Sunlit Youth işte bu açıdan neşeli. »Albümde indie rock efektleri ve modern soul etkileşimleri ön plandan ses veriyor. Sound üzerinde çalışırken aklınızda neler vardı? Dinlediğimiz ve hoşumuza giden her albümden etkileniriz. Müziğimizin herhangi bir kuralının olduğunu sanmıyorum. Israrla salt bir akımı takip etmek de istemiyoruz. Örneğin illa “ortaya bir indie rock albümü çıkmalı” diye düşünmüyoruz. Sunlit Youth’u kaydederken öncelikle kendi müziğimizi geliştirmek, eğer varsa kendi kurallarımızı yıkmaktı aklımızda olan. Bunu yaparken de hip hop, soul, electronic ve r&b tarzlarından faydalandık. »Sanırım en sade albüm ön yüzünüz bu. Kapak tam olarak ne hakkında? Duvarın üzerinde bir resim tasarladık. Üzerine biraz Daft Punk, biraz Bee Gees ve biraz da dans partisi ekledik. Sonuç bu oldu. »Klişe ama İstanbul konserinize bağlayarak bitirmek istiyorum. Neler söylemek istersin? İlk İstanbul ziyaretim için çok heyecanlıyım. Etrafımızdaki çoğu insan şehrin çok tehlikeli olduğunu söylüyor. Bu sırada Birleşik Devletler’in elçilik çalışanlarını ve ailelerini bile tehlikelere karşı uyardığını biliyoruz. Bunlara karşın biz İstanbul’daki konserin önemini kavrıyoruz. İnsanlar ve şehir hakkında inanılmaz güzel şeyler de duyduk ve biz resmin bu güzel tarafına bakıyoruz. *** 10 yılı geride bıraktılar 2005 yılında kurulan Local Natives, kadrosunda yaşanan değişimlere rağmen kısa sürede adını hem çıktığı yer olan Birleşik Devletler’de, hem de Kıta Avrupası’nda duyurmayı başardı. Geniş yankı uyandıran Gorilla Manor adlı ilk uzunçalarını 2009’da çıkaran topluluk, 2013’te de bir diğer stüdyo çalışması Hummingbird’ü servis etmişti. Vokalist Taylor Rice liderliğindeki Local Natives’in kendine yeni sound’lar aradığı yeni albümü Sunlit Youth ise Loma Vista Records aracılığıyla 9 Eylül’de geldi. Ferhan Şensoy'un klasiği ‘Hayrola Karyola’ sahnelerde
Aslı Erdoğan’a Kanada ve Belçika’dan destek
Brüksel’deki (Belçika) The Passa Porta international house of literature (Passa Porta uluslararası edebiyat evi) “The Passa Porta international house of literature Ağustos ayından beri cezaevinde tutulan ve şimdi yaşam boyu hapisle tehdit edilen Türk yazar Aslı Erdoğan’ı destekliyor.” başlığıyla 17 Kasım’da Cezayirli yazar Kamel Daoud ve Fransız felsefeci Jean-Luc Nancy’ın da katılımıyla, the Institut du Monde Arabe’de bir destek etkinliği düzenledi. Destek etkinliğine yazarlar Léo Beeckman, Paul Corthouts, Jacques De Decker, Hugo De Greef, Luc Devoldere, Charles Dierick, Leen Laconte, Anne Vanweddingen, Françoise Wuilmart, Frank De Crits, Joseph Duhamel, Clara Haesaert, Ilona Kish, Caroline Lamarche, Jean-Luc Outers, Koen Peeters da katıldı. 2004 yılında edebiyat kuruluşları Het Beschrijf ve Entrez Lire tarafından yaşayan diller ve edebiyat için çok dilli bir merkez olarak kurulan The Passa Porta international house of literature, 2006’da Aslı Erdoğan’ı konuk etmiş, bu yılki festivalde yer alan “Need and Necessity” (İhtiyaç ve Gereklilik) konulu seminere de davetli olan Aslı Erdoğan, durumundan dolayı bu davete icabet edememişti. Etkinliğin sonunda MEL Ulusal kitap Merkezi’nin Başkanı Vincent Monad “Bu Perşembe akşamını kendisine adadığımız Aslı Erdoğan için tüm dünyanın yazarları Ankara’ya bir çağrı yapacağız” dedi. 16-21 Kasım tarihleri arasında yapılan 39. Montreal Kitap Fuarı’nın 17 yıldan bu yana L’Union des UNEQ ( Québec Yazarlar Birliği), Québec P.E.N. ve Amnesty International (Uluslararası Af Örgütü) tarafından düzenlenen, dünya üzerinde ifade özgürlüğü için savaşım veren ve bu nedenle hapislere atılan gazeteci – yazarlarla dayanışma için “Livres comme l’air” (Nefes Gibi Kitaplar) geleneksel eyleminde, sözcülüğünü gazeteci yazar Louise Dupré’nin yaptığı bu yıl, destek verilen 10 yazardan ikisi Aslı Erdoğan ve Ahmet Şık oldu. “Livres comme l’air” boyunca o yıl seçilen yazarlar Québec’li bir gazeteci ya da yazarla eşleştiriliyor. Ve bu yazarlar eylem boyunca hapisteki yazar ya da gazeteciyi temsil ediyor. Aslı Erdoğan’ı eylem ikizi olarak Québec’li yazar Danielle Dubé, Ahmet Şık’ın ise Québec’li oyun yazarı René-Daniel Dubois temsil etti. Yazarlar ayrıca hapis yazarlar için kendi kitaplarını ve çevirileri varsa hapis yazarların kitaplarını onların yerine imzaladı. (EdebiyatHaber) “Kuledibi Dergi” artık basılacak
2013 yılından beri e-dergi olarak yayın hayatını sürdüren Kuledibi Dergi Kasım ayıyla birlikte baskıya geçti. Edebiyat, sinema, tiyatro, fotoğraf, müzik gibi başlıklarla yayın yapan iki aylık kültür sanat edebiyat dergisi Kuledibi, nitelikli yayın vizyonuyla “çabuk tüketilen, popüler kültürden beslenen, yüzeysel” dergilerin çok sattığı bugünlerde “Bellek” temalı ilk sayısıyla okurlarıyla buluşmayı bekliyor. Bu sayıda kimler var? Öykü: Aliye Zorlu Mit, Fatih Külahçı, Mesut Barış Övün, Mert Öymen, Özgür Balpınar, Nurullah Eren ve Miraç Ağca Sinema inceleme: Hasan Hüseyin Akkaş, Okan Ormanlı, Ali Reza Dürü, Halil İbrahim Sağlam ve Caner Almaz Şiir: A. Mücahit Bülbül; Öznur Özkaya İnceleme: Ali Kayaalp, Berrin Şermet Doğan, Sercan Leylek Müzik: Kemal Dinçer Edebiyat İnceleme: Erkan Küçük, Umut Kalkan, Murat Baykan, Tankut Yıldız, Osman Palabıyık ve Nil Ormanlı Çizim: Fatma Kurnaz, Hazar Ata, Aleksandra Fabia, Senem Temiz ve Gizem Malkoç, Ulaş Mert Erkan Röportaj: Haldun Dormen ve Yeni Türkü solisti Derya Köroğlu www.kuledibi.org İçten içe...
Deniz kenarında, ısınmak için yaktığımız ateşin başında oturmuş, yaklaşmakta olanın karanlık sesini dinliyorduk. İkimizin de içi, gökyüzünü kaplayan karabulutlar gibi karaydı. Tekneye atlayıp uzaklara gitme hayali kurmuyorduk, bırakıp gidemezdik balıkçılar kahvesini. “En fazla ne olur ki?” dedin sonra, yüzünü aydınlatan bir gülümseme gelmişti dudaklarına, sonra o gülümseme gözlerine geçti. Durumumuzu, Tolkien’in “Yüzüklerin Efendisi”nde anlattığı hikâyeye benzettin. Sauron, kötülüğe hizmet eden herkesi toplamıştı etrafına, çoğu da kötülüğe hizmet ettiğinden habersiz bir büyüye kapılmış... “Bizim bir Gandalf’a ihtiyacımız var, aramızdaki anlaşmazlıkları çözüp cesaret verecek…” Sonra başladı kallavi bir geyik, başka romanlar, masallar, filmler karıştı işin içine. Hayal kurabildiğimiz sürece, bize bir şey olmazdı, olsa bile olmazdı, dayanırdık. En fazla ne olurdu ki?.. “Bu dünyada yediğimiz ekmekler içtiğimiz sular / Dizlerimizdeki bu güç derimizdeki tad / Karşı koymak içindir kaçmak için değil…” Yaklaşmakta olanın karanlık sesi, aşama aşama uygulanan bir planın varlığını işaret ediyordu. Muhalif yayın organları kapatılmış, ardından milletvekilleri, belediye başkanları, yazarlar, gazeteciler hapsedilmişti. Aralarında çocuk hakları derneklerinin olduğu sivil toplum örgütlerinin kapısına kilit vurulmuş, üniversitelere, liselere kendi isteklerine uygun bir düzen verilmişti. Kanun hükmünde kararnamelerin ardı arkası kesilmiyor, idam cezasından tecavüz yasasına, gündem tıka basa, kirli fantezileri çağrıştıran konularla dolduruluyordu. Bütün bu olup biten karşısında cılız bir direniş varmış gibi görünüyordu. “Bu sadece görünen kısmı, öyle değil, içten içe…” dedin ve sustun, olacakları sanki baktığın ateşte görmüş gibi... Turhan Günay, Necmiye Alpay, Aslı Erdoğan gibi simge isimler hapsedilmişken bile güzel güzel kitap fuarı yapılması ya da rektörler atandıktan sonra üniversitelerde bir şeylerin aksamaması, meselenin sadece görünen yüzüydü. Tamam, çoğu kişi neyle karşı karşıya olduğunu ya da gerçekte ne olup bittiğini anlamış değil, ama bu anlamama durumu, aşırı iktidar uygulamalarıyla uzun sürmez. Bu yüzden iktidar da ağırdan almak istiyor, ama öyle zor ki… Yani ağırdan almak, bu kadar korkarken. Kendinden emin olan bir güç, esnek olur, bağışlayıcı olur. Biz herkesi bağışlıyorduk, çocuklara zarar verenler hariç, çünkü büyümeyi reddeden çocuklardandık. Ateşin başında, Ricoeur’ün “Eleştiri ve İnanç”taki Almanya’yla ilgili sözlerini konuştuk. 1920’lerde yaşanan demokrasi, II. Wilhelm Almanyası’ndaki otoriter geleneğe özgü hiyerarşik yapıları yok ederek, totalitarizme direnmenin bütün etkilerini ortadan kaldırmıştı. Hitler, demokrasi aracılığıyla demokrasiyi koruyacak “toplumu yapılandıran yapıları”, ara kuruluşları, loncaları, sendikaları ya yok etmiş, ya da etkisizleştirerek yurttaşların genel irade karşısında yalnız kalmasını sağlamıştı. Buna, “totalitarizmin yığınlaştırma eylemi” diyen Ricoeur, dünyada demokrasilerin totalitarizme karşı gösterdiği zayıf direnişten endişeleniyordu. Ricoeur, endişelerinde haklı çıksa da, ana babasını kızdırmak için yemek masasında parmağını burnuna sokan çocuğun isyanı gibi, her an isyandan tahakküme, tahakkümden isyana gidildiğini, iktidar ilişkilerinin kaçınılmaz olarak direnişe yol açtığını söyleyen Foucault ile umutlanmanın bir yolunu buluyorduk. Tamamen muzaffer olan bir iktidarın olamayacağını, tarih defalarca göstermişti. Böyle şeyler düşünüp konuşarak kendimizi mi avutuyorduk? “Avunmak iyidir” dedin yüzümü ellerinin arasına alıp, sıcacıktı ellerin. Sonra Turgut Uyar’dan dizeler mırıldandın: “İyi baksanız bir gül olacak avuntum gözlerinizde / İyi baksanız bir şaşmaz tüfek / İyi baksanız yolunu bilen bir coşkun beygir / Bunlar kandırmıyorsa yatın tavana bakın / Uzun uzun bir şeyler hatırlayacaksınız…” Aynı şiirden ben de şu dizeleri mırıldandım, yaklaşmakta olanın karanlık sesini duyarken: “Bu dünyada yediğimiz ekmekler içtiğimiz sular / Dizlerimizdeki bu güç derimizdeki tad / Karşı koymak içindir kaçmak için değil…” Bedenlere inanır mısın?
I Efendim? II Bedenlere inanır mısın? I Kimsin? II Bilsem!.. I Huzur kaçırmak için geldin, belli ki. II Boş inanç mı, yoksa? I Beden meden bilmem,  kendimi bildim bileli.  Varsa bile haberim yok. II Dedikodu mu? Yalan mı? I Kimseyi suçlamam, kendimden başka. Hiçbir bedenle ilişkim yok.  Hiç olmadı. Hiçbir “beden çağırma” seansına katılmadım, ayrıca. II Günah korkusundan. I Casus musun? Casus ruhu! II Unuttun, belki? Vücudunu? I Kim? Ben mi? II Unutmak istedin, belki? I Şimdi direnme vakti. II Belki hakikat vaktidir? I Zihin okumak yok, lütfen! II Tecavüze mi uğradın? I Haksız soru, yalan meşru.  Kaldı ki doğru söylüyorum. Hiçbir bedenle ilişkim olmadı. Beden denen bir şeye hiç sahip olmadım. II Doğru mu? Yoksa resmî tarihin mi? I Ne yani, eskiden vücudum vardı da farkına mı varmadım?! II Beden konusu dokunuyor, anlaşılan. I Dokunma bana. II Dokunaklı. Hoşça kal. I Beni sarsmak isteyen salak da gitti, işte. Normal var oluşuma döneyim. Beden saçmalığından uzak. Güvende. II Tuhaf: Bedene kavuşuyorum. Hem de kendi bedenime! İlginç bir sevinç. I Peki ya sen, hayat okuyan?  Bedenlere inanır mısın? Kendi vücudunu çağırdın mı hiç? ‘Kadınlar erkeklerin bir üst sürümü gibi...’
DENİZ CEM ERDEM Cem Akaş'ın Can Yayınları etiketiyle çıkan 'Sincaplı Gece'si güçlü bir roman... Cem Akaş ile yeni kitabını konuştuk. »Kitabınızın ana karakteri bir kadın. Üstelik güçlü bir kadın. Kitabınızın ana karakterini neden bir kadın yaptınız? Böyle şeylerde seçme hakkımız var mı gerçekten? Bence en fazla hatamızda ısrar etme hakkımız olabilir. “Sincaplı Gece”nin hikâyesi kafamda belirmeye başladığında, hikâyenin taşıyıcısı bir erkekti. Romanı yazmaya oturunca bir-iki gün sonra tıkandım. Birbirimize baktık. Israr etmemek gerektiğini anladım. Kadın olmalıydı. Bu kararı verince, hiç öngörmediğim bir sürü imkân açıldı önümde. Güç meselesine gelince: evet, belki güçlü diyebiliriz, ben “istençli” derdim. İstenç varsa, yol bulunur. Benim hayatımda annanemden eşime böyle kadınlar oldu; sık sık (“7”de, “Gitmeyecekler İçin Urbino”da, “Balığın Esir Düştüğü Yer”de) böyle kadınları yazdım. Açıkçası kadınlar bana erkeklerden daha ilginç geliyor, bizim bir üst sürümümüz gibiler; WhatsApp’in olduğu yerde telgraf hâlâ olur mu, oluyor işte. »Kadın karakterler ana kahraman olarak edebiyatta çok yer almıyor, bu durumu nasıl yorumluyorsunuz? Erkek yazarların edebiyatta daha çok söz sahibiyken, bir erkek yazarın kadın karakteri tasavvur etmesi daha mı zor? Kısmen doğru sanırım. Bovary, Anna Karenina, Jane Eyre diye sayabiliriz ama azınlıkta kalacakları belli. Yazarlara, en iyi bildikleri şeyi yazmaları öğretilir, o yüzden çoğu yazar kendini, kendi suretlerini yazar; bir sonraki adıma geçecekse de hemcinslerini. Kadın ana karakter azsa, kadın yazar az olduğundan, az bırakıldığındandır belki. Burada şöyle bir tuzak var bence: “erkekler öyle hissetmez” ya da “kadınlar asla öyle düşünmez” gibi genellemelere, tiplemelere fazla prim vermek. Bir karakteri kendi özgüllüğü içinde hayal edebilirseniz, bu genellemelerin hiçbir önemi kalmaz; sizinle ilgisi olmayan karakterler yaratabilirsiniz. Öte yandan, herkes gibi biri olsun isteyebilirsiniz karakterinizin, onun sıradanlığı önemlidir, o zaman tiplerle ilgili gözlemleriniz işe yarar. »Romanınızın türünü tanımlamak zor. Edebiyatta bu tarz sınıflandırmalara inanıyor musunuz? Sizce bu tür sınıflandırmalar önemli mi? Makinenin nasıl işlediğine dair bir şeyler söyleyecekse bize, evet. Dizel mi, elektrikli mi, buharlı mı? Sedan mı, coupé mi, cabriolé mi? Ama otomobillerde bile “crossover” denen bir şey var - kategorilerin geçişliliği. “Aslında A, ama aynı zamanda B, kısmen de C’de görülecek unsurlara yer verilmiş” diyebiliyorsanız, analitik bir şeyler söylemeye başlamışsınız demektir. Yoksa Nabokov’un dediği gibi, etiketler bavullar içindir. »Kitapta teknolojik ilerlemeler ahlaki yıkımla bitiyor. Teknolojinin geleceği nokta bu mu? Ahlaki yıkımla bittiğinden pek emin değilim. Ama teknolojik gelişmeler ahlakımızı yıkacak mı diye soruyorsanız, bunun aksine inanmak istiyorum. Basitliği nedeniyle yüksek gibi görünen ahlaki ilkelerin -“Yalan söylemeyeceksin”- toplumsal ve bireysel ilişkilerin karmaşıklık derecesi arttıkça (bunda teknolojinin de payı var) inceldiğine inanmak istiyorum, keçe gömlekten mikrofibere evrilen yol gibi. Türkiye’de ve dünya genelinde kendi ömrümüz süresince gördüklerimiz, bunun aksini düşündürüyor öte yandan. Daha makro bir ölçekten, bin yıllık bir perspektiften bakınca daha ahlaklı ya da daha ahlaksız hale geldiğimizi söylemek zor. Bir değişim varsa da bunu teknolojiye yüklemek haksızlık olur herhalde. »Kitabınızdaki bölümler bir senaryo mantığıyla kurgulanmış gibi. Daha önce de bu tekniği “7” isimli kitabınızda da kullanmıştınız. Romanı yazarken bir senaryo mantığı mı kullanıyorsunuz? “7”yi yazarken “sinematik” bir bakış geliştirmek istemiştim: karakterlerin içlerine hiç girmeden, düşüncelerini ve duygularını okumaya yeltenmeden, ama bunların hareketlerine, mimiklerine, “nutuk” atmadan söyledikleri sözlere nasıl yansıdığını gösteren bir bakış. “Sincaplı Gece”de bu sinematik dili birinci tekil şahısla birleştirdiğim için, en azından Emine’nin içindekiler dile gelebildi. Senaryo mantığından kasıt, roman bölümlerinin film sahnesine benzemesiyse evet, bu kitapta bir sahne kurgusu var; “eksiltme” dediğim şeyi bu yolla gerçekleştirmek, “fazlalık” addedilebilecek şeyleri atıp insanların doğrudan karşı karşıya geldiği durumlara odaklanmak istedim. »Kimileri yazılı kültür çağının bitip görsel kültür çağının geldiğini ileri sürüyor. Sizin bu anlatınızda böyle bir eğilim mi var? Sanmıyorum. Sözcükler, sentaks - bunları bulmak, bu hale getirmek milyonlarca yılımızı aldı, bu süreçte biz de bambaşka yaratıklar haline geldik. Yazıyı ve dili aşacaksak bu da bugünden yarına olmayacak ve beraberinde büyük bir dönüşümü getirecek bence, başka bir yaratığa dönüşümü. Öyle “görsel kültür çağı”yla olacak şey değil. »Teknolojik ilerlemeler ve ruh ilişkisi kitabınızda ana eksen. Teknoloji ile aramızdaki bağa nasıl bakıyorsunuz? Teknoloji bağımlılığımız, uygarlığımızın narsisizminden geliyor. Keynes 1930’lardan günümüze baktığında, bugünün insanının haftada 15 saat çalışacağını öngörmüştü - öyle olmadı, çünkü iPhone sahibi olmanın güzelliğini, özgür olmanın güzelliğinden daha çok önemsiyoruz. Özgürlüğün bizi iPhone kamerasından daha güzel göstereceğini anlamayacak mıyız? Anlayacağız. Ama bunu anladığımızda zaten güzel görünme, dört bir yanımızı aynalarımızla ve yansımalarımızla doldurma merakımızdan da kurtulmuş olacağız. Bu roman özeline gelince: hikâye gerçekten de bir “gizmo” fikrinden çıktı: bazı insanların kuvvetli olduğunu bir bakışta anlayabiliyoruz, çünkü gelişkin kaslarını görebiliyoruz. Aynı şey beyin kapasitesi/becerileri için de geçerli olsaydı, bunu görmemizi sağlayan bir teknolojik oyuncak geliştirilseydi nasıl olurdu? Romanı yazarken, buna medya teknolojisi de eklendi - daha “geri” bir teknolojiyi yeniden canlandırma üzerine kurulu bir gerilla mücadelesi fikri de böyle ortaya çıktı. Bütün bunları bir yandan “ruh”, bir yandan da “içerik” bağlamında değerlendirmek gerek tabii. »Sincaplı Gece ismi bir şiirden geliyor. Şiir sizin edebiyatınızda ne kadar önemli bir yerde? Edip Cansever 1983’te “Bu çocuğa söyleyin şiir yazmasın, düzyazı yazsın,” dediğinden beri şiir yazmıyorum. Bir dönem iyi sayılabilecek bir şiir okuruydum, uzun süredir değilim. Yine de o yıllardan bir şeyler yazdıklarıma sızar. Bu kitapta sincabın ve Turgut Uyar’ın “Geyikli Gece” şiirinin uyarlanmış halinin önemli birer motif olması belki de böyle bir sızmadır. 'Kenardakiler' oyunu Türkiye prömiyerini yapacak
Çağdaş Fransız tiyatrosunun tanınmış isimlerinden Sedef Ecer'in, "À La Périphérie", "Kenardakiler" oyunu, Mert Öner'in rejisiyle, kasım ayında, Toy İstanbul'un sahnesinde, Türkiye prömiyerini yapacak. Oyunun kadrosunda Barış Yalçınsaoy, Ceren Taşçı, Nebahat Dağlı, Neslihan Aker, Şakir Güler ve Yezdan Kayacan yer alıyor. "Kenardakiler" 24 Kasım 2016 tarihinde, saat 20:30'da Toy İstanbul'da ilk gösterimini yapıyor. Oyunları devlet sahnelerinden hangarlara, ödenekli tiyatrolara birçok farklı mekanda sergilenen, tez konusu olan, Fransa, Türkiye, ABD, Almanya dahil olmak üzere birçok ülkede sergilenen ve ödüllere layık görülen Sedef Ecer hala aktif olarak yazarlık, yönetmenlik ve oyunculuğa devam etmektedir. Sayısız ödül kazanan Sedef Ecer in büyülerle, karakutudan hayatımıza akan yalan maskelerle bezediği renkli rüyası "Kenardakiler" 24 Kasım'da Toy İstanbul'daki ilk gösteriminin ardından 2017 sezonunda seyirciyle buluşmaya devam edecek. Kenardakiler Yerleşik hayata geçilmesinden bu yana şehirleşmenin kendini tekrar eden en büyük problemi yurtsuzluk sorununa eğilen "Kenardakiler"in tüm karakterleri gerçekleşmesi güç bir hayalin peşine düşer. Yaşadıkları köyü "şehir" hayaliyle bırakıp kente göçen Bilo ve Dilcha başından geçenleri geçmişten gelerek seyirciyle paylaşır. "Neden burada yaşıyorum? Neden olanlara katlanıyor...Neden büyük bir çöp yığınından yeni ve yaşamaya değer bir ev yapmaya çalışıyorum?" sorularının cevapsızlığında sıkışmış Tamar ve Azad ise günümüzde içinde yaşadıkları kokuşmuş kenti terkedip, dünyanın en güzel kokularının yükseldiği nadide şehir Paris'e gitmeye karar verirler. Yolculukları sırasında açlık, soğuk ve yalnızlıkla karşılaşan bu iki genç için güzel umutlarla başlayan düşleri, kalp kıran hatırlanmak istenmeyen bir anıya dünüşecektir. Yazan: Sedef Ecer Yöneten: Mert Öner Yönetmen Yardımcısı: Bahar Dağlı Dekor: İlayda Çeşmecioğlu Kostüm: Bahar Dağlı Müzik: Kenan Dalgıç Oyuncular: Barış Yalçınsoy, Ceren Taşçı, Nebahat Dağlı, Neslihan Aker, Şakir Güler, Yezdan Kayacan Yorum üyeleri 5 gündür gerekçesiz ‘merkezde’ tutuluyor, aileler endişeli
ERK ACARER | @eacarer erkacarer@birgun.net Grup Yorum üzerindeki baskılar bitmek bilmiyor. İdil Kültür Merkezi’ne yapılan, müzik aletlerinin kırıldığı baskının üzerinden henüz bir ay geçmeden yeni bir operasyonla Yorum üyeleri gözaltına alındı. Üstelik merdivenlerden atılıp darp edilerek! Aralarında Helin Bölek, Selma Altın, İnan Altın, Ali Aracı, Dilan Poyraz, Sultan Gökçek ve Fırat Kıl’ın olduğu sanatçıların 5 gündür Gaynettepe Polis Merkezi’nde tutulması ailelerini de isyan ettirdi. Gazetemize ziyarette bulunan Yorum sanatçılarının ailelerinin anlattıkları ise Türkiye’de polis merkezlerinde neler yaşandığı konusunda fikir verdi. Kaburgaları kırık, başı dönüyor, kolu şiş Aileler Yorum üyeleri hakkında şu çarpıcı bilgileri verdi: “İdil Kültür Merkezi’ni basıp çocuklarımızı merdivenlerden atarak ters kelepçeyle gözaltına almışlar. Avukatlar Helin’in kaburgasında kırık olduğunu söylüyor. Dilan’ın baş dönme ve mide bulantısı şikâyeti olduğunu anlatıyorlar. Sultan’ın kolu kırıktı, aynı yerden darbe almış. Büyük bir şişlik var. Diğer çocukları darp etmişler, her taraflarında morluklar var.” Aileler; İdil Kültür Merkezi’nde tadilat yapan işçilerin de gözaltına alındığını belirtip konuyla ilgili olarak da kısaca şu ifadeleri kullanıyor: “Hadi, Yorum’a baskılara alışığız ancak bu emekçilerin suçu ne?” Vatan’da yer yok Aileler, Yorum üyesi çocuklarının Vatan Emniyet’te yer kalmadığı için Gayrettepe Polis Merkezine götürüldüğünü de aktarırken, “5 gündür çocuklarımızdan haber alamıyoruz, sağlık durumlarından endişeliyiz” diyorlar. Gayrettepe’de neden hemşire var? Tam bu noktada avukatlar aracılığıyla farklı bilgilere de ulaştıklarını söyleyen aileler, korkunç iddiaları da tarafımıza paylaşıyor: “Bizim çocuklarımızın tek suçu, eşitliği, kardeşliği savunan, halkın taleplerini yansıtan müzikler yapmak. Müzisyenlerin böyle baskı ve işkence görmesi kabul edilir gibi değil. Bizler çocuklarımızın durumlarından endişe duyuyoruz. Hiçbir gerekçe yok. Ne ile suçlandıklarını bilmiyoruz. Durum mahkemeye intikal etmedi. Henüz bir savcı da yok. Gizlilik var diyorlar. Çocuklarımızın karakoldaki durumunu sorduğumuzda, ‘Endişe edilecek bir şey yok. Zaten hemşire bulunduruyoruz’ diyorlar. Neden bir sağlıkçı bulundurma gereği duyuyorlar. Gayrettepe’de işkence mi yapılıyor, işkence geri mi döndü?” Öykülem Dergi'nin 6. sayısı raflarda
6. sayısıyla sevilen edebiyat dergisi Öykülem Dergi okurlarıyla buluşuyor. Bu sayısında dergi birden fazla çeviriyle edebiyata katkı sunuyor. Osvaldo Soriano'nun Julio Cortazar ile yaptığı söyleşisi ve henüz Türkçeye çevrilmemiş olan Raymond Carver’ın “The Story and Its Writer” kitabından “On Writing” başlıklı yazısı ve de Mehmet Hakkı Suçin çevirisi olan Mısırlı öykücü Hişam el-Bustani’den “Alışkanlığı Yazma Çabaları” adlı öyküsü okurla buluşuyor. Ayrıca, Eyüp Tosun, Yekta Kopan ve Ayşen Aksakal’la; Ebru Askan ise Pelin Buzluk’la yeni kitapları üzerine söyleşileri derginin yeni sayısında okunabilir. Abdullah Ataşçı, Ezgi Polat, Mustafa Kara, Semrin Şahin, Yakup Yıldırım, M. Özgür Mutlu, Alper Beşe, Serkan Gezmen ve Emrah Ateş'in derginin bu sayısında öyküleri okunabilir. Öykülem Dergisi şu satış noktalarından edinilebilir: İstanbul / Kadıköy Mephisto, İstiklâl Mephisto, Üsküdar İskele Büfe Ankara / Dost Kitabevi, Birleşik Kitabevi, Maarif Sahaf. İzmir / Yakın Kitabevi, Belki Kitabevi Konya / Gençlik Kitabevi Eskişehir / Adımlar Kitabevi Malatya / Fidan Kitabevi Kırşehir / Gül Kitabevi Bolu / Baykuş Sahaf İzmit / Fırat Kitabevi, Kedi Kafe Gaziantep / Don Kişot Kitabevi Adana / Şadırvan Kitabevi Düzce / Mekân Kafe / Papirüs Kitabevi&Kafe İnternet satış: /nadirkitap.com /eganba.com  Türkiye sineması, en yeni filmleri ve yönetmenleri ile Gezici Festival'de
Gezici Festival, 22. yaşını kutlarken, “Türkiye 2016” bölümü ile Türkiye sinemasının en yeni örneklerini, filmlerin yönetmenleriyle birlikte izleme olanağı sunuyor.  Ankara Sinema Derneği tarafından, TC Kültür ve Turizm Bakanlığı’nın katkılarıyla düzenlenen Festival, 25 Kasım – 7 Aralık günleri arasında sürdüreceği yolculukta, sinemaseverleri sadece en yeni, bol ödüllü Türkiye filmleriyle değil, yönetmenleri ile de buluşturacak. Filmleri, seyirciyle izleyecek olan yönetmenler Reha Erdem, Zeki Demirkubuz, Kıvanç Sezer, Mehmet Can Mertoğlu, Soner Caner, Barış Kaya ve Rıza Sönmez, filmlerinin gösterimlerinden sonra izleyicilerle söyleşi yapacak. İZLEYİCİSİNİ BEKLEYEN FİLMLER VE YÖNETMENLER “Türkiye 2016” bölümünde, beyazperdeye yansıyacak filmlerden biri, ilk gösteriminin yapıldığı Cannes Film Festivali’nden ödülle dönen Albüm. Dünya festivallerinde yolculuğu devam eden Albüm, yönetmeni Mehmet Can Mertoğlu’nun ilk uzun metrajlı filmi. Çocuk evlat edinen bir çiftin yaşadıklarını konu alan film, sinemamızda nadir görülen absürd tarzıyla, Türkiye Sineması’nın en yenilikçi yönetmenlerinden birini müjdeliyor. Katıldığı festivallerde çok sayıda ödül alan Babamın Kanatları, “Türkiye 2016”nın bir başka ses getiren filmi. Kıvanç Sezer imzalı film, sinemamızda yıllar sonra, işçi-işveren ilişkilerini, işçi ölümlerini ve güvencesiz çalışma koşullarını, gerçekçi bir senaryoya dayanarak anlatmasıyla önem kazanıyor. Bu yıl “Sinemanın Altın Çağı” başlıklı beş filmlik seçkisiyle Gezici Festival’e konuk olan Reha Erdem, son filmi Koca Dünya ile de “Türkiye 2016” bölümünde yer alıyor. İlk gösterimini yaptığı Venedik Film Festivali’nden ödüllerle dönen Koca Dünya, Adana Film Festivali’nde de En İyi Film dahil dört ödül kazandı. Toronto Film Festivali’nde gösterilen ve üç dalda Asya Pasifik Ödülleri’ne aday olan Zeki Demirkubuz’un son filmi Kor da yeni kurgusuyla “Türkiye 2016”da gösterilecek. “Türkiye 2016”, yapısı itibariyle Türkiye sinemasında az rastlanır türden bir filmi de yönetmeni ile birlikte izleyiciyle buluşturacak. Oyuncu Rıza Sönmez’in sahte belgesel (mockumentary) olarak hayata geçirdiği ilk filmi Orhan Pamuk’a Söylemeyin, Kars’ta Çektiğim Filmde Kar Romanı da Var, Karslıların Orhan Pamuk’un romanı Kar’ın kendi gerçeklerini yansıtmadığını düşünmesinden esinlenerek perdeye taşınan bir hikaye. Filmde, hatırlı misafirlerini ağırlamak için acilen müzisyen bulması gereken görme engelli şarkıcı Yüksel takip edilerek Kars sokaklarında dolaşılıyor. Kar romanındakine benzeyen insan, sokak, obje fotoğrafları çeken, Orhan Pamuk hayranı berber Kazım ile geleneksel müzisyenlerin hayaletleri de bu gezintiye eşlik ediyor. Ve bol ödüllü bir film daha “Türkiye 2016”da. Soner Caner ve Barış Kaya’nın yönetmenliğini yaptığı Rauf, ilk gösteriminin yapıldığı Berlin Film Festivali’nden bu yana çeşitli festivallerde 18 ödül aldı. Savaşın gölgesinde yaşayan küçük Rauf’un saf aşkını odağa alan film, güçlü sinematografisi ve amatör oyuncularının başarısıyla göz dolduruyor. Tarkan'dan cinsel istismar düzenlemesine tepki
AKP'nin çocuklara yönelik cinsel istismar düzenlemesine tepkiler sürüyor. Sol'un haberine göre; şarkıcı Tarkan da bugün sosyal medyadan bir açıklama yaparak "Türkiye'nin gündemine yerleşen 'cinsel istismarla ilgili düzenleme' konusu, uyanmak isteyip de bir türlü uyanamadığım bir kabus gibi beni de çok sarsmakta, üzmekte" dedi. "Günlerdir bu konuyla ilgili kendime gelmekte zorlanıyor ve vicdanımın çığlıklarını susturamıyorum" diyen Tarkan, "Bu kanun teklifiyle ilgili karar verecek olan kişilerin, kalplerine ve vicdanlarının sesine kulak vererek bu konuyu bir daha gözden geçirmelerini temenni ediyorum. Bana göre zaten cebir, tehdit ve hile olmaksızın cinsel istismarın olamayacağı açıkken daha ilk cümlesinde kendisiyle çelişen bu kanun teklifi iptal edilmelidir. Konuyla ilgili yeni bir önerge gündeme gelmelidir. Bu önerge; rızasının, özgür iradesinin olamayacağı yaştaki çocuklarını, böylesi bir çıkmazın ve acının müebbedine mahkûm eden 'ana babaların yargılanma önergesi' olmalıdır. Çocuklarının ellerinden safiyetlerini, hayallerini ve ümitlerini çalanların yargılanacağı bir önerge. Çünkü cinsel istismarın asıl suçluları onlardır. Çünkü onlar çocuklarının tüm insani bireysel haklarını yok sayıp küçük yaşta evlenmesine göz yumanlardır" ifadelerini kullandı. ABD ile şimdi de Zeugma krizi: Türkiye koruyamadığı eserlerin peşine düştü
Kültür ve Turizm Bakanlığı, yıllar önce yurtdışına kaçırılan Zeugma Mozaik Müzesi’nin en değerli parçası olan bin 800 yıllık ‘Çingene Kızı’nın ABD’de bulunan kayıp parçaları için harekete geçti. Maenad Mozaiği olarak da bilinen ve MS 2. yüzyılın sonuna tarihlenen Çingene Kızı’nın kenar bordürleri 2012 yılında ABD’de ortaya çıkmıştı. Söz konusu eser ABD’nin Ohio Eyaleti’ndeki Bowling Green Devlet Üniversitesi’nin Wolfe Sanat Merkezi’nde sergileniyordu. Durumun ortaya çıkması üzerine üniversite yönetimiyle iletişime geçen Kültür ve Turizm Bakanlığı mozaiklerin Türkiye kökenli olduğunu ispatlayan bilimsel raporlar gönderdi. Ancak üniversite, bakanlığın raporunu ‘yeterli’ görmedi ve mozaiklerin yurtdışına yasadışı olarak çıkarıldığını ispatlayan doküman sunulmasını istedi. Bakanlık, 4 yıldır üniversite yönetimiyle yapılan görüşmelerden bir netice alınamaması üzerine eserlerin iadesi için konunun UNESCO nezdinde gündeme getirilmesi amacıyla Dışişleri Bakanlığı’ndan talepte bulundu. Şimdi Türkiye ile ABD arasında mini krize yol açan eserin tarihi eser kaçakçılarınca yırtdışına çıkarıldığı sanılıyor. Nedeni kayıtsızlık Türkiye’nin yüzlerce tarihi eserinin yurtdışına kaçırılmasında ciddi devlet ihlali ve uygulaması da nedenler arasında gösteriliyor. Türkiye’nin kayıtsız tutumu İstanbul’un UNESCO Dünya Miras Komitesi’nce Dünya Mirası Listesi’nden çıkarılmasına da az daha yol açacaktı. Komite’nin 25 Temmuz-3 Ağustos 2010 tarihinde Brezilya’da yaptığı toplantıda, İstanbul hakkında hazırlanan rapor görüşülmüştü. Söz konusu dönemde Haliç Metro Köprüsü projesi, 5366 sayılı Kanun doğrultusundaki uygulama, İstanbul Surları restorasyon projeleri, Tarihi Yarımada’ya her gün 75 bin aracın girmesine neden olacak tünel projesi, ahşap yapıların korunamaması gibi nedenlerden ötürü İstanbul’un listedeki durumu tartışma konusu yapılmıştı.Ayakkabıyla üzerinde gezmişti İki yıl önce Zeugma Antik Kenti’nde sürdürülen “Muzalar Evi”ndeki kazı çalışmalarında gün yüzüne çıkarılan 3 yeni mozaik AKP’li Gaziantep Büyükşehir Belediye Başkanı Fatma Şahin’in katılımıyla tanıtılmış, tanıtım sırasında Şahin, 2 bin yıllık mozaiklerin üzerinde ayakkabılarıyla dolaşarak poz vermişti. Güle güle Azize Abla
Ölüm haberini sosyal medyada, Ayşe Durukan’dan duydum. Hürriyet’te yıllarca altlı üstlü odalarda çalıştıklarını anlatmış. İşini ne kadar severek, şikâyetsiz yaptığından söz etmiş. Öyledir, işini o kadar seviyordu ki, surat asmanın aklına bile gelmeyeceğinden eminim. Seksen beş yaşındaki Fatma Güven Azize Bergin (adının böyle uzun olduğunu da bilmiyordum), solunum yetmezliği yüzünden bu dünyayı terk etti. Kızı Ayşe Fulya Özsu ile birlikte Bodrum, Turgutreis’te yaşıyormuş. Kızı onun Bodrum’u çok sevdiğini, bir yıl önce, kalan ömrünü burada geçirmek için birlikte Bodrum’a geldiklerini söylemiş. Ruhunu Akyar Cami’inden kuş gibi uçurmuşlar. Ama benim tanıdığım, örnek aldığım, adı geçince gözümün önüne gelen Azize Abla hep yaşayacak. En son, Hürriyet’in yan yayınlarında karşımda oturuşunu hatırlıyorum. Acaba Bülent Denli editörlüğünde çalışırken miydi, yoksa kısa sürede kapanan Hürgün’e destek olmaya mı gelmişti, onu hatırlamıyorum işte. Daktilo makinesiyle karşımda, sağ çaprazıma doğru otururdu duvarın önünde. Sanki bilgisayara hiç geçmemişti gibi geliyor. Süratle çeviri yapmasını, haber yazmasını, hep güler yüzle çalışmasını hayranlıkla izlerdim. Yaptığı işi seven insanları hep sevmişimdir. 1960’lı yıllarda Hayat ve Ses Dergisi’ne yazdıktan sonraki 33 yılını Hürriyet gazetesinde ve ağırlıklı olarak Kelebek ilavesinde çalışarak geçirdi. 2007’de Hürriyet’ten emekli oldu. Kızı da onun çalışkanlığından söz etmiş. “Mesleğini bu kadar çok seven bir insan görmedim,” diyor. “Ona bir iş verildiği zaman mutluluktan uçuyordu.... Onun dağarcığından 15 dakikada yazı çıkardı.” Ben de onu hep çalışırken hatırlıyorum. Ne sorsan cevap veren, arşivinden ihtiyaç olan bilgiyi veren eski usul bir gazeteci... Ama zaten ben sadece Azize Abla’nın değil, o eski gazeteciliğin de yasını tutuyorum. Daktilolarda tıkır tıkır yazan insanlar (bilgisayara geçişimiz hayli sancılı olmuştu), birlikte yenen sandviçler, çay ocağından söylenen çaylar (eh, sigara da içiyorduk tabii), sohbetler. Çalışma ortamı çok daha iyiydi, arkadaşlık havası hakimdi. Her şeyden önce ne merkezi sansür vardı, ne de öz sansür. Babıali’nin ilk kadın gazetecilerinden, çevirmen Azize Bergin Ablamız da bizi bırakıp gidince, bir dönemin kapandığını bir kez daha hissettim. Milliyet’te birlikte çalıştığımız, başı sıkışana hep yardım eden, işini ciddiye alan Vasfiye Özkoçak da o dönemin gazetecilerindendi. Ne mutlu bize ki, bazılarıyla birlikte çalışma şansına eriştik. Bu yakınlarda yitirdiğimiz Nail Ağbi, Nail Güreli de bizden önceki döneme aitti. Ama bizim dönemimizin de en iyi gazetecilerinden biriydi. Yalnız onlar da değil. Kendime bakıyorum da, gazeteciliğe nispeten geç başladığım halde, ben bile eskimişim. Hâlâ yazılı basına dört elle tutunmaya çalıştığımız da bir gerçek. Benden çok genç arkadaşlarım, bir dönem editörlerim: Tülay Bilginer, Leyla İsmier Özcengiz, Deniz Gök de eskilerin yetiştirdiği birinci sınıf gazetecilerdi. Kendi başına ayrı bir sınıf oluşturan Tuğrul Eryılmaz’ı da unutmuyorum. Tuğrul, hem hocaydı, hem arkadaş. Doğrusu en sağlam fırçaları da ondan yemişizdir. Azize Ablacığım, hakikaten bütün bir devri temsil ediyordun. Sizler gittikten sonra kimi kendimize örnek alacağız? Yoksa artık, yaş icabı, biz mi örnek oluyoruz? Ama benim anladığım şekliyle gazeteciliğe örnek olabileceğimden pek emin değilim. Sense öyleydin, huzur içinde uyu.  Bir tuğla koyabilir miyim?
FIRAT ARAPOĞLU M. Ali Çakır’ın bilinçaltının katmanları arasında gizli kalan düşüncelerin, özgürlük arayışıyla yüzeye kavuşma hallerini seyirciyle buluşturduğu ‘Hacimsiz Seyir’ başlıklı sergi Versus Art Project’te açıldı. Sanatçıyla İstanbul’da açmış olduğu bu ilk kişisel sergisini konuştuk. Sergi 10 Aralık tarihine kadar görülebilir. »M.Ali, çalışmaların ve genelde projelerin/deneyimlerinin öncesinde ve esnasında ne tür olgular/olaylar üretme arzunu arttırıyor ve diri tutuyor? Sanırım tutsaklık duygusu bu. Yaşadığımız düzen toplum, tüm olan biten bizim dışımızda karşı koyamayacağımız bir şekilde dizayn edilmiş gibi. Doğdun, büyüdün, kariyer yap ve bir de, çoğal! Bunun dışında bir şeyle ilgilenme. Bu boğucu aynılık sanat ile kırılabiliyor sanki. En azından benim için… Tüm kurgusu bana ait bir kurmaca nefes almamı keyifle yorulmamı ve dinlenmemi sağlıyor. »Biçimsel ya da düşünsel ideolojini özelde ise hayata bakışını, üretimlerinin altyapısını nasıl bir bildirimle özetleyebilirsin? Bir tuğla da ben koyabilir miyim diyerek genleşiyor süreç. Kendi sanatsal gelişiminizi tamamlama sürecinde, etkilendiğiniz bir sürü kahramanlarınız oluyor. Tanık olunan üretimler, dünyaya katılmış olanlar, sizde de, bir şeyler katma isteği uyandırıyorsa geçmişte yapılanı anlamışsınız demektir. Özetle, yaşamın işleyişine bir katkıda bulunma isteği ve onun bir parçası olduğunu duyumsamakla başlıyor her şey. »Belli bir süre yurtdışında yaşadın. Sergi ve sanat aktivitelerini karşılaştırsak, yurtdışıyla Türkiye arasındaki sanat üretimi arasında nasıl analojiler ya da zıtlaşmalar bulunabilir? 2011’de yurtdışına çıkmış biri olarak, farklı bir kültürde yaşamanın pratiğini yapmak istiyordum. Tamamen yabancı bir ortamda Londra’nın, zengin mirasını izlemek keyif vericiydi. Müzelerin ve galerilerin donanımı büyüleyiciydi. Aktif sanat üretimi ortamında ise taşlar daha sağlam oturmuştu yerlerine. Ülkemizdeki son on, on beş yıldır pentür alanındaki itilmişlik beni umutsuzluğa sürüklemişti. 2013’te ülkeye döndüğümde sorgulamalarım ve deneyimlerimin heyecanı ile yeniden boyalarıma ve imgelerime sarıldım. »Peki ‘Hacimsiz Seyir’ serginle ilgili neler paylaşmak istersin? Hacimsiz Seyir, son iki yıldır ürettiğim işlerin bir seçmesi şeklinde oluştu. Kahramanlarımın boşlukta ağırlıksız bir şekilde birbirleriyle didişerek yaptıkları yolculuklarının sahnelenmesi gibi algılanabilir. Kendimiz olma sürecinde ötekine olan ihtiyacımızı, kaçınılmaz bir şekilde toplumsal oluşumuzu ve sorumluluk alma zorunluluğunu ifade eder. Biçimlerin özne olma serüvenine tanıklık eden izleyici, aynı zamanda gülümseten oyun halleri ile karşılaşıyor. *** Leyla Ünsal ile galeri üzerine »Mert Diner, Cemal Gürsel Soyel, Rafet Arslan gibi isimlerle kişisel sergiler ve Locus, Toplayıcılar (Les Glaneurs et Les Glaneuses) gibi karma sergilerle Versus Art Project yakından takip edilmekte. Hem Versus Art Project’in genel anlamda sergi politikası hem de M. Ali Çakır’ın Hacimsiz Seyir sergisi özelinde bizimle neler paylaşabilirsiniz? Hedefimiz Türkiye sanatının önde gelen, dinamik, çağdaş ve her şeyden önce ‘özgün’ sanat anlayışına sahip isimleriyle bir arada olmaktı. Bu yolda hem Türkiye sınırları içerisinde hem de uluslararası platformda başarı gösteren sanatçı dostlarımızla aynı çatı altında buluştuk. İstanbul’daki ilk sergisine ev sahipliği yaptığımız M.Ali Çakır’ın Hacimsiz Seyir’i ile birlikte sanatseverleri, sıkıcı ve rutin günlük yaşam içerisinde yeni yollar keşfetmeye davet ediyoruz. Aslı Erdoğan 'Yaşam Boyu Kadın Başarı Ödülü'ne aday gösterildi
Özgür Gündem gazetesine yönelik soruşturmada tutuklanan yazarAslı Erdoğan, '2016 Yaşam Boyu Kadın Başarı Ödülü'ne (Women Lifetime Achievement of the Year) aday gösterildi. Proje Başkanı Sandra Joy, Aslı Erdoğan için gönderdiği bilgilendirme mesajında, "Rol modeller, özellikle cinsiyet eşitliğini geliştirmek söz konusu olduğunda insanlar için güçlü bir şekilde ilham verici olabilir. Bu anlamda, TraiCon Events Pvt Ltd sizi her yıl düzenlenen '2016 Yılı Yaşam Boyu Başarı Ödülü'ü için aday olarak göstermektedir." ifadelerini kullandı. Bilgilendirmede "Ödül, özellikle 'Liderlik Cinsiyet Eşitliğini Destekler' prensibi başta olmak üzere, Kadın Güçlendirme Prensipleri’ni ileriye götürmek için başarılı kadınların attığı sağlam ve yenilikçi hareketleri takdir edici niteliktedir." denildi. Mesajda, ödül sahiplerinin, 8-9 Aralık 2016’da İstanbul’da düzenlenecek olan '2016 Türkiye Kadın Güçlendirme ve Liderlik Zirvesi'nde kendi yükümlülükleriyle ilgili doğrudan konuşma imkanı bulacakları da bildirildi. Aslı Erdoğan aylardır tutuklu Erdoğan’ın tutukluluğu devam ederse, ödülü alsa bile bu konuşmayı doğrudan yapamayacak. Stockholm'deki (İsveç) 'Tucholsky Ödülü' töreninde olduğu gibi konuşmayı, Erdoğan yerine vekaleten annesi Mine Aydostlu yapacak. Ordu'da 'kadın heykelleri'ne saldırı
Ordu’nun Altınordu İlçesi'nde, kentin yöresel türküsü olan 'Tabya başında üç kız yan yana' türküsünden esinlenilerek yapılarak açık havada sergilenen 3 kadın heykelinden biri, başı gövdesinden ayrılarak tahrip edildi. Ordu'nun 'Büyükşehir Belediyesi' statüsüne alınmasından önce dönemin Ordu Belediyesi tarafından yaklaşık 10 yıl önce, Taşbaşı Mahallesi’nde belirlenen, seyir terası konumundaki açık alana kaide yapılıp buraya, kentin yöresel türküsü 'Tabya başında 3 kız yan yana’ türküsünden esinlenerek 3 kadın heykeli yerleştirildi. Zaman zaman üzerine yazılar yazılarak tahrip edilen heykeller 3 yıl önce belediye tarafından heykeltıraşlara temizletilerek tekrar yerine yerleştirildi. Yine tahrip edilmeye devam eden heykellerden biri başı ile gövde kısmından kırılarak zarar gördü. Kadın heykellerin tahrip edilmesi çevrede bulunanların tepkisini topladı. HEYKELLER DAHA ÖNCE DE ZARAR GÖRMÜŞTÜ  Dönemin Ordu Belediyesi tarafından 4 yıl önce düzenlenen 2’nci Uluslararası Taş Heykel Sempozyumu’na katılan 8 heykeltıraş tarafından 12 heykel yapılarak, kent merkezindeki cadde ve parklara yerleştirildi. Kadın heykelleri üzerin sprey boya ile ‘Edep yahu’ yazılarak heykellerden bazıları tahrip edildi. Sürekli tahrip edildiği için koruma amaçlı heykellerin üzerine örtülen örtüler de kesilerek zarar verilmeye devam edildi. Sprey yazı ile zarar verilen heykeller daha sonra, belediye tarafından heykeltıraşlara temizletilerek tekrar yerlerine yerleştirildi. 30 Mart 2014 seçimlerinden sonra Ordu’nun Büyükşehir olmasıyla birlikte Uluslararası Taş Heykel Sempozyumu sonlandırılarak, kadın heykellerin kaldırılması için belediye tarafından anket çalışması yapıldı. Ordu Büyükşehir Belediye Başkanı Ak Partili Enver Yılmaz, toplumun genel algısı, örf ve adet, ahlaki duyarlılık dikkate alınmak suretiyle 8 ay önce 5 kadın heykelini bulundukları park ve caddelerden kaldırtarak Taşbaşı Kültür Merkezi (Taşbaşı Kilisesi) bahçesine taşıtmış, burada belirlenen yerlere yerleştirilerek sergilenmesini sağlamıştı.  Fatih Portakal’dan yakın tarihimize notlar: “Aklımla Dalga Geçme”
Fatih Portakal’ın “Aklımla Dalga Geçme” adlı kitabı Can Yayınları etiketiyle yayımlandı. Tanıtım bülteninde "Tarihe, bugünlerin notunu düşmek için” diyerek kitabı yazma sebebini açıklayan Portakal, "Bu kitapla, zamanın zihinlerinizden ister istemez sildiklerini size yeniden hatırlatacağım" diyor.  Tanıtım bülteninden “Bu kitabı neden yazdın?” diye soranlara cevabımdır: tarihe, bugünlerin notunu düşmek için.” Fatih Portakal’ın habercilik mesleğini sürdürürken tuttuğu bu notları okudukça ne kadar yoğun ve kalabalık bir gündemin içinden geçmekte olduğumuzu ve bunun doğal sonucu olarak da ne kadar çok şeyi unuttuğumuzu fark edeceksiniz. Unutmuş olduklarınızı hatırladıklarınıza eklediğinizde büyük resimde neler değişecek? Karar sizin… “Bu kitapla, zamanın zihinlerinizden ister istemez sildiklerini size yeniden hatırlatacağım. Hatırladıklarınız zaman zaman sizi gülümsetecek, zaman zaman da öfkelenip ‘aklımla dalga geçme’ diyeceksiniz.” FATİH PORTAKAL 2 Şubat 1968’de, Aydın’ın Nazilli ilçesinde, rahmetli anneannesinin evinde, bir cuma günü doğdu. İzmir Atatürk Lisesi’ni bitirdi. İstanbul Üniversitesi İngilizce İşletme Fakültesi’nden mezun oldu. 1993- 1996 yılları arasında Avustralya’nın Sydney kentinde çalıştı ve yaşadı. 1996’da, İzmir’de, Star TV’de muhabir olarak mesleğe adım attı. Batı Yakası adındaki programı hazırlayan ekibin içinde yer aldı. Kısa süre İzmir Doğan Haber Ajansı’nda çalıştıktan sonra, 2006 yılı Ağustos ayında İstanbul’a taşındı. Kanal D Haber ekibi içinde yer aldı. CNN Türk için, Seçim Çadırı ve Sokak TV programlarını, Türkiye’yi dolaşarak halkın içinde yaptı. Bunları yaparken, Best FM’in önemli klasiklerinden Konuşan Türkiye adlı radyo programını hazırlayıp sundu. 2010 yılında haber merkezinden ayrılarak, Kanal D’de Ne yapmalı? programının sunucusu oldu. Tekrar muhabirliğe dönmedi. Tercihini bu kez haber programından yana kullandı. 2010 yılı yazından itibaren Fox TV’de, Fatih Portakal’la Çalar Saat programını yapmaya başladı. Aynı kanalda Fatih Portakal ile Türkiye’nin Trendleri haber aktüalite programını yaptı. 2013’te, Fox TV’de kendi adını vererek ana haber sunmaya başladı. Halen işine devam ediyor. Geleneksel ana haberi, sosyal medya ile kaynaştırıp dinamik, konuşan ve konuşturan bir bülten haline getirdi. Bu tarz habercilik bazı üniversitelerde akademisyenler tarafından tez konusu olarak yazıldı. Bir vakıf üniversitesinde, iki akademik yıl gazetecilik ve habercilik dersi verdi. Yaşanmakta olan gerçek öykülerin anlatıldığı ilk kitabı ‘ses’SİZ, 2012 baharında Postiga Yayınevi’nden çıktı. Elif Şafak'a Milano'nun altın anahtarı verildi
Sürdürülebilir Yaşam Film Festivali'ni 16 bin kişi izledi
18-19-20 Kasım'da 19 il/ilçede eş zamanlı gerçekleşen Sürdürülebilir Yaşam Film Festivali, Türkiye’den ve dünyadan 25 belgeseli izleyici ile buluşturdu. Festival, dokuzuncu yılında da belgeseller, konuşmacılar, müzisyenler ve yan etkinliklerden oluşan programıyla, düzenlendiği tüm illerde 16 bin izleyici içinbuluşma ortamı yarattı. Sürdürülebilir Yaşam Kolektifi’nin “Siz de Yapabilirsiniz!” çağrısına kulak veren yerel STK’lar ve aktivist gruplardan oluşan ekipler, Sürdürülebilir Yaşam Film Festivali’nin dokuzuncusunu işbirliği içerisinde, 19 il ve ilçede eş zamanlı olarak gerçekleştirdi. Ankara, Antalya, Artvin, Balıkesir, Bayındır (İzmir), Bodrum (Muğla), Bursa, Diyarbakır, Düzce, Eskişehir, Fethiye (Muğla), Güzelbahçe (İzmir), İstanbul, İzmir, Kartal (İstanbul), Kayseri, Konya, Manisa ve Mersin’de üç gün boyunca doya doya festival keyfi yaşandı. Film gösterimlerinin yanı sıra tüm illerde 120 konuşmacı izleyici ile buluşurken; 35 müzisyen/müzik grubu ve 15 performans festivale renk kattı. Sürdürülebilir Yaşam Film Festivali’nin seçkisinde yer alan filmler bütüncül ve sistemik bir bakış açısına sahip olmasıyla, konuların/sorunların birbiriyle ilişkisini içermesiyle dikkat çekti. Sürdürülebilir Yaşam Kolektifinden Tuna Özçuhadar, Pınar Öncel ve Gamze Selçuk, “İçerisinde yaratıcı çözümler barındırmayan, sadece sorunlara odaklı filmler izleyiciyi güçsüz hissettiriyor. Oysa bizim yaratmak istediğimiz duygu ‘bir şeyler yapabilirim’... Festival seçkisindeki filmler bireylerin, toplulukların, organizasyonların ürettiği çözüm fikirlerini, hayata geçen girişimleri içeriyor. Bu yılki seçkide izleyiciler atığın ne kadar değerli bir kaynak olduğunu, dünyanın karşı karşıya olduğu sorunlara çözüm üretmek için işbirliğinin potansiyelini, ekonomik demokrasinin ve kooperatif iş modellerinin gücünü, gerçek gıdanın nasıl mümkün olduğunu, yerelin değerini ve birçok yaratıcı çözümü görürken, harekete geçmek için ilham da aldı” dedi. İstanbul Salt Galata, Tuvi Arbel’i Ağırladı Sürdürülebilir Yaşam Kolektifi tarafından Surdurulebiliryasam.tv ve Kelebek Etkisi Derneği işbirliği ilehayata geçen Festivalin 19 Kasım Cumartesi günü etkinlikleri kapsamında, Değişimin Kanatları (Wings of Change) filminin yönetmeni Tuvi Arbel, izleyicilerle sohbet etti. Arbel’in filmi, “kuşçu” lakaplı Prof. Yossi Leshem’in İsrail ve Filistin’de çiftçilerin tarlalarda haşereye karşı kimyasallar yerine peçeli baykuşların kullanılması için yaptığı çalışmaları anlatıyor… Tuvi Arbel, izleyici ile şunları paylaştı; “Barış konusu benim için bir tutku. Daha önceki filmlerimde de bu temayı ele aldım; Araplar-Yahudiler, Filistinliler-İsrailliler gibi… Wings of Change’de; soğuk bir barış olsa da bir kişinin bile barış ortamının yaratılmasına nasıl bir katkı sağlayabileceğini vermeye çalıştım. Prof. Leshem birçok zorluğa rağmen bu çalışmaları yürütüyor. Örneğin eşiyle birlikte Kudüs yakınlarında bir işgal bölgesinde yaşıyor olmaları Filistinlilerle işbirliği söz konusu olduğunda derin bir çelişki barındırıyor. Bu çalışmalara bu denli vakit ayırması tutkulu olduğu bir konu olan yırtıcı kuşlarla ilgili çalışmalara yeterince vakit ayırmasına engel olduğu için zorlandığını biliyorum. Prof. Leshem bir konferansta Filistinlilere ‘Ben bir hayalim olduğunda politikacıları düşmanım olarak görmek yerine onları yanıma çekmeye ve herkesin kazanabileceği durumlar yaratmaya çalışıyorum. Sizlerin de bir şeylere inandığınızı ve bu nedenle burada olduğunuzu düşünüyorum. Lütfen politikacılarınızdan hayallerinize ortak olmasını isteyin, onları yanınıza alın’ demişti; ben de size de aynı şeyi söylüyorum.” Christopher Beaver, “Hedef Sıfır” Dedi Sürdürülebilir Yaşam Film Festivali’ninbir diğer konuğu, Hedef Sıfır (Racing To Zero)’ın yönetmeni Christopher Beaver oldu. Beaver, internet üzerinden verdiği mesajda “Biz Amerika’nın tüketim konusunda davranışlarının değiştirmesi gerektiğinin farkındayız. Bu filmden bir mesaj olması gerekirse ‘insanlara, satın almadan önce düşünün’ demek doğru olacaktır. Azaltmak, yeniden kullanmak, bunlar gitmemiz gereken yollar; geri dönüşüm bunun küçük bir parçası. Bu gibi platformlarda birbirimizden öğreneceğimiz çok şey var. Örneğin Hindistan’da eskiden trenlerde yiyecek bir şey aldığınızda muz yaprağı içinde verirlermiş. Yiyecek bittikten sonra muz yaprağını camdan attıklarında atık olmuyor tabii. Farklı ülkelerden öğreneceğimiz çok şey var. Eskiden vatandaş olarak adlandırılırdık, şimdi ise tüketici. Tüketirken kendimizin neler yapabileceğini düşünmemiz gerekiyor. Filmin sonundaki karakterden birinin dediği gibi hep birlikte çalışırsak bu konuların üstesinden gelebiliriz…” Türkiye’de internet kullanıcılarının en çok aradığı kitaplar
Yandex, Türkiye’de internet kullanıcılarının en çok aradığı kitapları araştırdı. Yapılan analizde ilk sırayı Sabahattin Ali’nin eseri Kürk Mantolu Madonna aldı. Analizin sonuçlarına göre Türkiye’de internet kullanıcılarının en çok aradığı kitap, Sabahattin Ali’nin 1943’te yayımladığı ve hala en çok satan kitaplar arasında yer alan önemli eseri “Kürk Mantolu Madonna” oldu. “Kürk Mantolu Madonna”yı Türk edebiyatının bir başka efsane eseri olan Oğuz Atay’ın yazdığı “Tutunamayanlar” izledi. Cumhuriyet'in haberine göre; Üçüncü sırada, bir modern klasik haline gelen Harry Potter serisinin son kitabı “Harry Potter ve Lanetli Çocuk” yer aldı. Yılmaz Özdil’in son kitabı “Adam” ve Mete Yarar ile Ceyhun Bozkurt’un yazdığı “Darbenin Kayıp Saatleri” ise ilk üç kitabı takip eden diğer eserler oldu. 20 Kasım’a kadar İstanbul Kitap Fuarı’nı ziyaret edebilecek olan kitapseverler, en sevdikleri veya merak ettikleri kitaplarla ilgili bilgilere de Yandex’ten ulaşabilecekler. Yandex’in araştırmasına göre internet kullanıcılarının en çok aradığı ilk 10 kitap şu şekilde sıralandı: 1- Sabahattin Ali – Kürk Mantolu Madonna 2- Oğuz Atay – Tutunamayanlar 3- J.K Rowling – Harry Potter ve Lanetli Çocuk 4- Yılmaz Özdil – Adam 5- Mete Yarar / Ceyhun Bozkurt – Darbenin Kayıp Saatleri 6- Emrah Serbes – Müptezeller 7- Kahraman Tazeoğlu / M.H. Kan – Mor 8- Yuval Noah Harari – Hayvanlardan Tanrılara: Sapiens – İnsan Türünün Kısa Bir Tarihi 9- Ayşe Kulin – Kanadı Kırık Kuşlar 10 - Sarah Jio – Kelebek Adası TÜYAP kitap ve sanat fuarları rekor bir katılımla sona erdi
Müzisyen Alaaddin Us trafik kazasında hayatını kaybetti
İzmir'in Bornova İlçesi'nde, kırmızı ışıkta geçen kamyonun çarptığı otomobilin sürücüsü sanatçı Alaaddin Us (60) kaldırıldığı hastanede yaşamını yitirdi. Alaaddin Us, bir dönem Kızılırmak grubuyla çalışmış, "Ah Sensiz", "Türküler Yanmaz" gibi bilinen şarkıların söz ve bestesini yazmıştı. Sol'un haberine göre, kaza dün akşam saatlerinde 57. Topçu Tugayı Tuğsavul Kışlası Kavşağı'nda meydana geldi. Edinilen bilgiye göre, Manisa'dan Bornova doğru giden kamyon kavşakta kırmızı ışıkta geçti. Bu sırada yeşil ışıkta geçen müzisyen Alaaddin Us kontrolündeki otomobile kamyon yandan çarptı. Kazada sürücü Us olay yerinde hayatını kaybetti. Otomobilde bulunan iki kişi de ağır yaralandı. Kazayı gören çevredekiler durumu 112 sağlık ve polis ekiplerine bildirdi. İhbar üzerine gelen sağlık ekiplerinin yaptığı müdahalenin ardından yaralılar ambulansla Ege Üniversitesi Hastanesi'ne kaldırıldı. Tedavi altına alınan yaralıların hayati tehlikesinin bulunduğu öğrenildi. Olay yerinde yaşamını yitiren müzisyen Alaaddin Us'un cenazesi savcının incelemesinin ardından otopsi yapılmak üzere İzmir Adli Tıp Kurumu Morgu'na gönderildi. Kaza sonrası gözaltına alınan kamyon şoförünün kırmızı ışıkta geçtiğini söylediği belirtildi. Nazan Öncel'den kara duvaklı protesto
Yeni Türkiye Sineması: Yabancılaşmış üretim!
İlginçtir, Türkiye’de Bakanlık bütçesinden karşılıksız olarak sinema eserlerine yardım tarihinin başlangıcı Yeni Dünya düzeninin ilan edilmesiyle yaşıttır. Aynı tarih Türkiye’ye Hollywood’un dağıtım şirketleri aracılığıyla doğrudan girmesine, Warner Bros. ve UIP’nin Türkiye’de şubelerini açmasına tanıklık ediyor. Ve süreci tamamlayan ise özellikle Brezilya dizilerinin Türkiye’de tavan yapması ve neredeyse bir hastalık derecesinde Türkiye’de prime time’da birinci olmaları. Şimdi bu üç olguyu birlikte düşünelim ve zaman içinde neler olduğuna bakalım. 1990’lardaki olguları netleştirelim:1. Hollywood, Türkiye’de doğrudan dağıtım sürecine başlıyor. 1968’de 3 bin olan sinema salonu sayısı, 300’e düşmüş, küçülme oranı yüzde 90. Hollywood şirketleri, sinema salonlarını tadilata alıyor, sistemi yeniliyor, tüketim tipini değiştiriyor, reklama başlıyor ve sinemayı ayrıcalıklı bir tüketim davranış tipine dönüştürüyor. Artık hedef kitlesi net olarak aile değildir, tam aksine çocuklar ve gençlerdir. Sinema salonları da AVM’nin içine yerleştiriliyor.2. Bakanlık destekleri başlıyor. Desteklerin özelliği karşılıksız olması. İkinci olarak ise süreci tamamlayan, festivallerin durumu. Festivallerin manevi merkez olmaları ikinci plana düşüyor, istikrarlı biçimde festivallerin maddi özendirici yanı güçlendiriliyor, sanılanın aksine ödülleri belediyeler vermiyor artık, doğrudan Bakanlık karşılıyor. Ayrıca festivallerin sayısı artıyor.3. Türkiye’de özel televizyonlar açılıyor, art arda dizi yapımları özellikle 1990’ların ikinci yarısından itibaren başlıyor. Bu sürece geçilene kadar ise devreyi Arzu Film’in güldürüleri tamamlıyor, dönemin starı Kemal Sunal. O kadar ilginç ki aynı oyuncunun oynadığı filmler televizyonda neredeyse (şaka gibi!) bin kez prime time’da birinci oluyor. Ondan önce ise televizyonlarda Brezilya dizileri patlaması var, büyük bir reyting patlaması yaşıyorlar, öyle sıradan ev kadınları falan değil, bizim aptallığı ve sonradan görmüşlüğüyle ünlü sosyetemiz de Brezilya dizileri seyrediyor. Sürece dair Yeşilçam’ın en önemli senaristi Bülent Oran’ın yorumu net: Yemeyenin malını yerler! Bu süreçte, o yılların sinemaya yeni başlayan isimleri, sanat filmi yapacağız diye ortaya çıkıyorlar ve bunların yaptıkları filmlere dair yorumlar ve bunlara ilişkin basında i) söyleşi ile yer verme, ii) filmlerine dair yapılan yorumlarda bir patlama yaşanıyor. Örneğin Nuri Bilge Ceylan ve Zeki Demirkubuz ile yapılan söyleşiler ve basında haklarında çıkan yorumlar ve haberleri topladığımızda, ikisinin toplamı Lütfi Akad, Yılmaz Güney, Metin Erksan, Halit Refiğ’in toplamından daha fazla. Aynı süreçte, Türkiye’de özel üniversiteler art arda açılıyor ve İletişim Fakülteleri ile Sinema-TV bölümleri –yatırıma ihtiyaç duymadan- açılmaya başlıyor. Sonuç garip: Türkiye’deki toplam iletişim fakültesi öğrencisi sayısı, İngiltere, Fransa ve Almanya’nın üçünün toplamından daha fazla. Bu arada Yeni Türkiye Sineması filmlerinin özellikle büyük ödül almış filmlerinin toplam seyircisi neredeyse yalnız ve yalnız Yılmaz Güney’in bir ‘Arkadaş’ filminin seyircisi bile etmiyor. Çünkü Türkiye’deki yeni sistem, artık sanat filmleri yaptıklarını iddia eden yönetmenlerin seyirciye seslenmek, halka ulaşmak ve halkla doğrudan temas etmek özelliği kalmamış, hatta bunun için çaba da göstermiyorlar, hatta gizliden gizliye vatandaşla artık basın-TV-dijital dünya ile bağları var. Süreci tamamlayan ise korsan dvd’nin patlaması ve bütün Avrupa’nın en kolay erişim sağlanan Dünya Sinema Tarihi arşivinin Türkiye’de oluşması. Artık sanatçı ne halka hesap veriyor, ne iktidara karşı dikleniyor, ne halka erişmeye çalışıyor: Bütün bu süreç içinde ise bir yandan Cumhuriyet’e saldırılıyor, öte yandan gericilik büyük güç kazanıyor ve süreci tamamlayan ise korkunç bir şiddetin eşlik ettiği bir “iç savaş” var. Paradoksal gibi görünüyor ama net, olgular bunu en çıplak haliyle bize sunuyor çünkü: Yeni Türkiye Sineması “Vatandaş rıza” için üretilmiyor, yabancılaşmıştır ve sanal âlemde ulufe ile yapılan, “olmayan-meydanların kahramanları” ile vitrini süsleyen bir sinema. Tıpkı 1965 sonrası Brezilya’da darbe sonrasında... Tıpkı aynı tarihlerde Mısır’da Devlet destekli, kamu katkısıyla yapılan filmlerin o ülkelerin filmlerini giderek daha çok festival odaklı ve “sanat” maskesiyle ülke dışına yöneltmesi gibi, sinema yabancılaşıyor, bu arada muhalif ve radikal sinemacılar sektörün dışına itiliyor ve sistem yabancılaşıyor.  İkinci Şansı hak eden kazandı
Romantizmin dozu yükseldiğinde komediye, komedinin dozu yükseldiğinde romantizme pas atan filmlerdir romantik-komedi türü filmler. Doğru çekilmiş bir romantik-komedi filminde bu pasların zamanlaması önemlidir, karakterlerin karton gibi durmaması, diyalogların kulağa hayatın içinde konuşulur gibi gelmesi gerekir. Ama belki de hepsinden önemlisi başroldeki kadın ve erkeğin arasındaki kimyanın tutmasıdır.Bu sefer oldu Türkiye’de bu tür filmler her sene inatla deneniyor. Özellikle reklam dünyasında kariyerini sürdüren ve cin fikirlerle dolu, özgüvenleri patlayan metin yazarları ile reklam film yönetmenleri tarafından denenmiş yüzlerce senaryo nüshası bulunuyor. Biliyorum çünkü bir zamanlar ziyadesiyle okudum. Ama biri bana deseydi ki, bu türü çözecek olan da doğru bir şekilde uygulayacak olan Özcan Deniz’dir, diye, inanmaz hatta onunla dalga geçebilirdim. Ama sanırım bu sefer Özcan Deniz bizimle dalga geçti. Yerli popüler yönetmenlerin filmlerinin basın gösterimlerine gittiğim zaman derin bir nefes alır, yönetmenin kim olduğunu ve daha önce neler çektiğini unuturum. İkinci Şans filmi için de aynı yöntemi uyguladım. Sonunda ise filmi sevdim. İncelikler yüzünden Neden sevdim? Her şeyden önce incelikler yüzünden. Nedir bu incelikler? Örneğin bu filmde bahsi geçen eski bir avizenin bir saat sonra tekrardan gündeme gelmesi ve olan biten her şeyle mantıklı bir bağlantısının kurulması. Veya örneğin Nurgül Yeşilçay’ın matematik dersinde sınıftaki öğrencilerine matematik formülü anlatırken bu formülün Özcan Deniz ve ilişkileri hakkındaki bakış açısına gönderme yapması. Filmde gösterdiği ve gönderme yaptığı noktaları atlamayarak, senaryo içerisinde o anların ve nesnelerin hakkını vermek veriyor. İşte bu incelikler Türk filmlerinde pek alışık olmadığımız şeylerdir. Çünkü çok kolay değildir. Nurgül Yeşilçay ve Özcan Deniz’in Asmalı Konak dizisinde yakaladıkları kimya bu filmde tekrardan doğmuş. Son derece senkronize ve akıcı bir oyunculukla birbirlerinin hamlelerine alan tanıyarak yarattıkları karakterler son derece sevilesi. En başta bahsettiğim romantizm ve komedi paslaşmalarının zamanlamaları ve dozları yerli yerinde. Sonuç olarak, İkinci Şans türünün hakkını veren ve romantik-komedi severlerin sinemada keyifle izleyebileceği bir film. Tebrikler Özcan Deniz. On sekiz sene sonra da olsa artık bizim de bir ‘You’ve got mail’imiz var. *** Modern korku filmi  Korku Seansı (The Conjuring) ve Ruhlar Bölgesi (Insidious) seri filmlerinin korku sinemasında yeni bir ekol oluşturduklarını düşünüyorum. Yönetmenlerin nakış gibi işledikleri olay örgüsü, kamera hareket ve açılarını olay anı ile işlevselleştirmeleri, sanat yönetimi anlayışı, karakterlerin tanımlanabilir ve empati kurulabilir adeta drama film karakterleri gibi derinlikli oluşları, bu filmlerin ortak özelliklerinden bazıları diyebilirim. Bu ekole emin adımlarla giriş yapan yönetmenlerden biri de Oculus, Hush, Before I wake filmlerinden hatırlayacağımız Mike Flanagan. Etkili senaryosu ve yönetmenliği ile neredeyse ölmüş olan Ouija korku film serisini tekrardan ayağa kaldıran yönetmen şu ana kadar çekilmiş serinin en iyi filmine imza atıyor. Kült film havasındaki prodüksiyon tasarımı, ışığın yoğun atmosferi, istikrarlı ilerleyiş hızı ile bunu başarıyor. Yönetmen Before I wake filminde ortaya koyduğu eforu bu filmde de devam ettirerek korku sinemasına yeni bir soluk oluyor. Bu tür filmlerde genellikle önemsiz birer figür olarak konumlanan, hiçbir şekilde empati kuramadığımız karakterleri işlevsel kılan yönetmen karakterleri ayağa kaldırarak tanımlanabilen bir drama içinde ete kemiğe büründürüyor. Gerçi daha ziyada gerilim filmleri demenin daha doğru olabileceği bu filmlerin korku olarak pazarlanması ne kadar doğru olduğu ayrı bir tartışma konusu.Ve filmin yapımcısı vizyonuna ve yeteneklerine hayran olduğum Jason Blum. Evet gene o.  25 yıllık başyapıt
Dangerous sadece Birleşik Devletler’de on milyonu aşkın kopya sattı, ardından başlayan dünya turunda Jackson bir yıl içinde yetmiş farklı şehirde konser verdi (bunlardan biri de 23 Eylül 1993 tarihinde İnönü Stadyumu’nda gerçekleşen İstanbul konseriydi) ve albüm aylar boyunca müzik listelerinin zirvesinde yer aldı. Daha önemlisi şuydu: Dangerous çıktığı dönemde mevcut pop yapısına yeni bir kanal açtı ve kendinden sonraki birçok albüme, müzisyene ilham kaynağı oldu. Coldplay lideri Chris Martin bir röportajında “Dangerous daha önce duyduklarıma benzemiyordu. Şarkılarda funk, pop ve swing’in muhteşem uyumu her an sizi takip eder. O albüm benim kahramanımdır” demişti. Dangerous’ın tıpkı Off the Wall, Thriller, Bad ve HIStory gibi devrim etkisi yaratan Michael Jackson albümlerinden biri olduğuna şüphe yok. “Mükemmeliyetçi olmakla eleştiriliyorum. Bu duyduğum en saçma şey. Eğer yaptıklarımdan daha iyisini yapmak için uğraşmayacaksam yeni şarkıların ne anlamı olur ki?” Jackson, 1987 tarihli Bad albümünün çıktığı günlerde söyler bunu. Her zaman sınırları zorlamak, bir ödül töreninden eli boş ayrıldığında üzüntüden günlerce eve kapanmak, bir şarkıyı kaydederken tek bir nota geçişine kafayı takıp yüzlerce defa prova yapmak… Evet, Michael Jackson daima kusursuz olmanın peşindeydi. Bu uğurda belki sağlığını bile kaybetti, ama “daha iyisini yapmak için uğraşmayacaksam hiçbir şeyin anlamı olmaz” cümlesi onun tüm kariyerinin özetiydi bir nevi. İşte Dangerous’ta da o kusursuzluk arayışının izleri var. Black or White, Jam, In the Closet, Will You Be There, Who Is It ve diğerleri… Toplamda on dört şarkının ses verdiği Dangerous her saniyesiyle pop tavrına eklenmiş altın bir halkaydı. Dangerous artık yirmi beş yaşında. Bugün bile açıp dinlediğinizde albümün hala yenilikçi ve döneminin ötesinde olduğunu anlıyorsunuz. Michael Jackson bir devrimciydi. Dangerous da onun en büyük eserlerinden biriydi. Hatırlanmayı hak ediyor.    Fazıl Say dünyanın en prestijli müzik ödülü 'Beethoven Ödülü'ne layık görüldü
AKP'nin dizisi Diriliş Ertuğrul'un oyuncusundan Okan Bayülgen'e yanıt
Aleyna Tilki'nin konser verdiği kafeye bombalı saldırı!
 Diyarbakır'ın Kayapınar ilçesinde genç sanatçı Aleyna Tilki'nin konser verdiği bir kafeye kimliği belirsiz kişi ya da kişiler tarafından el yapımı patlayıcı (EYP) ile saldırı düzenlendi. Olayda sanatçıyı dinlemeye gelen 6 kişi yaralandı.Diyarbakır'da Aleyna Tilki konserindeki saldırıyı 12-13 yaşlarında iki çocuğun yaptığı tespit edildi. Hürriyet'te yer alan habere göre; genç şarkıcı Aleyna Tilki'nin Diyarbakır'ın Kayapınar ilçesindeki bir kafede düzenlenen konserine el yapımı patlacıyı atıldı. Saldırıda 6 kişinin yaralandığı öğrenildi. Saldırıda Aleyna Tilki yara almadı. Tilki'nin menajeri Melek Sarıgil, saldırının mekana giremeyen seyircilerden bir ya da bir kaçı tarafından yapıldığını söyledi. Sarıgil, saldırı sonrasında mekanın camlarının kırıldığını söylerken, Aleyna Tilki'nin yara almadığını söyledi. Diyarbakır'da Aleyna Tilki konserinde meydana gelen olayla ilgili yetkililerden açıklama geldi. Yetkililer, konser sırasında ses bombasına benzer peş peşe 2 küçük patlama meydana geldiğini ve bunun üzerine, içerde bulunanların panik içerisinde dışarı çıktığını, bu sırada 6 kişinin yaşanan izdiham nedeniyle yaralandığını söyledi. Olayın her yönüyle araştırıldığı, soruşturma sonunda ortaya çıkacağını söyledi. Polis ekipleri sırada atılan el yapımı patlayıcıların boru tipi olduğu belirledi. Saldırıyı 12-13 yaşlarında iki çocuğun yaptığı tespit edildi. Şarkıcı olayın ardından açıklama yapan Tilki, "Biz iyiyiz arkadaşlar" dedi. Biz iyiyiz arkadaşlar. Gaye Su Akyol yeni albümünün ilk konseri ile bu akşam Babylon'da
Bora Duran şarkılarını bu akşam KadıköySahne'de söyleyecek
Pop müziğin sevilen ismi Bora Duran sevilen şarkılarını bu akşam KadıköySahne'de seslendirecek. Duran'a sahnede iki büyük usta Hüsnü Arkan ve Cahit Berkay eşlik edecek. Saat 22.30'da başlayacak konserin biletleri Biletix'te.  Bora Duran 23 Mart 1978 tarihinde dogan Bora Duran’ın müzikle yakınlasması, ortaokul yıllarında, gitarı ile birlikte farklı gruplarla tanısarak baslamıstır. 1995 yılında Ege Üniversitesi Devlet Türk Musikisi Konservatuarı’na girip, klasik kemençe egitimine baslayana dek, bu gruplarla çalısmalarını sürdürmüstür. 2001 yılına kadar İzmir’de birçok mekanda müzikle ugrasmıstır. Öte yandan, Türk – Yunan Dostluk Dernegi ile isbirligi içerisinde, müzigini ülke dısına da tasımıstır. Devamını oku / kapat ... Daha sonraları müzigini paylasıp gelistirmek adına İstanbul’a geldigi yıllarda Vedat Sakman ile tanısmıstır. Stüdyo Sakman’da Selçuk Yöntem’in “Şiir Niye?” adlı albüm çalısmasında görev almıstır. İlk demo albüm hazırlıklarına da bu stüdyoda baslamıstır. Bora Duran, Ezginin Günlügü grubuyla “Dargın mıyız?” albümünün kayıtlarında birlikte çalısmıs ve Grup ile birlikte birçok projede daha yer almıstır. Aranjör Yıldıray Gürgen ile birçok albüm projesinde klasik kemençe, gitar, perdesiz gitar ve sesiyle görev alan Bora Duran, bu çalısmalardan biri olan Yılmaz Erdogan’ın siir albümünün olusum sürecinde BKM ile tanısmıstır. Bu tanısma sonrasında, Deniz Erdogan ile birlikte BKM Mutfak ve “Çok Güzel Hareketler Bunlar” ekibinin canlı müzik ve tv program müzik sorumlulugunu yürütmüs ve “Organize İsler” film müzikleri projesinde yer almıstır. Aynı dönemde sözü ve müzigi kendine ait olan “Gül Senin Tenin” adlı sarkısını Mahsun Kırmızıgül seslendirmistir. Ortaklarıyla beraber 2006 yılında Moda’da kurmus oldukları Harem’s Production’da, kendi albüm çalısmalarını hızlandırmıs; söz, müzik ve aranjeleri kendisine ait olan 9 sarkılık ilk albümünü tamamlamıstır. Bora Duran 2011 yılında çıkardıgı “Her Sabah” adlı albümünde, 2005 yılında Mahsun Kırmızıgül’ün seslendirdigi; kendisine ait olan “Gül Senin Tenin” sarkısını yeniden yorumlamıstır. Ayrıca albümde bir Fikret Kızılok klasigi “Bir Harmanım Bu Aksam” sarkısını yeniden yorumlamıstır. 2012 Ekim ayında sözü, müzigi ve düzenlemesi kendisine ait çalısması “Sen De Gidersen” adlı single ı yayınlamıstır. 2013 yılında sözü ve müzigi kendine ait “Helal Olsun” adlı çalısması Isın Karaca, “Seviyorum” adlı çalısması Atiye tarafından seslendirilmistir. 2013 yılında 12 sarkının yer aldıgı ikinci albümünü tamamlayarak yayınlamıstır. “İnsan” adlı albümde, söz ve müzigi kendisine ait 10 sarkının yanı sıra söz ve müzigi Hüsnü Arkan’a ait “Müebbet” adlı yeni bir sarkıyı ve sözleri Salih Korkmaz, bestesi Suat Sayın’a ait “Bitmeyen Çile” adlı sanat müzigi eserini yorumlamıstır. Eski Bando'dan ikinci albüm: İstanbul Beyrut Paris
Polis sansürüne tepki gösteren sanatçı sergiden çekildi
HABER MERKEZİ TÜYAP sanat fuarında, BirGün yazarı Rahmi Öğdül‘ün küratörlüğünü yapmış olduğu “Sizi Çok Formsuz Gördüm” sergisinde gösterilmekte olan bir resme polis müdahalesi sonucunda sansür uygulandı. Sansüre tepki gösteren sanatçı, kaldırılan tablosunun üzerine tüm eserlerini sergiden çekti. Eserin yaratıcısı Özgür Korkmazgil, "Eserimin bağlamından koparılarak sansürlenmesinden ötürü bağlantılı diğer işlerimi de sergiden çekmiş bulunuyorum" dedi. Sansür protestosu: siyah örtü Gazetemize konuşan Rahmi Öğdül ise Korkmazgil’in arkasında olduğunu belirterek şöyle konuştu: "Savcılığa tablonun müstehcen olduğuyla ilgili şikâyetler yapılmış. Bunun üzerine de sabah saatlerinde sergi alanına polisler gelmiş ve tablonun kaldırılmasını ya da +18 salonunda sergilenmesini söylediler. Sanatçımız da buna tepki göstererek, eserlerini kapalı bir alanda sergilemeyi reddedip, bütün eserlerini sergiden çekti. Ben de yapılan bu müdahaleyi protesto etmek için tablonun kaldırıldığı yere siyah bir bez astım. Korkmazgil’in arkasındayım." Eserin 1 yağlı boya tuval ve 3 fotoğraftan oluştuğunu söyleyen Öğdül, tuvalde bir pirzola parçasının olduğunu diğer 3 fotoğrafta ise kadın bedeninin çeşitli yerlerinin yer aldığını söyledi. Rahmi Öğdül Kadın bedeninin et gibi parçalanmasına eleştirel bir bakış açısı getirten tablonun kaldırılmasının doğru olmadığını belirten Öğdül sözlerini şöyle sürdürdü: "Sanat sınır aşma erimidir. Sınırları ihlal eder. Sanatı müstehcen olarak atfetmek sanatı kapalı bir yere sıkıştırmak demektir. Böyle bir şey mümkün değil." Ankara’ya 1000 kişilik yeni konser salonu
Ankara/BirGün Çankaya Belediyesi Ankara’yı çağdaş bir konser salonuna kavuşturmaya hazırlanıyor. 26 Kasım’da 1000 kişilik full akustik ve 500 kişilik konferans salonundan oluşacak Atatürk Kültür Merkezi’nin temeli atılacak. Çankaya Belediyesi kültür-sanat alanında yeni eserler yaratarak Ankara’nın çoraklaşan kültür iklimini canlandırmaya çalışıyor. Son birkaç ayda açılan, temeli atılan ya da projelendirilen kültür sanat yapılarının sayısı 10’u geçti. Bu alanda atılan adımları değerlendiren Çankaya Belediye Başkanı Alper Taşdelen, “kültür ve sanatı bir eğlence ve zaman geçirme faaliyeti olmanın ötesinde, aynı zamandan insanın kendisini gerçekleştirmeye dönük devrimci bir eylem” olarak gördüklerini ve çalışmalarını bu anlayışla sürdürdüklerini söyledi. Taşdelen, “Cumhuriyetin kalbi Çankaya'da Ankara'nın bütün kültür sanat yükünü sırtlıyoruz. Bu alanda artan talep bizim yeni kültür ve sanat merkezlerini Çankaya'ya Ankara'ya kazandırmamızı gerektirmiştir. Bunun için harekete geçtik ve ülkemizde örnek olacak, Ankara'nın giderek yitirilen kültürel ve sanatsal değerini yeniden üretecek bir çalışma başlattık. Ankara'mıza, Çankaya'mıza çok önemli eserler kazandırmaya kararlıyız” diye konuştu. Eskişehir yoluna AKM Yapımına başlanacak ve hizmete açılan kültür sanat merkezlerinden bazıları şöyle: Atatürk Kültür Merkezi: 1000 kişilik full akustik ve 500 kişilik konferans salonundan oluşacak Atatürk Kültür Merkezi, akustik tasarımının yanı sıra sahne yüksekliği ve orkestra çukuru ile Türkiye’nin sayılı merkezlerinden biri olacak. 22 bin metrekarelik alana inşa edilecek merkez, atölyeler, galeriler, çok amaçlı salonlar ve kafeteryadan oluşacak. Eskişehir yolundaki AKM’nin, kent merkezine ve üniversitelere yakın olması da kültür-sanat etkinliklerine ulaşım bakımından kolaylık sağlayacak. Dünyanın en güzel sanatsal etkinliklerine, müzikallerine, tiyatrolarına, konserlerine konferanslarına ev sahipliği yapacak teknik donanıma sahip olacak Atatürk Kültür Merkezi, Türkiye’nin sayılı mimarlarından Murat Uslu tarafından dünya örnekleri, deneyimleri incelenerek ve danışmanlık alınarak projelendirildi. 26 Kasım’da temeli atılacak Atatürk Kültür Merkezi, Ankara’nın kültür-sanat etkinliklerine ev sahipliği yaparak, kente önemli bir katkı sunmuş olacak. Zülfü Livaneli Kültür Merkezi: Yıldızevler Mahalllesi’nde 2 Ekim 2016 tarihinde temeli atılan merkez, 1100 metrekarelik alana yapılıyor. Müzik, fotoğrafçılık, drama, resim kursları gibi sanat atölyelerinin yer alacağı merkezde, 2 de sergi salonu olacak. Yılmaz Güney Sahnesi: 25 yıldır Ankaralılara hizmet eden Yılmaz Güney Sahnesi, yıkılıp yeniden yapıldı. 11 Haziran 2016 tarihinde temeli atılan Sahne, 10 Aralık’ta yeniden Ankaralılarla buluşacak. Türk sinemasının sembol ismi Yılmaz Güney’in adına yaraşır bir hale getirilen ve kapasitesi 300’e çıkarılan sahne, konferans, tiyatro, toplantı gibi etkinliklere ev sahipliği yapacak. 21.Uluslararası Ankara Tiyatro Festivali başladı
BURCU CANSU / burcucansu@birgun.net 21. Uluslararası Ankara Tiyatro Festivali düzenlenen görkemli Festival Galası ile başladı. Festival kapılarını HÜ Ankara Devlet Konservatuvarı Müzikal Topluluğu'nun "Broadway Şarkıları Konseri" ile DT Büyük Tiyatro'da açtı. “Festival Onur Ödülü” usta sanatçı Tamer Levent’e , “Festival Emek Ödülü” ise tiyatro sanatını teşvik eden Ömer Şahinbaş’a verildi. Toplumsal Araştırmalar Kültür ve Sanat İçin Vakıf (TAKSAV) tarafından 18-28 Kasım 2016 tarihlerinde düzenlenecek festivalde 33 salon oyunu, 4 atölye çalışması ve 1 konferans olmak üzere 38 etkinlik yer alacak. Festival Büyük Tiyatro’da düzenlenen açılış töreni ile Ankaralı sanatseverlere ''merhaba'' dedi. 10 gün sürecek festivalin açılışı Ankara Devlet Konservatuvarı Müzikal Topluluğu'nun "Broadway Şarkıları Konseri" ile yapıldı. Festival galasının düzenlendiği Büyük Tiyatro, sanatseverlerle dolup taştı. Çok sayıda sanatsever, konseri ayakta dinledi. Sanat koyun olmadığımızı öğretir Galanın sunuculuğunu üstlenen Belit Özükan’ın gericiliğe karşı yaptığı konuşma salondan dakikalarca alkış aldı. Özükan, “Sanat bize küçük kızların tecavüzcüsü ile evlendirilmemesi gerektiğini öğretir. Sanat bize göçük altında kalan işçilerin, iş makinalarından daha önemli olduğunu öğretir. Sanat bize güdülmeye ihtiyaç duyan koyunlar olmadığımızı öğretir” dedi. Mücadelemiz tiyatro üzerinden devam ediyor  Festivalin açılış konuşmasını TAKSAV Genel Başkanı Prof. Dr. Selçuk Candansayar yaptı. Ülkenin yine zor günlerden geçtiğini belirten Candansayar, şunları söyledi: ''TAKSAV Türkiye’de böylesi zor zamanlarda 90’larda çok büyük zorlukları aşıp ayakta kalmayı başarmış, yenilmediğini göstermek isteyen insanların bir araya gelmesi ile kurulmuş bir vakıftır. Bu toplumun ve dünyanın daha iyi bir yer olabileceğini, başka bir hayatın mümkün olabileceğini gösterme mücadelesinde Can Yücel, Rıfat Ilgaz, Korkut Boratav, Oğuzhan Müftüoğlu, hepsi bir araya geldi ve bu vakfı kurdu. Aklın, bilimin gerçeği aramadaki en önemli araç olduğunu göstermek ve dayanışmadan, ortaklaşmadan dünyayı değiştirmenin mümkün olmadığını göstermek, bunun için en önemli aracın sanat olduğunu göstermek amacımızdır. O yüzden bir aradayız. Ayaktayız, hiç yıkılmayacağız. Bir çok oyun var. Anadolu’nun dört bir yanından gelmiş amatör oyunlar, yurt dışından katılımlar, profesyonel oyunlar var… Sadece seyretmek değil, oyuncu ile seyircinin hayatı birlikte yeniden üretebilmesi için bir mücadele alanı ortaya koymaya çalıştık.” diye konuştu. Ödüller takdim edildi  Önceki yıllarda Kerim Afşar, Genco Erkal, Yıldız Kenter, Erol Demiröz, Savaş Yurttaş, Haluk Bilginer’in aralarında bulunduğu 20 tiyatro sanatçısına verilen "Festival Onur Ödülü" bu yıl usta sanatçı Tamer Levent'e; Sevda Şener, Ayşegül Yüksel, Türel Ezici, Hüsamettin Eraslan, Şenol Tiryaki’ye verilen "Festival Emek Ödülü" ise 17 yıldır tiyatroya başka bir pencereden destek sunan, Direkler Arası Seyirci Ödülleri ile tiyatro sanatını teşvik eden Ömer Şahinbaş'a takdim edildi. Şahinbaş’a ödülünü, Yenimahalle Belediye Başkanı Fethi Yaşar'dan aldı. Konuşmasında “Vurdu, vurdu, vuruldu” denilen Karadeniz fıkrasını anımsatan Şahinbaş, “ Benimki de verdi, verdi, ödülü aldı” dedi. Çankaya Belediyesi Başkanı Alper Taşdelen ise Tamer Levent’e ödülünü takdim etti. Levent, “Bu ödülü almak benim için çok büyük bir gurur ve göz yaşartacak kadar mutluluk verici. Tiyatro kültürüm Ankara’da gelişti. Burada pek çok mücadele verdik, dünyaya açıldık. Gelecekten çok umutluyduk. Zaman zaman geriye adım atmalar olduğunu görüyorum. TOBAV’ın kuruluşunda ve yönetiminde bulunduğum yıllarda ‘Sanata Evet’ kampanyasını başlattık. Festivalin açılışında sevgili Belit Özükan sanat üzerinden yaşamda olmaması gereken şeyleri sıraladı. Hepsi tek tek net şeylerdi. Sanat kültürü geliştiğinde bunların olmayacağını anladık'' diye konuştu. Neden su sipariş ettiğime dair...
Mikrofonu öyle bir tutuşu var ki, sahnede enerjik adımlarla dolaşan adamın ‘şifacı rahip’ Peter Popoff olduğunu bilmeseniz Sinatra şarkıları söyleyen bir şarkıcı olduğunu düşünebilirsiniz rahatlıkla. Devasa salonu dolduran binlerce insanın gözlerindeki beklentiyi görüyor, şovunu sergiliyor: “Jodi… Burada bir Jodi var mı? Jodi Dean?” Yürümekte zorluk çeken 70 yaşlarında bir kadın koltukların arasındaki koridordan geçerek ağır adımlarla sahneye doğru ilerliyor. Peter Popoff “İşte burada!” diyerek kadının elini sıktıktan sonra şaşırtıcı bir şey yapıyor, kadının adresini söylüyor: “4267 Masterson’da oturan Jodi Dean, değil mi?!” Kadının yüzüne müthiş bir gülümseme yayılırken adam son darbeyi indiriyor: “Evinin etrafında tanrının meleklerinin dolaştığını görebiliyorum.” Takip eden dakikalarda Popoff tanrının kendisiyle Jodi’nin hastalığı hakkında konuştuğunu söyleyecek, kadının rahatsızlığını yüksek sesle dile getirip elini kadının alnına koyacak. Sonrasını tahmin edebilirsiniz: Bizzat tanrı tarafından binlerce insan arasından seçildiğine inanan yaşlı kadın o anın coşkusuyla iyileştiğini düşünecek. Salondaki diğer insanlar zaten tam da bunu görmek için oradalar, bu yüzden salon coşkulu “Haleluya!” çığlıklarıyla inleyecek ve herkes kendi ismini duyma beklentisiyle akıl ve gerçeklik gibi olguları ilahi şovun akıntısına bırakacak. Şimdi bu ilahi anı Mayıs 1986’da ünlü talk-show programı The Tonight Show Starring Johnny Carson’da tekrar izliyoruz. Ama bu sefer salondayken duyulmayan bir ses, telsiz aracılığıyla konuştuğu belli olan bir kadın sesi duyuluyor. Popoff devasa salonu dolduran binlerce insanın gözlerindeki beklentiye bakarak şovunu sergilerken kadın konuşuyor: “Merhaba Peterciğim, beni duyabiliyor musun? Duyamıyorsan başın belada demektir!” Sol kulağına takılı minicik kulaklıktan kadını duyan Popoff “İsa adına!” diyor. Sonra kulaklığa gönderilen ses dalgalarıyla Popoff’un elindeki mikrofondan salona yayılan konuşmaların zehirli dansına tanık oluyoruz: Kadın: “Jodi Dean. Jodi Dean.” Peter: “Jodi… Burada bir Jodi var mı? Jodi Dean?” Kadın: “Hayır hayır, senin sağ tarafında olmalı.” Peter: “İşte burada!” Kadın: “Tamam. Kadın 4267 Masterson’da yaşıyor.” Peter: “4267 Masterson’da oturan Jodi Dean, değil mi?!” Kadının yüzüne müthiş bir gülümseme yayılırken adam son darbeyi indiriyor: “Evinin etrafında tanrının meleklerinin dolaştığını görebiliyorum.” ABD’nin en zengin şifacı rahiplerinden Peter Popoff’un halkın dinsel duygularını nasıl sömürdüğünü ortaya çıkarmak için bir dedektif titizliğiyle çalışan ünlü ‘şüpheci’ illüzyonist James Randi o gece The Tonight Show’da şunları söylüyordu: “Burada tanrının frekansına giriyoruz -tanrının telsiz kullandığını da öğrenmiş olduk- bu frekans 39.170 megahertz. Belli ki tanrı bir kadın ve sesi de tıpkı Popoff’un karısı Elizabeth’in sesine benziyor.” Senelik kazancı dört milyon dolar olan Popoff olaydan kısa süre sonra iflasını ilan etti ama bir kaç yıl sonra ekibi toplayıp tekrar işe döndü. Skandalın ardından kameralara “Randi bunun ve diğer her şeyin büyük bir kandırmaca olduğunu, bu söylediklerimizde ilâhî hiçbir şey olmadığını söylemeye çalışıyor. Ama sonuçta izlenme oranımız daha da yükseliyor.” diyen Popoff bugün yine kameraya bakarak üzerinde Miracle Spring Water (mucize kaynak suyu) yazan küçük cam şişeyi sallıyor: “Bu su, korkunç Çernobil nükleer kazası sırasında Tanrı’nın Hıristiyanları yönlendirdiği havuzdan geliyor. On binlerce insan ölürken Hıristiyanların her biri mucizevi şekilde iyileşti.” Bir sürü din pazarlamacısı ve şarlatanın foyasını ortaya çıkaran James Randi “İnsanlar onlara dümdüz gerçekleri söylediğiniz zaman dinlemiyorlar. Gerçeğin ne olabileceği üzerine düşünmek yerine karizmatik buldukları bir karakterin söylediklerini kabullenmeyi tercih ediyorlar genellikle…” diyor gerçi ama ben yine de Popoff’un ilâhî suyundan sipariş verdim; cübbeli ve cübbesizlere üç koli, Adıyaman Gerger İmam-Hatip Lisesi’ne beş koli, Ensar Vakfı’na sekiz koli, Pennsylvania ve Aksaray’a (İstanbul’da bir semt) bir kaç yüz koli su gidecek. İlahi bir etki beklediğimden ya da buraların temizleneceğini umduğumdan değil tabii, sadece Batılı ve Doğulu dinbazların ortaya nasıl bir karışım çıkaracağını merak ediyorum. Haleluya! Kadınlar Kenti Kolkata’dan ‘Babamın Kanatları’na ödül
Önce Kolkata- Kalküta konusuna açıklık getireyim. İngilizler Hindistan’i yönettikleri dönemde, dillerinin dönmediği sözcükleri kendi kafalarına göre değiştirmişler. Kolkata demek zor gelmiş, Calcutta demişler. Bu dilde yapılan değişikliklerin en basitlerinden biri. Daha büyük değişiklikler de var. Biz ise Calcutta’nın herhalde Fransızca okunuşunu benimsemişiz ve Kalküta demişiz. Fakat kentin adı 2001’den beri resmen Kolkata. Biz de benimsesek ve Kalküta yerine Kolkata desek iyi olur diye düşünüyorum. Kolkata’da da tabii ki hemen hemen her yer gibi erkekler egemen ama kente verdiğim “kadınlar kenti” başlığını hak eden özellikleri var. Uzun süre (34 yıl!) Komünist Parti tarafından yönetilen Batı Bengal’de şimdi iktidarda yine sol eğilimli Hindistan Trinamul Kongresi Partisi var. Partinin lideri ise bir kadın: Didi olarak da tanınan Mamata Banerjee Batı Bengal’in ilk kadın başbakanı aynı zamanda. Mamata Banerjee Kolkata Film festivali’ne büyük önem ve destek veriyor. Festivalin açılışını bizzat yapması bundan. Kolkata’nın diğer bir kadın bakanı ise Kadın ve Çocuk Gelişimi’nden Sorumlu Dr. Shashi Panja. Kadın hakları burada en azından bazı açılardan Türkiye’den daha ileride. Öyle tecavüz edip, evlenip kurtulma filan yok. Kadınların evlenme yaşı 18’de başlıyor. Daha öncesi mümkün değil. Doktor Shahi Panja da festivale büyük destek veren bakanlardan biriydi ve film eleştirmenleriyle tanışmak için bir toplantı düzenledi. Panja o kadar samimi ve alçalgönüllüydü ki hemen ısındık kendisine. Bizim de böyle bakanlarımız olsa keşke, dedik. Halkın festivale ilgisi ise inanılmaz boyutlarda. Festivaldeki yabancı filmlerin Hindi ya da Bengal dilinde altyazısı yok, sadece İngilizce altyazısı var. İngilizce, Hindistan’da resmi dillerden biri ama öyle herkesin konuştuğunu filan sanmayın. Oldukça az kişi konuşabiliyor İngilizceyi. Buna rağmen sinemaların önünde kuyruklar oluşuyor ve insanlar dakikalarca, bazen bir saatin üzerinde beklemeyi göze alıyorlar. Salonlar, koridorlarla birlikte hemen doluyor ve yer bulmak sorun olabiliyor. Filmleri ayakta seyredenler de oluyor. Festivalin açılışı zaten kapalı bir stadyumda yapıldı ve koca stadyum doldu. Ben, bir film festivalinde bu kadar coşkulu bir kalabalık görmedim. Hint sinemasının büyük yıldızları Shahrukh Khan ve Amitabh Bachchan sahneye çıktığında ise salon yıkıldı. Burada starların halk üzerindeki etkisi neredeyse Tanrı katında. Kolkata’ya kadınlar kenti dememin bir nedeni daha var. Kolkata Film Festivali’nin geleneksel yarışma bölümü kadın yönetmenlere ayrılmış. Bu bölümün birincilerini öğrenebilmiş değilim. Jüri ser verdi, sır vermedi. Yazıyı ödül töreninden birkaç saat önce yazıyorum. Bu bölümde seyrettiğim filmlerden en çok İranlı Azeri yönetmen Nahid Hasanzadeh’nin Zamani Digar’ını beğendim (Başka Zaman). Nahid’le 8 yıl önce Ankara’da Uçan Süpürge Film Festivali’nde tanışmıştık. O sırada bir kısa filmle katılmıştı festivale. Nahid, hemşirelik yaparken sinemaya başlamış. Bu mesleğinin izleri Zamani Digar’da da kendisini gösteriyor; film bir doğum sahnesiyle açılıyor. Doğum yapan ise babası hapishanede olan, genç ve bekâr bir kadın. Bu durum geleneksel İran ailesinin kabul edebileceği bir şey değil. Film genç kadının hem kendi hem de çocuğunun hayatı için verdiği uğraşı anlatıyor. Nahid Hasanzadeh’in Nuri Bilge Ceylan’ın izinde olduğu söylenebilir. Filmi, kahramanlarına karşı Ceylan kadar mesafeli değil ama biçim olarak bazı kareleri Ceylan filmlerini çokça hatırlatıyor.  Festivalin bu yıl oluşturulan diğer yarışmalı bölümünün adını Sinemada Yeni Ufuklar (İnnovasyonlar) olarak çevirebiliriz. Bu bölümde Babamın Kanatları’yla Kıvanç Sezer en iyi yönetmen ödülü alarak önemli bir başarı daha elde etti. Bu bölümde en iyi film ödülünü ise Bulgar yönetmenler Kristina Grozeva ile Petar Valchanov’un birlikte yönettiği Glory adlı film kazandı. “Glory” Bulgaristan’daki yozlaşmayı saf bir demiryolu işçisiyle, ulaştırma bakanlığının halkla ilişkiler bölümünün hırslı müdiresinin çatışması üzerinden anlatıyor. Demiryolu işçisi Tzanko bir gün demiryolu üzerinde binlerce avro buluyor ve bunu polise bildiriyor. O sırada yolsuzluk iddialarıyla boğuşmakta olan bakanlık için bu dürüst davranış, demiryollarının imajını parlatacak bir kampanyaya dönüştürülmeye çalışılıyor. Ama hırslı halkla ilişkilerci Julia, Tzanko’nun baba yadigârı saatini kaybederek, trajik bir olaylar silsilesinin başlamasına neden oluyor. Hem başrollerinden hem de yönetmenlerinden biri kadın olan bu filmin birinciliği festivalin ve Kolkata’nın ruhuna uydu doğrusu. Başrollerdeki Stefan Denolyubov ile Margita Gosheva çok başarılılar. Filmin genel olarak da çok başarılı olduğunu söyleyebilirim. Finaline pek ikna olmadıysam da. Festivalde Netpac ödülü ise iki filme birden paylaştırıldı: Malezyalı Bradley Liew, “Mezarlıklarda Şarkı Söylemek” ve Hintli Pawan Kumar, “Gölün Kadını” filmleriyle Netpac ödülünün sahipleri oldular. Ülkemizde ne Bollywood ne de Hint sanat sineması doğru dürüst tanınıyor. Hindistan’ın en büyük yönetmeni Adoor Gopalakrishnan’ın bizde neredeyse hiç tanınmadığını söylediğimde herkes şaşırıyor. Umarım Hint sinemasıyla Türk sineması birbirine yeniden daha çok yakınlaşır. Ne de olsa Yeşilçam’ın temelinde Hint filmleri, özellikle de Avare var. Şu ‘Koca Dünya’ya çocukları sığdıramadınız
CANAN AYDIN / canan1aydin@gmail.com Bu ülkede 14 yılı aşkın süredir neredeyse her güzel etkinlik kötü bir tesadüfe denk düşüyor; tıpkı önceki akşam olduğu gibi. Meclis’te, çocuk istismarının önünü açan, tacizin, tecavüzün meşrulaştırılmaya çalışıldığı saatlerde yönetmen Reha Erdem’in çocuk dünyasının kapılarını araladığı ‘Koca Dünya’ filminin gösterimindeydik. İnsanoğlunun ikiyüzlülüğü, vahşi orman kanunlarıyla şu ‘Koca Dünya’nın çocuklara nasıl dar edildiğinin büyük fotoğrafı vardı sinema salonunda. Dışarda ise tecavüzcüleri aklayan yasa tasarısı oylanıyordu. Bu zalim dünyanın film sahnesinden fırlayarak nasıl gerçeğe dönüştürüldüğünün belgesiydi sanki. Bu dünyayı onlar kurtaracak Yetimhaneden ayrılmış iki kardeş Ali ve Zuhal. Onları yasalar koruyamamış. Zuhal evlatlık verildiği ‘babası’nın ikinci eşi olarak yeni bir konum alırken evde bu duruma itiraz eden yok. Durumu kabullenemeyen abisi Ali, Zuhal’in yardımına yetişiyor. Kendi kanunlarıyla yeni bir dünya kurmak için Zuhal’i de alıp ormanın derinliklerine sığınıyor. Peki sığındıkları bu tekinsiz, ormanda ne kadar tutunabilecek bu çocuklar!.. Düşler ülkesinin çocukları Ali ve Zuhal. Onların ütopyaları ve düşleri kurtaracak bu dünyayı...  Yeni kitaplar dönemin ruhunu ve izini taşıyor
MELTEM YILMAZ Bu yıl 35.’si düzenlenen Uluslararası İstanbul Kitap Fuarı, yüzlerce yazar, şair ve çizeri okurlarıyla buluşturmaya devam ediyor. Teması ‘Felsefe ve İnsan’ olan fuar, panel, imza ve söyleşilerle dolu geçerken, biz de, Türkiye’nin en yüksek cirolu 5 yayınevinden biri olan Destek Yayınevi’nin genel yayın yönetmeni Ertürk Akşun ile konuşuyoruz. Akşun, üniversite yıllarında kitap tezgâhı açarak sektöre giren bir isim. 30 yıldır satıştan yöneticiliğe, matbaadan tezgâha kadar kitabın her aşamasında bulunmuş. Hepileri, Yeni İnsan dergilerinin yazı işleri müdürlüğünü de yapan Akşun, kendisini aynı zamanda “iyi bir kitap okuru” olarak tanıtıyor. » Uzun zamandır yayıncılık sektöründesiniz. İyi kitap ile kötü kitabı ayırmak için kendinize has yöntemleriniz var mı yoksa yalnızca hislerinize mi güvenirsiniz? Yöntemimiz, bize gelecek dosyaları bekleyerek değil, o dosyaları yaratmaktan geçiyor sanırım. Türkiye’de insanlar ne okuyor, hangi türe karşı yönelim var, bir kitap nasıl bir dille yazılırsa daha iyi satar, bu alanlardaki gözlemlerimizi yazar adayları ile paylaşarak yeni dosyalar yaratıyoruz. Çünkü öncelikle şu algıyı kırmak lazım: Yazmak yalnızca roman yazmak değil. Anı, şiir, biyografi, kişisel gelişim, tarih, bilim kitabı, bu türlerde de kitaplarınız çok başarılı olabilir. Örneğin “Gen Bencildir” kitabının yazarı, dünyanın en iyi yazarı ödülünü aldı yakın zamanda. Böylece biz de, bir bilim insanı olarak dünyanın en iyi yazarı ödülünü almanın mümkün olduğunu gördük. » Doğru ama çok fazla yeni kitap çıkıyor, beraberinde inanılmaz bir kirlilik söz konusu, öyle değil mi? Eskiden bir kitabı bastırmak çok güçtü çünkü birçok resmi ve resmi olmayan onay alman gerekiyordu. Ayda 10 adet yeni kitap çıkıyordu, şimdi ayda 1500 yeni kitap çıkıyor. Bu kitapların ancak 500 adedi kitapçı raflarına girebiliyor. Ama böyle gitmesi mümkün değil, bu da temizlenecek kendi kendine. Bundan korkmamak lazım. Sosyal medyadan 1 milyon yeni okur » Sosyal medyanın, okuma oranları ve alışkanlığı üzerine nasıl bir etkisi oldu? Sosyal medya vasıtasıyla 2011’den itibaren Türkiye’de eline hiç kitap almamış bir milyon okur, sektöre girdi, yani kitap alır hale geldi. O 1 milyon okur yalnızca sosyal medya türü kitap yazanların satışını artırmadı, Ahmet Ümit’in de, Ayşe Kulin’in de satışını artırdı. O okur kitlesiyle birlikte kitabın yanına bir fincan kahve koyup fotoğrafını sosyal medyada paylaşmak moda haline geldi. Şimdi o okurun yüzde 90’ı geri çekildi. Çünkü doydu ve sıkıldı. Biz şimdi 2011’de kaldığımız yerden devam ediyoruz. Bu nedenle 2011- 2016 arası 10 bin sattığımız bir kitabın satışı bugün 3 bine düşmüş durumda. » Çok sert iniş çıkışlardan söz ediyorsunuz. Üçüncü dünya tipi kapitalizmi yaşayan ülkelerde bu şekilde hızlı moda değişimleri oluyor ne yazık ki. Tıpkı açılan bir simitçinin ardından bin tane simitçinin daha açılıp bir süre sonra 999 tanesinin kapanması gibi. Kitapta da aynı durum oldu. İyi kitap okunuyor ama yazılamıyor » Türkiye’de artık iyi kitap okunmadığına dair bir inanış var. Bu gerçekten doğru mu? Türkiye’nin en özgürlükçü yılları diyebileceğimiz 1960’lı, 70’li yıllarda bile gazete bayilerinde 300 bin adet beyaz dizi satılıyordu. Yani o yıllarda daha iyi bir okuma alışkanlığı vardı bugün daha kötü demek doğru değil bence. Olan şu: 1990’lardan sonra o beyaz diziler Türk yazarları tarafından yazıldı ve kitabevlerine girdi. Demek istediğim, kötü kitaplar da, iyi kitaplar da hâlâ okunuyor ama iyi kitap yazma oranında bir düşüş var. » Bu düşüşün sebebi nedir? İyi kitap insanların geleceğe umut beslediği zaman üretilen bir şeydir. Troçki’nin çok önemli bir tespiti vardır halk ayaklanmaları üzerine. Halk ayaklanmaları toplumun en fakirleştiği, en dipte olduğu zamanlarda değil, insanların o dipten çıkmaya başladığı ve geleceğe dair umut beslediği zamanlarda olur der. Bence kitap için de aynı durum geçerli. Aydınlık günler yakın » Şu an Türkiye’deki siyasi atmosferi göz önünde bulundurduğumuzda, iyi kitapların yazılacağı bir döneme yaklaşıyor muyuz? Daha zamanımız var çünkü yalnızca Türkiye’de değil, dünyada da yazınsal üretimde bir sıkışmışlık ve kısırlık var. Ama umut var. Şimdi dünyada da Türkiye’de de yeni bir aydınlık kuşağın gelmeye başladığını görüyoruz. Türkiye’de bunu Gezi’deki çocuklarda da gördük. Öte yandan dünyada da inanılmaz bir ateizmin yükselişi var dünyada. Bence beklediğimiz aydınlık günlerin gelmesi 10 yıl bile sürmeyecek. » Peki bu değerlendirmeyi okuma eğilimleri üzerinden yapmak mümkün mü? Bir ülkede okunan kitapların türüne göre, o ülkenin gidişatını koklayabilir miyiz? Devrimci dönemlerde şiir çok öne çıkar çünkü şiir sokak ister, insan ister ve yüksek ses ister. Ne zaman ki şiir okunmaya başlar, bilin ki o zaman o toplumda yeni bir canlanma, yeni bir hareket başlayacaktır. Türkiye’de önümüzdeki dönemlerde şiir yükselişe geçecek, göreceksiniz. Biyografik romana yönelim var » Son dönemde okurların eğilimi hangi tür kitapları gösteriyor? Son 6 aydır ya eski yazarlara ya da içinde bilgi olan kitaplara yönelim var. Yani bir okur arınması sürecindeyiz. O yüzden Oğuz Atay’ın, Yusuf Atılgan’ın da kitapları listeye girdi. O yüzden ‘Saphiens’ 6 aydır listede. Okur hem keyif hem bilgi almak istiyor. Tür olarak da biyografik roman öne çıkıyor. » Dünya’nın Türk edebiyatına ilişkin ilgisi nasıl? Batı edebiyatı bitme noktasında. Çünkü artık içinde insan yok. Portmodernizm Batı’da insanı bitirdi, insan Kafka’dan bu yana böcekleşti. Türk edebiyatı bu anlamda Batı edebiyatından çok daha ileri, çünkü bizim romanlarımız da hâlâ insan var, becersek de beceremesek de. » Hep merak ederim, yayımcıların bastığı kitaplar ile okuduğu kitaplar aynı mı? Hayır, benim bastığım kitaplar ile okuduğum kitaplar farklıdır. » İyi roman ile çoksatan roman çelişkisi devam edecek diyebilir miyiz? Vladimir Propp’un, ‘Masalın Biçimbilimi’ kitabında çok önemli bir analiz vardır çoksatan romanların kodu üzerine. Örneğin kahraman, hikâyenin başında en zayıf olandır. Bir yolculuğa çıkması gerekir, o yolculukta yanında mutlaka bir ekürisi olacaktır gibi ama iyi edebiyatı tartışmıyorum, onun bir kodu yok. 'Kertenkele' dizisi çalışanları iş bıraktı
21 ünlü sanatçı Obama'dan 'Özgürlük Madalyası' ödülü alacak
Aralarında Robert De Niro, Tom Hanks, Ellen DeGeneres, Robert Redford, Diana Ross gibi ünlülerin bulunduğu 21 kişi, Barack Obama’nın elinden Başkanlık Özgürlük Madalyası alacak. NTV'nin haberine göre, Beyaz Saray'dan yapılan açıklamada, nişana layık görülenler arasında spor dünyasından basketbol efsaneleri Kerim Abdül Cabbar ve Michael Jordan, televizyon ve radyo spikeri Vin Scully, sanat dünyasından Robert De Niro, Tom Hanks, Ellen DeGeneres, Robert Redford, Diana Ross, Cicely Tyson, senarist Lorne Michaels, şarkıcı Bruce Springsteen, mimar Frank Gehry ve heykeltıraş Maya Lin bulunuyor. Bilim dünyasından fizikçi Richard Garwin, Microsoft'un kurucusu olan ve hayırseverlik kurumlarıyla bilinen Bill Gates ve eşi Melinda Gates, NASA için yazılım geliştiren Margaret H. Hamilton, bilgisayar mühendisi Amiral Grace Hopper, Amerikan yerlilerinin haklarını savunan toplumsal lider Elouise Cobell, hukukçu Newt Minow ve Miami Dade Koleji Rektörü Eduardo Padron da listede yer alıyor.  "Başkanlık Özgürlük Madalyası", ülkede verilen en yüksek sivil onuru temsil ediyor. ABD Başkanı Barack Obama tarafından madalyaya layık görülenlerin isimlerinin duyurulduğu açıklamada, "Bilim insanlarından hayırseverlere, sporculardan sanatçılara bu 21 kişi Amerika'yı ileriye taşıdı ve dünyadaki milyonlarca insana ilham verdi" ifadesi kullanıldı. Seçilen 21 kişi, salı günü gerçekleştirilecek bir törenle Barack Obama’nın elinden Başkanlık Özgürlük Madalyası’nı alacak. Marilyn Monroe'nun ünlü elbisesi 4,8 milyon dolara satıldı
Ünlü oyuncu Lisa Lynn Masters intihar etti
Metallica şarkıda ilkokul enstrümanlarını kullandı
Romanya Yeni Dalgası'nın beş kilit yönetmeni
Cannes’dan En İyi Yönetmen ödülüyle dönen Cristian Mungiu’nun son filmi ‘Mezuniyet’ bu hafta vizyona giriyor. Bu vesileyle 21. yüzyılda Avrupa sinemasına damga vuran Romanya Yeni Dalgası’nın önemli yönetmenlerini mercek altına aldık. Cristi PuiuDoğum tarihi: 3 Nisan 1967Önemli filmleri: Bay Lazarescu’nun Ölümü / Moartea domnului Lazarescu (2005); Sieranevada (2016) Cristi Puiu'nun 2001 tarihli ilk filmi 'Marfa si banii' genellikle Romanya Yeni Dalgası'nın da ilk filmi olarak değerlendirilir. Fakat Romanya Yeni Dalgası'na asıl hayat veren film, yine Puiu'nun yönettiği 2005 tarihli 'Bay Lazarescu'nun Ölümü'ydü. Uluslararası arenada büyük ses getiren film, gücünü minimalist biçimsel tercihlerinden alan bir kara mizahla ve bürokrasiyle olan saplantısıyla, ardından gelen Romen filmleri için adeta bir yol haritası oluşturdu. Puiu sonraki filmlerinde biçime verdiği önemi daha da arttırdı ve son filmi 'Sieranevada'yla yönetmenliğini usta bir seviyeye taşıdı. Cristian MungiuDoğum tarihi: 27 Nisan 1968Önemli filmleri: 4 Ay, 3 Hafta, 2 Gün / 4 luni, 3 saptamâni si 2 zile (2007); Tepelerin Ardında / Dupa Dealuri (2012) Puiu'nun yönettiği 'Bay Lazarescu'nun Ölümü' tüm dünyanın dikkatini Romanya sinemasındaki hareketliliğine çektiyse, bu hareketliliğin bir tesadüf olmadığını Mungiu'nun '4 Ay, 3 Hafta, 2 Gün'ü ispatladı. Cannes'da Altın Palmiye kazanan film Çavuşesku dönemindeki bir kürtajın hikayesini anlatıyordu. Mungiu yönetmenliğinin zirvesine ise 2012 tarihli 'Tepelerin Ardında' ile çıktı. Mungiu da Puiu gibi biçimsel kontrolü yüksek bir yönetmen. Filmleri genellikle klasiklere özgü bir şekilde basit ahlaki ikilemlerden yola çıkarak toplumsal çürüyüşe dair sert ve umutsuz bir tablo çiziyor. Corneliu PorumboiuDoğum tarihi: 14 Eylül 1975Önemli filmleri: Bükreş'in Doğusu / A Fost Sau N-A Fost' (2006); Polis, Sıfat / Police, Adjective (2009) Puiu ve Mungiu'nun gerçekçiliği sert bir şekilde yakalayan minimalist sinema dili, ahlaki ikilemlerden umutsuz bir tablo çıkartırken, aynı dönemde Nemescu, Porumboiu gibi yönetmenler absürd bir kara mizahı merkeze alarak biraz farklı bir yönde ilerliyorlardı. Bu kara mizah aslında umutsuzluğun bir sonraki aşamasında ortaya çıkıyordu. Porumboiu'nun sinemasal dehası da gerçeğin kendisinin ve gündelik hayatın ne kadar absürd, boş ve çıkışsız bir hale geldiğini fark etmesinde yatıyor. Adeta kendisinin bile parodisi olmayı başaran 'Bükreş'in Doğusu' Romanya Yeni Dalgası'nın en kilit filmlerinden biriydi. 2009 tarihli 'Polis, Sıfat' ise Romanya sinemasında gündelik hayatın rutinlerini kullanarak bürokrasiyi hicveden filmlerin en zeki örneği. Radu MunteanDoğum tarihi: 8 Haziran 1971Önemli filmleri: Kağıt Mavi Olacak / Hîrtia va fi albastrã (2006); Noelden Sonraki Salı / Marti, dupa craciun (2010) Muntean belki Mungiu, Puiu ve Porumboi gibi patlama yaptığı bir hit filme sahip değil. Lakin o yüzden de onlar kadar tanınmıyor. Ancak filmografisinin etkileyiciliği bu yönetmenlerden aşağı değil. Romanya'daki devrime odaklandığı 'Kağıt Mavi Olacak' donuk renk paleti ve absürd mizah kırıntılarıyla, 2008 tarihli 'Boogie' ve 2015 tarihli 'Un etaj mai jos' minimalist yapısı ve uzun plan-sekanslarıyla Romanya Yeni Dalgası'nın kalbinde yer alıyor. Titizlikle tasarlanmış ekonomik hikaye anlatımıyla 'Noelden Sonraki Salı' ise hala filmografisinin en iyisi. Calin Peter NetzerDoğum tarihi: 1 Mayıs 1975Önemli filmleri: Maria (2003); Çocuk Pozu / Pozitia copilului (2013) Muntean gibi oyuncularından üst düzey performans alan Calin Peter Netzer, son derece gerçekçi dramlar yaratmasıyla tanınıyor. Mungiu gibi basit ahlaki ikilemler üzerine inşa edilen hikayelerle ilgilendiği ve natüralist bir yönetmenlik tarzı olduğu söylenebilir. Ancak çağdaşlarına göre insan psikolojisini merkeze daha fazla alır. Bu yüzden yeri geldiğinde karakterlerine yaklaşmaktan çekinmeyen bir kamerası vardır. Bol ödüllü ilk filmi 'Maria' ve 2009 tarihli 'Medalia de onoare' yaygın bir şekilde tanınmasa da, yönetmen asıl çıkışını üçüncü filmi 'Çocuk Pozu' ile gerçekleştirdi. Çok iyi planlanmış bir yönetmenliğe ve olağanüstü oyunculuk performanslarına sahip film 2013'te Altın Ayı ödülünü kazandı. Sessizliğe karşı sessizlik: Kontra sessizlik
Mültecilerin anısına sessiz sedasız bir sergi açıldı geçen hafta; tıpkı yerlerini yurtlarını terk etmek zorunda bırakılmış insanların göç yollarında sessiz sedasız canlarını yitirmeleri gibi. Ne açılış vardı ne de sergilenen işin bir mekânı: “Akdeniz’de Herhangi Bir Yerde.” Ölülerinin şimdi nerede olduklarını bilmiyoruz; onların anısına gerçekleştirilen sualtı yerleştirmesinin yerini de. Elimizde sadece videosu var. Mültecilerin çığlıklarına kulaklarını tıkayan dünyanın sessizliğine, kontra sessizlikle yanıt veriyor bu video. Kontra sessizlik, sessizlikle aynı şey değildir. Sessizliğe karşı sessizlik, kulak zarlarını parçalayan bir sessizlik. Nefes alış verişlerin duyulduğu videonun sessizliği, yaşama tutunma çabasının çığlığıdır, yaşamın isyanı. Var olan sessizlikse ölü taklidi yapanların sessizliğidir, korkudan nefeslerini tutup ölüme yatanların. Kontra sessizlikte nefes alış verişler, zamanı hızlandırıp yavaşlatarak sessizliği bir patlama eşiğine doğru sürükler. Bir şeyler olacaktır; zaman, yeni şeylere gebe. Ve her soluk, şiddetli bir darbe olarak iniyor ölü taklidi yapanların durmuş kalbine. Bu video bir kalp masajı Bu video, yaşanan trajedi karşısında susarak ölü taklidi yapanları hayata döndürme çabasıdır, bir kalp masajı. Su içinde canlarını yitirenlerin son nefeslerini temsil eden cam baloncuklara, soluk alma sesi eşlik ediyor, derinden. Ölü taklidi yapanlara, nefesini tutanlara unuttukları bir eylem olan soluk almayı hatırlatıyor, öğretiyor, yaşama tutunmanın direngen tavrını. Evrenin rüzgârı geçiyor içimizden, tüylerimiz ürperiyor. Yaşam üzerine bir meditasyon. Ölümün yüceltildiği bir dönemde yaşamın soluğunu, özgürlüğün kanatlarını duyumsatıyor bizlere.  (Alp Çağpar, Bengiz Özdereli, İnci İyibaş, Nezir İçgören ve Saner Gülsöken’den oluşan UWAW’ın gerçekleştirdiği sualtı yerleştirmesinin videosuna, www.uwawworld.com sitesinden erişebilirsiniz.) Mülteciler adlarını ve kimliklerini veren kentlerini, ‘polis’lerini yitirmekle kalmadılar, taşlara kimliklerinin yazıldığı mezarlıkları, ‘nekropolis’leri de yok şimdi, kimliksiz ve yersiz yurtsuz. Sualtı Sanat Çalışmaları (UWAW) kolektifinin ürettiği “Akdeniz’de Bir Yerde” adını taşıyan yerleştirme, denizde canlarını yitirenlerin anısını yaşatıyor. Denizin dibindeki çayırların arasına iplerle bağlanmış cam balonlar ya da ağızlarından çıkan son nefesleri. Cam balonlar, dip akıntılarıyla birlikte salınırken mültecilerin tutunmaya çalıştıkları yaşamdır vurgulanan. Bu yerleştirme ve videosu, ölümü yücelten bir ölüm kültünü değil aksine, her şeye rağmen yaşama tutunmaya çalışanların suda asılı kalmış yaşam sevinçlerini geçiriyor bize. Fonda soluk alma sesleri. Mültecilerin trajedisini, medyadan devşirdikleri hazır ölü imgelerle istismar eden üretimlerden farklı; videoyu izlerken kadim yaşama sanatına, nefese, evrenin soluğuna odaklanarak yitirdiğimiz biyosfere, yaşam küresine yeniden yerleşiyoruz. Hayata baktığımız yer İngiliz şair William Blake “bir kum tanesinde bir dünya görmek”ten ve “sınırsızlığı avucun içinde tutmak” tan söz ediyordu. Biz de hava baloncuklarının içinde yaşamın yeşerdiği bir dünya görüyor ve evrenin sınırsızlığını bir solukta içimize çekiyoruz. Hava kabarcıkları, pamuk ipliğiyle yaşama bağlananların, yaşamın akıntılarıyla salınan yaşam sevinçleridir; ve soluduğumuz sürece umudun, uçan balonlar gibi hep yukarı yükselmeye teşne hava kabarcıklarında saklı olduğunu biliyoruz. Hava baloncuklarının içinden baktık hayata, bakıyoruz. Her insan, yaşadığı sürece bir hava kabarcığıdır çünkü; her kabarcık bir yaşam alanı. Bir düşünsenize yan yana geldiğimizi; hava kabarcıklarımızı birleştirdiğimizi ve engin bir hava sahasında düşüncelerimizin ve bedenlerimizin kanatlandığını. Oysa şimdi yaşam kürelerimiz, hava kabarcıklarımız birer birer patlatılıyor. Canlarımız, yuvalarımız, kentlerimiz, kurumlarımız, yaşam alanlarımız yok edilirken, ölü taklidi yapanların hala canlı olduklarından nasıl emin olabiliriz ki? Ama yaşam derinlerde, giderek hızlanan soluk alışlarla yeni bir olay hazırlıyor bizim için. Nefes alıp vermek bir olaydır. Dirilmeye ve ayağa kalkmaya hazır mısınız? ‘Aslında insanın içindeki canavardan korkuyorum’
SERAP ÇAKIR Murat S. Dural ilk öykü kitabıyla çıktı karşımıza. İthaki Yayınları’ndan 'Kibrit Ev' adıyla yayımlanan on öykülük eserini korku gerilim türünde kaleme almış. Onunla öykülerinden bir kısmını ve şu bizim çok merak ettiğimiz canavarları konuştum. » Canavarlar var mı yahu? Herkesin kendisine sorması gereken bir soru bu. İnsanın kendi karanlığıyla yüzleşmesinin bir taraftan çok korkutucu, bir taraftan da ilerisi için gerekli, bir aşamadan sonrada eğlenceli olduğunu söyleyebilirim. Bence canavarlar var. Herkeste var ve onları besliyoruz.  » İnsanın içinde canavar mı saklı? O canavarı her gün, her yerde görüyoruz. İlkokul yıllarına dair çok net hatırladığım bir hatıra var. Bize en çok nelerden korktuğumuzu sormuştu hoca. Herkes, ‘uzaylılar, gardıroptan çıkan canavarlar’ derken ben ‘insanoğlu’ demiştim. En çok insanın içindeki canavardan korkuyorum, korkmalıyız. Onu durdurmamız gerekiyor. » Kibrit Ev’de 'Canavar' adlı bir öykün de var. Oradaki canavar kim, ne? Toplum kendi karanlığını kabul etmiyor farkındaysanız. Hikâyede, sevdikleri bir karakter var, onu niye sevdiklerini de kavrayamamış bir toplumla karşı karşıyayız. Aynen kendi karanlıkları gibi. Överek ve öyle yaşayarak ondan sakınıyorlar. Yücelterek, beğenilmiş bir karanlığı övüyorlar. Bu aşamada toplumla yüzleşmek bir tür ayna tutmak istedim. İnsanlar kendi karanlıklarından korkmamalı. Ama asıl, başkalarının onlara belletmeye çalıştığı karanlıklardan korkmamalı. » Niye korku gerilim yazıyorsun? Aşk yazsan daha çok satardı mesela! Karanlığı çok rahat yazdığımı fark ettim. Ayrıca aşk, sevgi yok değil içeriklerimde. Eskiden karanlık tarafımla uğraşmaktan depresyona girdiğim uzun süreçler oldu. Kabul edemiyordum. Kendi kendimi ezip duruyordum. Ben kimdim, neydim, dışımdaki adam ve içimdeki adam kimdi, sorgulayıp durdum. Oysa karanlık tarafımla uğraşmayıp da beraber yürüdüğüm zaman bu beni mutlu etmeye başladı. Şimdi yakın bir dostum diyebilirim onun için. Tabii bilmeden sevmemelisiniz onu. Bilinçli sevmek, zaman geçirmek şart! » Karanlıktan kastettiğin ne? Kendi iç karanlığımız. Bence dışarısı, içimize göre o kadar da karanlık değil. Dışardaki unsurlardan, insanlardan, hayvanlardan, gelecekten, patrondan, parasızlıktan, işsizlikten ve daha pek çok şeyden korktuğumuzu zannediyoruz ama içimizdeki ‘şeyden’ daha fazla korkuyoruz... » ‘Figürin’ öyküne bakacak olursak, modern çağın canavarlarından biri de plazalar galiba? Modern çağın dağları diye görüyorum plazaları. Tapınılan abideler. Her türlü tehlikeyi bulabileceğiniz yerler. Eskiden insanoğlu ormana avlanmak için girerken bu kadar tedirgindi, şimdi plazalara giriyoruz. » Sen de bir plaza çalışanısın. Korkusu, gerilimi yüksek yerler öyle mi? Hem de nasıl! Düşünsenize, siz her gün o dağa çıkıyorsunuz asansörle. Hatasız olmalısınız, kendinizi iyi satmalısınız. Bu inanılmaz bir şey. Size şöyle bir örnek vereyim. İnsanlar benim arkeolog olduğumu bilmiyorlar mesela. Bu gerçekte kim olduğunu bilmemekle eşdeğer. Kimiyle 13 yıldır çalışıyorum o insanların. İnsanlar benim bir şeyler yazdığımı bilmiyorlar. Beni tanımıyorlar. Ama Plaza kanunları içinde beni görmek istedikleri yere konumlandırıyorlar. Buna kendini çok kaptıranlar artık kim olduklarını, maskenin arkasında ne olduğunu görmüyorlar. Kendilerini unutuyorlar. Bundan daha iyi bir korku-gerilim dünyası olur mu? » Ayna da senin fazlasıyla kullandığın öğelerden biri. Göze Göz Düşe Düş’te de var. Aynaya bakınca ne görüyor insan? Bir ayna var ama bir sürü de suret var. Ben baktığım zaman yorgunluklarımı görürüm. Sevdiği şeyleri yapan insan eminim daha dinç, mutlu, parlayan gözlü birini görüyordur. Ben o gün yaşadıklarımı görürüm. Kafama takılan bir olay varsa onu görürüm. Kendimle yüzleştiğim araçtır benim için ayna. Ama kimisi var bağı yoktur yaptıklarıyla, irdelememeyi güç sayar, “Bu sabah ne kadar güzelim, harika bir gün olacak” gibi konuşur. İnsan aynada hayatını görür. » Murat korkuyu konuştuk, son sorumsa şu: Neden korkmamalıyız? Bence yine kendi içimizdeki karanlıktan korkmamalıyız. Tezat biliyorum ama orada verimli olabilecek alanlar var. Kendinizi tanıma, aynalarda netleştirme şansı. İçimizdeki karanlıkla canavarı birbirine karıştırmamamız gerektiğini de size söyleyeyim. Ben 43 yaşında bu kadar badire atlattıktan ve problem yaşadıktan sonra, korktuğum şeylerle uzlaşınca hayata çok daha güzel gözlerle baktığımı fark ettim. İnsanlar kendi karanlıklarından korkmamalı. Ama asıl, başkalarının onlara belletmeye çalıştığı karanlıklardan korkmamalı. Kendi karanlığından korkmuyorsa, başkalarının yaratmaya çalıştığı karanlıktan da korkmaz. Bu bilinçtir. Bilinç ise insanları karanlığa çekenlerin en korktuğu şey.  KİBRİT EV MURAT S. DURAL İTHAKİ YAYINLARI, 2016 Devlet Tiyatroları'ndaki sansür Meclis gündeminde
CHP'li Zeynep Altıok, dün TBMM Plan Bütçe Komisyonu’nda Kültür ve Sanat alanında uygulanan baskı ve sansür üzerine konuşma yaptı. Altıok'un açıklamaları şöyle; "Her gün çeşitli acılara uyandığımız, her gün insanlarımızı yitirdiğimiz, şehitler verdiğimiz günlerden geçiyoruz. Sayın bakan konuşmanıza acının rengi dili dini ırkı yoktur diyerek başlamanızı açıkçası içinde bulunduğumuz karanlıktan çıkış için ihtiyacımız olan özgürlükçü bakış ve umut olarak yorumluyorum. Herkesin bilim ve sanatı öğrenme, öğretme, açıklama, yayma hakkı olduğu gerçeğinden yola çıkarak şüphesiz sanat için de rengi, ırkı, dili, dini yoktur cümlelerini koşulsuz sarf edebiliyor olmalıyız. Çünkü sanat tüm bu acıları iyileştirmek ve iyileşmek için bir araçtır. Öte yandan, karanlıktan çıkmak için ya da tüm ağırlığıyla önümüze gelen sorunların aydınlatılabilmesi için çözümü getiren muhakemenin, biat etmeden düşünebilmenin, üretebilmenin, paylaşabilmenin, kapsayıcı bir anlayışla bir arada olabilmenin de kültür ve sanat ortaklığından geçtiğini, buradan güç aldığını düşünüyorum." SANAT HEPİMİZ İÇİN BİRLEŞTİRİCİ GÜÇTÜR Sanatın tıpkı demokrasi gibi tüm millî ve dinî değerlerin, tüm yerel değerlerin de üzerinde evrensel değerlere sahip bir birleştirici güç olduğunu, bu nedenle de tam bağımsız olması gerektiğini belirten Altıok sözlerine şöyle devam etti: “Acının rengi, dili, dini olduğunu ne yazık ki on dört yıllık AKP iktidarının daha ilk günlerinde biz yaşadık. Dünyaca ünlü sanatçımız Fazıl Say’ın Sivas katliamını unutturmamak için şair Metin Altıok anısına bestelediği oratoryonun bizzat dönemin Kültür Bakanı tarafından sansürlenmesini kişisel olarak da deneyimlemiş bir kişiyim. Gönül isterdi ki ilk ve son olsun bu ayıp, bu utanç bizim ülkemiz için. Ama öyle olmadı! şimdilerde ne yazık ki baskının, sansürün son derece yoğun yaşandığı, Roboski katliamının film festivallerine alınmadığı günlerden geçiyoruz, Kürtçe çizgi filmlerin yasaklandığı günlerden geçiyoruz; sanatçıların, yazarların tutuklandığı, yayınların toplatıldığı, yayınevlerinin kapatıldığı, derneklerin kapatıldığı günlerden geçiyoruz ve hâl böyleyken, Devlet Tiyatroları yöneticisinin açıklamalarıyla millî ve dinî temellere dayalı bir sanat tanımıyla sıkıştırıldığımız günleri deneyimliyoruz. Oysa bunun çok üstünde bir yerde olmalıyız.” Zeynep Altıok Kültür Bakanı Nabi Avcı’ya: “…..Yine konuşmanızda yazarlarımızın eserlerimizin uluslararası düzeyde tanıtımına verdiğiniz önemden bahsettiniz. Ne yazık ki eserleri 20’nin üzerinde ülkede 14’ten fazla dile çevrilmiş olan Aslı Erdoğan tutuklu. Uluslararası PEN Yazarlar Derneği başta olmak üzere sayısız dernek tarafından sorgulandığımız süreçte ülkemiz bu utanca yanıt vermek durumunda kalıyor. Keza bir diğer örnek Necmiye Alpay bir dil bilimci, bir yazar. Bu insanların tutuksuz yargılanması için Kültür Bakanlığı olarak devrede olmanızı dilerim. Buna dikkat çekmeyi bir görev olarak bilirim. "Siyasi iktidarlar sanatı ve sanatçıyı kendi dünyasına göre biçimlendirmek yerine ticari amaç gütmeden, kâr-zarar hesabı yapmadan, tam bağımsız özerk kurumlar ve kuruluşlar aracılığıyla teşvik etmekle yükümlüdür. Toplumun tüm katmanlarını eğitmek, geliştirmek, çağdaşlaştırmak ve bir arada tutmak ödevini üstlenmelidir” KURUMLARDA TAM BAĞIMSIZ ÖZERK YAPI SAĞLANMALI Birbiriyle ilgisiz iki ayrı alanın bütçesinin çok sınırlı düzeyde tutulduğunu, sadece Kültür Bakanlığı ya da sadece Turizm Bakanlığı için bile merkezî bütçenin yüzde 1’i değil en az yüzde 5’inin ayrılıyor olması gerektiğini hatırlatan Altıok, bütçe artışı talebinin yanında verilen teşviklerin de en az 2 katına çıkarılması gerektiğini ve kurumlarda tam bağımsız özerk yapının sağlanması gerektiğini vurguladı. Altıok’un plan bütçe komisyonunda yönelttiği soruların bazıları şöyle… 1-Avrupa Komisyonuna sunulması beklenen Türkiye Kültür Politikaları Ulusal Raporu’nun sunulduğunu basından takip ettiklerini ancak içeriğine erişemediklerini belirten Altıok, konuyla ilgili Ağustos 2016’dan beri yanıt bekleyen bir yazılı soru önergesi olduğunu hatırlatarak: “ Bu çalışmayı kim ya da kimler hazırladı? Bu çalışma süresince sivil toplum örgütlerinden, akademisyenlerden görüş alındı mı, alındıysa bunlar neler ve hangi kurumlardan alındı?” sorularını yöneltti. 2- İstanbul gibi bir metropolde tüm toplum katmanlarının ulaşabileceği bir merkezde bulunan farklı sanat dallarını topluma eriştiren, Atatürk Kültür Merkezi’nin bunca yıldır kapalı ve atıl kaldığı süreçte kâr-zarar gütmeyelim desek bile milyonlarca insana erişemeyen sanat eserleri ile ilgili bir yara olduğunu hissettiğini söyleyen Altıok, AKM ile ilgili bakanlığın planlarının detaylı şekilde sunumunu istedi. 3-Devlet opera ve balesince bugüne kadar 22 defa yapılmış Aspendos Festivali’nin neden yapılmadığını ve Antalya ile özdeş konuma gelen Fazıl Say Piyano Festivali’nin neden yok edildiğini gündeme getiren CHP Genel Başkan Yardımcısı ve Antalya Milletvekili Çetin Osman Budak’a destek veren Altıok; bu iki konuda bilgilendirilmeyi isterim. Çünkü özellikle EXPO Fuarı dahi yapılmışken güvenlik gerekçesiyle iptal edildiği söylenen bu festivalin herhâlde iptalinin gerekçesi güvenlik olamaz diyerek uygulamaların kişisel ve keyfiliğine dikkat çekti. 4-Devlet Opera ve Balesinde Selman Ada Genel Müdür olduktan sonra kademeli olarak yerli bestecilerin eserleri sonlandırılmış ve bütün operalarda yalnızca kendi eserlerinin sahnelendiği etik olmayan bir durum söz konusu olmuştur. Selman Ada buradan etik olmayan ne kadar kazanç sağlamıştır? Ayrıca, niçin genel müdürün eserinden başka Türk eseri oynanmadığı hâlde Türk eserlerinde yaşlı ve öğrenci indirimleri kaldırılmıştır? Devlet opera ve balesi acaba toplumu geliştirmek için başka bestecilere şans verip destek olabilecek midir? İçinde bulunduğumuz bu ağır günlerde halkın moralini düzeltmek için opera, bale ve tiyatronun önemini de bir kez vurgulayarak böyle bir girişim olacak mıdır diye özellikle sormak isterim. Genel Müdür Selman Ada’yla ilgili liyakat aramaksızın bölge müdürlüklerine atamalar yaptığı bildirilmiştir, basında yer almıştır. Bunun gerçekliğinin araştırılması gerekmektedir.  5-5441 sayılı Yasa’yla 1949 yılında kurulmuş ve tüzük yoksunluğu nedeniyle süreç içinde kendi yönetsel pratiğini oluş turmuş bir kurumun başına kurum dışından, devlet tiyatrolarıyla ilgisi olmayan, kurum içi uygulamalardan bihaber Nejat Birecik Genel Müdürlük koltuğuna getirilmiş ve makama oturuşundan sonra beş altı ay boyunca Ankara’ya, İzmir’e ve birçok bölgeye müdür dahi atanmamıştır. Kurumu tanıyan sorunlarını bilen, devlet tiyatrolarının içinden biri dururken devlet tiyatrolarının neredeyse 30’da 1’i kadar olan İzmir Şehir Tiyatrosu Genel Sanat Yönetmenliği yapmış, diziler dışında bir sanatsal performansı da olmayan kişinin bu göreve atanmasının gerekçesi nedir? Hep kurum içinden sanatçı atanmasının geleneği neden acaba aksatılmıştır?  DOB ve DT işleyişleri ve atanmış yöneticileri hakkında sıkça basında da eleştiri alan ve sorgulanan konular üzerinden CHP Grubu tarafından komisyona iletilen diğer sorular şöyle: 1-Bugün Yurt gazetesinde yayımlanan Ersu Hızır’ın yazısına göre; Necat Birecik Devlet Tiyatroları Personel Daire Başkanlığı’na atanmıştır. Aynı zamanda da Devlet Tiyatroları Genel Müdürlüğüne vekalet etmektedir. DT’nin 5441 sayılı yasasına göre; sanatçı statüsünde olmayan bir memur yasa dışı olarak icraatta bulunmaktadır. Hal böyleyken Necat Birecik’in Devlet Tiyatroları Genel Müdürü olarak vekaletten asalete atanmasının gerekçesi ne olabilir? Dahası DT içinde pek çok sanatçı genel müdür olabilecek yeterliliğe, birikime ve donanıma sahipken neden bu kişi üzerinde ısrar edilmektedir? 2-Sayın Necat Birecik geride bıraktığı iki yıllık genel müdürlüğünde sanatsal olarak kuruma ivme kazandıracak hangi yeni projelere imza atmıştır? Var olan projeler dışında yeni bir proje mesela ( gerçekleşen festivaller de bu arada kendisinin eklediği değil, zaten var olan festivallerdir.) festival, sahne, sanatsal anlayış eklemiş midir? Varsa nelerdir? Burada başarı kriteri seyirci sayısı olamaz Çok açık ki DT’nin her zaman seyirci sayısı yüksektir. 3-Devlet Tiyatroları Genel Müdürü Nejat Birecik’in, 15 Temmuz darbe girişimini işaret ederek "milli, manevi duyguları pekiştirmek için hümanist vatan milliyetçisi sanatçılar olarak vatan bütünlüğüne, birliğine katkıda bulunmak amacıyla sadece yerli oyunlarla sahnelerimizi açıyoruz" gerekçesiyle bu yıl sadece “yerli oyunlar” sergileneceğine yönelik açıklaması yazılı ve görsel basında yer almıştır. Daha sonra bunun doğru olmadığı zira DT zaten her yıl ilk yarıda yerli oyunlar sahneleme geleneğinde olduğu öğrenilmiştir. 15 Temmuz darbe girişimi halkımızın demokrasi tercihini açıkça ortaya koymuşken ve demokrasi, yerli ve milli kalıplara sığmayacak kadar evrensel bir değerken bu açıklama ile sanatın evrenselliğini hiçe sayan sanata siyaset karıştıran Birecik'in bağımsız sanata tarafsızca hizmet edebileceği düşünülebilir mi? Vatanperver milliyetçi sanatçı tanımı bırakın sanatı acaba sosyolojide var mıdır? 4-Necat Birecik’in iki yıllık görev süresi içinde Devlet Tiyatroları’nın ürettiği oyun sayısı neredeyse dibe vurmuştur. Bu sene İstanbul DT’de yalnızca bir oyun sahneye konulabilmiştir. Onca sanatçı İstanbul kadrosunda bulunmaktayken bu idari yetersizlik değil midir? İstanbul DT’de geçen sezon sahneye konulan Bersisa ve Corilianus oyunları kadrolu pek çok oyuncu dururken dışardan oyuncu alındığı için oynanamaktadır. Daha doğrusu oynatılamamaktadır. Bu uygulama ile kadrolulara iş verilmemiş; sözleşmeli oyuncularla iş çevrilmeye kalkılmıştır. Onca kadrolu ve başarılı sanatçı dururken bu uygulamalarda hangi kriterler etkili olmaktadır? Kendisinin yöneticiliği ile birlikte yaşanan bu üretimsizlik aynı zamanda görev alan personel sayısının azalması anlamına da gelmektedir. Kötü yönetim anlayışın doğal sonucu olan bankamatik sanatçısı tanımı devlet tiyatroları çalışanlarının asla içlerine sindiremeyecekleri bir yaftadır. Bir sanatçı ancak görevlendirilirse çalışır. Bu dönemde görevlendirilmeyen sanatçı sayısı kaçtır? Mesela İstanbul DT’de görevli olmayan sanatçı sayısı kaçtır? Şu çok açık ki, bir sanatçının görevlendirilmesinden idare sorumludur. Sanatçı kendi kendine görevlendirme yapamaz! 5-Zamanında KİT’lerin arpalık gibi görülerek, yönetimine kasıtlı olarak kötü yöneticilerin yerleştirilmek suretiyle verimsizleştirilip içinin boşaltılması örneğinde olduğu gibi, Devlet Tiyatrolarının içine kurumu tanımayan, sorunlarını bilmeyen, çözme iradesine sahip niteliklerden yoksun, kadro oluşturma yeteneği son derece sınırlı, sanatsal yetkinliği sıfır noktasında olan birinin yerleştirilmesi kabul edilir değildir. Devlet Tiyatrolarını kötü uygulamalar ve atamalarla işlemez hale getirdikten sonra karşısına geçip onu eleştirerek ne kadar inandırıcı olabilirsiniz? 6-DT’nın oyunlarının duyurusu yapılması gereken reklam panolarında neden DT reklamları yoktur? Neden büyük markaların reklamları dönmektedir? 3'ü yerli 7 yeni film vizyona giriyor
İkinci Şans  Özcan Deniz'in yazıp yönettiği ve Nurgül Yeşilçay, Özcan Deniz, Mesut Can Tomay, Afra Saraçoğlu, Berrin Arısoy Akhasanoğlu, Fulya Şirin, Aybike Turan ile Füsun Erbulak'ın oynadığı "İkinci Şans" isimli film, sinema severlerle buluşacak. Geçmişleriyle yüzleşen iki zıt karakteri odağına alan film özetle şöyle: "Matematik öğretmeni olan Yasemin ile et restoranı sahibi gurme Cemal'in yolları kesişir. Yasemin geçmişte yaşadığı yanlış evliliğin yaralarını sarmaya çalışan, attığı adımlara dikkat eden bir annedir. Cemal ise sosyal, geçmişinden kurtulmak isteyen gamsız bir adamdır. Bu zıt karakterli ikilinin tanışması önce kavgalı olacaksa da zamanla hüzünlü bir aşka dönüşecektir. Geçmişlerinin derinlerine indiklerinde ikisinin de ikinci bir şansa ihtiyacı olduğu ortaya çıkar." "Adam mısın!"  Emir Halilzade'nin yönettiği filmde Ahmet Çakar, Sinan Engin, Rasim Ozan Kütahyalı, Ertem Şener, Abdülkerim Durmaz, Kadir Çöpdemir, Ceyhun Yılmaz, Burçin Abdullah, Duygu Şen ve Nagehan Alçı gibi ünlü isimler rol aldı. Komedi türündeki film, sevenleri ile buluşmak üzere bir sponsorun organize ettiği tatile çıkan bir futbol ekibinin, tatil için gittikleri otelde kendilerini karşılayacak olan sponsora bir türlü ulaşamamaları sonrasında başlarına gelen komik olayları konu alıyor. "Bir Şey Değilim"  Münir Can Cindoruk, Bihter Dinçel, Ahmet Saraçoğlu, Levent Ülgen ve Rıza Sönmez'in başrollerinde oynadığı filmin yönetmenliğini Muharrem Özabat yapıyor. Senaryosu da Özabat'a ait olan film, zor günler geçiren tiyatro oyuncusu bir gencin, kötü adam karakterini oynamak için ikinci sınıf bir sinema filmine çağrılmasının ardından sette yaşadığı olaylar etrafında dönüyor. "Mezuniyet"  Cristian Mungiu'nun yönettiği filmde Adrian Titieni, Maria Victoria Dragus, Rares Andrici ile Lia Bugnar oynuyor. Altın Palmiye'li "4 Ay, 3 Hafta, 2 Gün" filminin yönetmeni Cristian Mungiu yeni filmi "Mezuniyet" ile bir olay üzerinden çatırdayan ebeveyn-çocuk ilişkisinin yanı sıra etik, gerçeklik ve doğruluk gibi kavramları sorguluyor. "Fantastik Canavarlar Nelerdir, Nerede Bulunurlar?"  J.K. Rowling'in, 2001 yılında yazdığı aynı adlı kitaptan sinemaya uyarladığı ve bir gezgin büyücü olan Newt Scamander'ın Amerika'daki maceralarını beyaz perdeye taşıyan filmin başrollerinde Eddie Redmayne, Ezra Miller, Colin Farrell ile Ron Perlman yer alıyor. Harry Potter filmlerinden tanınan David Yates'in yönetmen koltuğunda oturduğu film, Newt Scamander'ın büyülü bavulundaki nesli tükenmekte olan sihirli yaratıkların, bavulun içerisinden kaçarak Amerika sokaklarına taşması sonrası yaşanan maceraları anlatıyor. "Ölüm Alfabesi: Kötülüğün Başlangıcı" Elizabeth Reaser, Lulu Wilson, Annalise Basso ile Henry Thomas’ın oynadığı filmin yönetmenliğini Mike Flanagan üstleniyor. 2014'ün hit filmi Ölüm Alfabesi'nin devamı olan "Ölüm Alfabesi: Kötülüğün Başlangıcı", izleyenleri yeni korkunç bir hikayeyle bir kez daha ruh çağırma tahtasının etkisi altına almayı amaçlıyor. "Ayı Kardeşler: Büyülü Kış" Ding Liang ile Fuyuan Liu'nun yönettiği animasyon filmi "Ayı Kardeşler: Büyülü Kış"ın Türkçe seslendirmelerini Arda Kavaklıoğlu, Sinan Divrik, Galip Erdal ve Oğuz Toydemir gibi isimler yaptı. Bir önceki filmi "Ayı Kardeşler: Kurtarma Operasyonu" adıyla vizyona giren serinin son bölümü, yeni bir macerayla izleyicinin karşısına çıkacak. Sait Faik, 110. yaşında Kadıköy'de anılacak
Türk edebiyatının büyük ismi Sait Faik Abasıyanık’ın 110. yaşı için Nâzım Hikmet Kültür Merkezi (NHKM) Kadıköy’de 20 Kasım Pazar günü bir etkinlik gerçekleştirilecek. “Haritada Bir Nokta: Sait Faik” başlıklı etkinlikte, yazar Reyhan Yıldırım’ın “Sait Faik: Özlediğimiz Bir Aydın” sunumuna yazar Berat Alanyalı “Sait Faik Öyküsü Üzerinden Bir Değerler Okuması” sunumu ile eşlik edecek. Etkinlik, Tiyatro Sanatçısı Halil Ersan’ın doğaçlama Sait Faik hikâyeleri anlatımıyla son bulacak. Sait Faik’in sanata ve insana yaklaşımının, NHKM’nin penceresinden masaya yatırılacağı etkinlikte, yazarın kendi halinde, umut ile umutsuzluk arasında sürdürdüğü yaşamı bir yana, yaşadığı topluma bugünün aydınında rastlanmayan bir samimiyet ve sorumlulukla nasıl yaklaştığı konuşulacak. Etkinlik saat 16:00’da başlayacak.Etkinliğin tanıtım metni şöyle: “Sait Faik Ekmeğini denizden çıkaranından Kör Mustafa’sına, emekçisinden pançosuna… Deniziyle, vapuruyla, bütün insanlarıyla Sait Faik. Balıkçısının ağını sözünün, sesinin üzerine atıp bir aydın olarak portresini çizelim: Bakan Sait, Gören Sait. Kaçıp uzaklaşan, bağdaş kurup oturan Sait. Çimenleri ezip kuşları boğanları, “benden hikayesi” deyip bırakan Sait. İnsana dair umudunun umutsuzluğunu kovaladığı bir yaşamdan, memleketine sevgi yontabilen Sait. Bizden bir “hişt” sesi sizlere. Bizden bir “hişt” sesi Sait Faik’e.”  TARİH/SAAT: 20 Kasım 2016 Pazar 16:00 - 18:00 YER: Nâzım Hikmet Kültür Merkezi Bahariye Caddesi Ali Suavi Sokak No: 7 34714 Kadıköy İstanbul SALON: Ruhi Su Salonu Katılım ve bilgi için: http://nhkm.org.tr/haritada-bir-nokta-sait-faik/  Diriliş Ertuğrul dizisinin sosyal medya hesabı: Çapulculuk yapanın...
Leonard Cohen'in ölüm nedeni belli oldu
Cohen için 'ölümü açıklanmadan saatler önce gömülmüş' iddiası
Tiyatro sanatçısı Mete Dönmezer hayatını kaybetti
Aidiyetsiz ve sınırsız kolektif, ÆVOM başlıyor
Dört kişilik bir grup tarafından kurulan, ‘aidiyetsiz ve sınırsız kolektif’ ÆVOM, ‘Her Şey Hakkında Konuşmalar ve Portal’ isimli iki farklı etkinlik serisiyle faaliyetlerine, 20 Kasım günü Kadıköy’de bulunan mekanlar Arkaoda’da ve KargART’ta başlıyor İsmini, Latince’de ‘sonsuzluk’ kelimesinden alan ÆVOM, ‘Her Şey Hakkında Konuşmalar’ serisinin ilk etkinliği “Vegan yaşam ekseninde anarşi, feminizm ve müzik” 14.00’da Arkaoda’da başlayacak. İlk etkinliğin konuşmacıları, Can Batukan, Zülal Kalkandelen, Refika Kortun, Emre Karacaoğlu, Nizam, Gülce Özen Gürkan ve Berk Efe Altınel. Ayrıca etkinlik kapsamında soru-cevaplar ve Hedonutopia ile Z-AXIS konserleri olacak. Akşam konser ile devam edecek ÆVOM’un konser serisi olacak Portal‘ın da ilk konseri, aynı günün akşamı KargART’ta gerçekleşecek. Ekibin amacını “Kültür ve tarz gözetmeksizin, sesi sadece ses olarak duymak ve paylaşmak” olarak ifade ettiği Portal serisinin de ilk konukları Engulfed, Lifelock, Hellsodomy ve Poster İti olacak. Ayrıntılı bilgi için, ÆVOM’un Facebook adresi: https://www.facebook.com/aevom14th// Program: ‘Her Şey Hakkında Konuşmalar #1’ / Arkaoda 14.00 - 14.30: “Yoldaş Ben Veganım” – Refika Kortun 14.45 - 15.15: “Bir Hayvan Felsefesi Nasıl Olabilir?” – Can Batukan 15.45-16.15: “Canlı türleri Arasında Eşitlik İçin Black Metal Dinlemek” - Emre Karacaoğlu 16.30-17.00: “Punk/hardcore kültürü, Hayvan Hakları ve Veganizm” - Zülal Kalkandelen 17.30: Konser: Hedonutopia 18.45-19.15: “Vegan tekillik Bizi Saymayın!” – Nizam 19.20-19.50: “Hayvan Hakları Hareketinde Refahçı Ana Akım ve Hayvan Hakları Karşı Hareketi” – Gülce Özen Gürkan/Berk Efe Altınel 20:00 Konser: Z · AXIS Portal #1 / Karga 21:00 Engulfed / Lifelock / Hellsodomy / Poster İti   Bir ve Herkesin Tarihi*
İsyancı Yardımcı Komutan Marcos: Aralık'ta bir seher vaktiydi. Aralık ayında dağlar bu vakitlerde soğuk ve yağmurlu olur. Sis ağaçları sarar ve onlara yeni biçimler ve gölgeler verir. Ben orada öylece pipomdan çıkan dumanın yalnız başına yükselişini izliyordum. Sisin daha sonra gelip dudaklarımın arasından çıkan buluta bir sığınak olacağını, bu sırada yarı sis, yarı gölge bir şeklin oracıktaki ağacın arkasından belirip yorgun adımlarla yanıma geleceğini ve şöyle söyleyeceğini belki tahmin ediyordum: Bilgelik bir sürü şey bilmek ya da bir şey hakkında çok şey bilmek değildir. Ürperiyorum. Biraz soğuktan biraz sisten, ama en çok duyduklarımdan ve biraz da sarma sigarasını yaktığı kibritin bir anlık ışığında yaşlı Antonio'yu fark etmiş olmaktan. Böyle durumlarda her zaman yaptığım şeyi yaptım: Dizlerimi ovaladım, pipomu tüttürüp bilir bir edayla "mmmh" dedim. Yaşlı Antonio yanıma oturdu, sigarasını ağzının sol tarafına aldı ve mırıldanarak biçim, renk ve sıcaklık verdi... Bir ve herkesin tarihine. İçinde zamanın olmadığı bir zaman vardı. Başlangıcın zamanıydı bu. Seher vakti gibiydi. Ne gece ne de gündüzdü. Zaman tam bunun gibi bir şeydi, ne bu ya da şu yana gidiyor ne bu ya da şu yandan geliyordu. Hiç ışık yoktu, ama karanlık da değildi. Bu, içinde dünyayı meydana getiren en büyük, ilk tanrıların yaşadığı zamandı. Yaşlılarımızın en yaşlısı der ki bu ilk tanrılar yedi tanedir ve her biri ikidir. Kadim olanlarımızın en kadimi "yedi"nin nasıl sayıların en kadimi olduğunu, yürüyebilmek için birin, daima iki olduğunu anlatır. İşte ilk tanrıların her birinin iki olduğunu ve yedi kat daha çok olduklarını söylemelerinin nedeni budur. Ve bu en büyük tanrılar bilgelik ve azametle yaratılmamışlardı. Aksine tanrılar küçüktü ve çok az şey biliyorlardı. Ama hem çok konuşuyor hem de birbirleriyle çok konuşuyorlardı. Bu ilk tanrılar sözcüklerden başka bir şey değildi. Hepsi aynı anda çok konuşuyordu ve hiçbiri diğerlerinden bir şey anlamıyordu. Bu tanrılar çok konuşmalarına rağmen, çok az anlıyorlardı. Ama, nasıl ve nedendir bilinmez (!), hepsinin aynı anda sessiz kaldığı bir an geldi. Sonra içlerinden biri konuştu ve kendi kendine dedi ki biri konuşurken diğerlerinin konuşmaması iyidir, böylece konuşmakta olan duyulabilir ve konuşmayan diğerleri onu duyabilir, onların yapması gereken sırayla konuşmaktır. Birin içinde iki olan yedinin hepsi bunda anlaştı. Yaşlılarımızın en yaşlısı, bunun tarihimizdeki ilk anlaşma olduğunu ve yalnızca konuşma değil aynı zamanda dinleme üzerine bir anlaşma olduğunu söyler. Tanrılar, hâlâ içinde gecenin, gündüzün, dünyanın, erkeklerin, kadınların, hayvanların ve eşyaların olmadığı bu seherin kuytularına bakınıyorlardı. Baktıklarında, bu seherin her yanının gerçekleri konuştuğunu ve tek başına hiçbirinin tüm kuytuları dinleyemediğini gördüler. Bu yüzden seheri dinleme işini bölüştürdüler, böylelikle o zamanki dünyanın, henüz dünya olmayan dünyanın onlara öğretmek zorunda olduğu her şeyi öğrenebileceklerdi. Ve böylece ilk tanrılar birin gerekli olduğunu; onun öğrenmek, çalışmak, yaşamak ve sevmek için gerekli olduğunu gördüler. Ama onlar, birin evreni harekete geçirmeye yetmediğini de gördüler. İşte dünyayı meydana getiren ilk tanrılar, en büyük tanrılar böylece büyük ve bilge tanrılar haline geldiler. Bu tanrılar konuşmayı ve dinlemeyi biliyordu. Onlar bilgeydi. Ama bir sürü şey bildikleri veya bir şey hakkında çok şey bildikleri için değil, bir ve herkesin gerekli ve yeterli olduğunu anladıkları için. Yaşlı Antonio gitti. Ben beklemeye devam ettim, deniz ve buğdayı bekler gibi bekledim, geleceklerini, çünkü zaten gitmemiş olduklarını bilerek bekledim... Hoşçakalın Acteal'i** unutmayın... Bilgeliğin kökeni bellektir. *Yardımcı Komutan Marcos'un Kasım 98'de gerçekleştirilen sivil toplum EZLN buluşmasının katılımcılarına hitaben kaleme aldığı bildiri. **22 Aralık 97'de Chiapas Eyaleti'nin küçük bir köyü olan Acteal'de, Katolik yerlilerin duası sırasında, aralarında çocukların ve hamile kadınların da bulunduğu 45 kişi Kızıl Maskeliler adlı paramiliter bir örgüt tarafından katledildi. Öldürülenler, EZLN'nin davasına destek veren Las Abejas (Arılar) adlı barışçıl grubun üyeleriydi. Not: Gezi'nin Yeryüzü Kardeşleri - Direnişin Arzu Coğrafyaları (Otonom Yayıncılık) kitabından alıntıdır. Okudum, etkilendim, paylaşmak istedim. Bir solcu, bir turancı ve Moonspell
BARIŞ AKPOLAT Şu anki yaşımı ikiye bölünce yolun çeyreği bile etmiyor. Daha kafamda saç var olduğu yıllar... Yüzüm sakalla kaplanmadan çok önce yazlıkta bir oraya bir buraya bisiklet tepesinden inmezdim. Anneannemin deyimizle ‘Haymana Beygiri’ gibi... Tabii ki yanımda o gün kendime seçtiğim kasetlerle birlikte. Bu kasetler genellikle Manowar, Slayer veya Megadeth olurdu. Metalciliğin en güzel tarafı abilik kardeşlik hadisesinin önemiydi. Biz abilerle takılır yeni gruplar, şarkılar öğrenirdik. İnternetin olmadığı bu dönemde bizim Google’ımız onlardı. Genellikle o anlatılan hikâyelerin mitten öteye gitmediğini sonradan öğrendik. Yok Slayer’ın davulcusu Dave Lombardo iskambil kağıdını bagetlerle vurarak duvarda tutuyormuş, yok efendim Manowar gitarı penayla değil kaplan dişiyle çalarmış filan. Komple yalan dolan olduğunu sonradan öğrendik ama o günler güzeldi. Bu abilerin yazlıklarına sürekli giderdik. Bol bol yeni müzik öğrenir şanslıysak 2 fırt da bira içerdik. Ama öyle itlik yapmamıza izin de vermezlerdi. Sigara filan görmesinler dayak bile attıkları olurdu. Yazılı olmayan kuralları vardı bu abi kardeş ilişkisinin. Çav Bella’yı da öğrendik Bazen kaset de çeker verirlerdi. Sıkça gittiğimiz bir evin sahibi uzun saçlı bir abimizdi. Kaset çekmemize izin verirdi o istediği şarkıları dinledikten sonra tabii ki. Sürekli Çav Bella diye bir şarkıyı mırıldanıp dururdu. Marş gibi şarkılara heavy metalden alışkınız. Accept olsun Manowar olsun sürekli söz ezberliyoruz zaten, Çav Bella’yı da öğrendik elbette. Tabii şarkı bana göre yeterince sert değil. Gitarlar filan yok ya, kesmiyor bünyeyi. Sonra Grup Kızılırmak, Yorum filan derken kültür bu yönde gelişmeye başladı. “E çok beğenmiştim” dersem yalan olur. Hatta inanılmaz sıkılırdım. Ne anlasın 15 yaşında çocuk Kızılırmak’tan Yorum’dan. Yani en azından ben bir şey anlamıyordum. Bu arada evde başka bir abimiz daha var. Sürekli bira içiyor ve turan ülküsünden filan bahsediyor. Turancılık nedir ondan öğrenmiştim. Öğrenmiş ve fakat anlam verememiştm. Ama her yerinde Mahir, Deniz, Hüseyin fotoğrafları olan o evde ne işi var en ufak fikrimiz yok. Eve bak; bir solcu, bir turancı ve 15 yaşındaki Bakpolat. Evde gerçekten çok saçma bir muhabbet var. Bu ikisi genellikle tartışıyor, bazen kavga ediyor bazen de bira içiyorlar, sokaktan alınan dandik köfte ekmek eşliğinde... Müzikler dinleniyor ama evden hiç çıkılmıyor. Benim varlığımdan rahatsız oluyorlar mıydı hatırlamıyorum ama denize filan da hiç gitmezdi bu ikili. Olaylarını hiç çözemedik. Ama bu turancı abimiz bir gün bir kaset getirdi: Moonspell - Wolfheart. Artık kapağındaki vahşi kurttan mı etkilendi ne olduysa... Black metal’in bakkal gruplarına o dönem hafif ilgi duysam da gotik filan pek bilmezdim. Vampiria adlı bir şarkıya tutulduk o gün. O ikilinin yanında alabildiğine eğreti duran ben ve o garip ikili, o dandik kasede kaydedilmiş Moonspell albümüne bayıldık. Yenilikçi tavra bayılırım Portekizli bu gruba hiçbir zaman delicesine hayran olmadım. Ama özellikle isimlerini hep karizmatik buldum ve Wolfheart albümlerini de… Sonra Irreligious albümlerini keşfettim. Hele ki Sin/Pecado albümlerindeki yenilikçi tavra bayılırım. Tecrübeli grup, bu pazar yani 20 Kasım’da Dorock XL’de sahne alacak. Hem de 20. yılını kutladıkları Irreligious albümümlerinin tamamına yakınını, Wolfheart’tan 4-5 şarkıyı ve yine birkaç tane de yeni dönem şarkılarını çalacaklar. Ben de gideceğim, belki o turancı ve solcuyu görürüm de bir bira ısmarlarım. Moonspell’den önce ülkede son zamanlarda çıkmış en cesur gruplardan Sülfür Ensemble sahne alacak. Doom ve sludge konusunda iddialı ekibi de tanımak için çok iyi bir fırsat olacaktır. Cumartesi akşamı ise Garaj İstanbul’da Sepultura’nın efsane Roots albümü grubun kurucuları Max ve Igor Cavalera tarafından baştan sona çalınacak. Bu albümün de 20. yılı sebebiyle bir turneye çıkıldığını hatırlatırım. Kasetlerini aldığım günü bile hatırladığım albümlerin 20. yılını kutluyor olması biraz değişik bir duyguymuş... Okuyucuya not: Önümüzdeki hafta ciddi ciddi konularla karşınızdayım. Bu haftayı rahatsızlığım sebebiyle daha ‘hafif’ geçiriyoruz. Müziksiz kalmayın. Refik Durbaş ve Ahmet Telli Akademi'de okurlarıyla buluşuyor
Türkçe şiirin iki usta ismi Refik Durbaş ve Ahmet Telli Kadıköy Akademi Kitabevi Kafe'de okurlarıyla buluşuyor. Son olarak Everest Yayınları'ndan 'Çocuksun Sen' adlı kitabını yayımlayan şair Ahmet Telli, Atölyealtı okur buluşması ile 18 Kasım Cuma günü saat 19.00'da okurlarıyla bir araya gelecek. 19 Kasım Cumartesi günü ise şair ve gazeteci Refik Durbaş, saat 16.00'da Akademi Kafe'de söyleşi konuğu olacak. Durbaş, söyleşinin ardından kitaplarını imzalayacak. Ahmet Telli 1946'da Çankırı'nın Eskipazar ilçesinde doğdu. Hasanoğlan ve Pazarören öğretmen okullarında eğitim gördü. Öğretmen okulundan sonra dört yıl ilkokul öğretmenliği, daha sonra da Gazi Eğitim Enstitüsü'nü bitirmesinin ardından çeşitli il ve ilçelerde Türkçe-Edebiyat öğretmenliği yaptı. 1981'de sıkıyönetimce tutuklanarak görevine son verildi. Aynı yıl, TCK'nin 141, 142 ve 146. maddelerinden yargılandı. Cigerhun'un şiirleri üstüne yazdığı bir yazısından ötürü 142. maddeden kısa bir süre hüküm giydi. Kitapçılık, yayıncılık yaptı, çeşitli yayınevlerinde yönetici ve editör olarak bulundu. 1993'te mahkeme kararıyla öğretmenliğe döndü ve emekli oldu. İlk şiiri 1961'de yayımlandı. 1972'de yayımlanan ilk yazısına Varlık Dergisi Eleştiri Ödülü ikinciliği verildi. 1980'de Hüznün İsyan Olur kitabına Ömer Faruk Toprak Şiir Ödülü (Metin Altıok'la birlikte); Saklı Kalan adlı kitabına da 1982 Yazko Şiir Özendirme Ödülü verildi. Özellikle 1972'den sonra, birçok edebiyat dergisinde yazıları, şiirleri yayımlandı. Türkiye Yazıları dergisi (Mart 1983, sayı: 72) şiiriyle ilgili bir özel sayı yayımladı. 1960 sonrası toplumcu gerçekçi şiirimizin ikinci kuşağında yer alan özgün şairlerden. İsmet Özel'den sözcük seçimi ve ses tonu bakımından etkilendi. Romantik ve başkaldırıcı şiiriyle bir yandan da Attilâ İlhan'a yakın durduğu söylenebilir.  Refik Durbaş 10 Şubat 1944'te Erzurum Pasinler'de doğdu. Liseyi İzmir'de bitirdi. İstanbul Üniversitesi Edebiyat Fakültesi Türk Dili ve Edebiyatı Bölümü'ndeki öğrenimini yarıda bıraktı. Gazeteciliğe 1967'de Yeni İstanbul gazetesinde başladı, yirmi yıl Cumhuriyet gazetesinde çalıştıktan sonra 1992'de emekli oldu. Ardından Sabah gazetesinde kitap ve sanat sayfaları hazırladı. Yeni Yüzyıl gazetesinin kuruluşunda görev alarak kültür-sanat bölümünü yönetti. Yeni Yüzyıl ve Ateş gazetelerinde köşe yazarlığı yaptı. Sabah gazetesinde iki yıla yakın "Sabah Posta Kutusu" köşesini yönetti. Yaşamını İstanbul'da sürdürüyor.  Frankenstein, Zorlu PSM’ de seyirciyle buluşuyor
Margaret Atwood, Aslı Erdoğan’a seslendi: “Yalnız değilsin!”
PEN üyesi Margaret Atwood, Aslı Erdoğan’a mektup yazdı. Dünyaca ünlü yazar Erdoğan’a ‘Yalnız değilsin’ diye seslendi. Uluslararası Yazarlar Birliği PEN’in, 15 Kasım Tutuklu Yazarlar Günü etkinlikleri kapsamında destek olduğu yazarlar arasında Aslı Erdoğan da yer aldı. Dünya genelinde “sadece kendilerini ifade ettikleri için haksız tutuklamalar, saldırılar, taciz ve şiddetle karşı karşıya kalan yazarlar” için kampanya yürüten PEN, bu yıl kampanyasını Türkiye’den Aslı Erdoğan, Mısır’dan Ahmed Naji, Honduras’tan Cesario Alejandro Félix Padilla Figueroa, İsrail’den Dareen Tatour ve Çin’den Gui Minhai için düzenliyor. BBC Türkçe’nin haberine göre kampanya kapsamında dünyaca ünlü yazarlar Margaret Atwood, Hanan Al Shaykh, Gioconda Belli, Jennifer Clement ve Salil Tripathi, beş yazarla dayanışmak amacıyla birer mektup kaleme aldı. Margaret Atwood’un Aslı Erdoğan’a yazdığı mektupta şu ifadeler yer aldı: “Senin gibi, ben ve birçok diğer yazar da edebiyatın adalet arayışına ilham verebileceğine, hoşgörüyü yeşertebileceğine, insanların sempati ve anlayışını derinleştirebileceğine inanıyoruz. Hapishanede olsan da yalnız değilsin: Özgürlüğün için savaş veren dünya genelindeki tüm PEN yazarlar topluluğu senin yanında.” ‘Toplum vicdanının bekçisi’ PEN’in Hapishanedeki Yazarlar Komitesi’nin Başkanı Salil Tripathi ise şöyle dedi: “Yazarlar, yazmak istedikleri zaman yazabilmelidirler. Hapishanede tutulmamalıdırlar. Buna karşın, bugün yüzlerce yazar, ifade ettikleri şeyler otoritelerin keyfini kaçırdığı, muktedirleri tahkir ettiği, hükümetlerin sinirini bozduğu için cezaevinde. Birçoğu da ya yıldırılmaya çalışılıyor ya da kovuşturmayla karşı karşıya. Yazarlar toplum vicdanının bekçisidirler. Özgür kalmaları gerekir. Onların yeri cezaevleri değil, kalem ile kağıdın, daktilonun, klavyenin yanıdır. Her yıl olduğu gibi bugün de tüm PEN topluluğu, dünyanın neresinde olursa olsun, işini yapmaktan alıkonulan tüm yazarların özgürlüğü için savaşacağını tek ses halinde söylemektedir.” Müebbet hapis cezası isteniyor PEN üyesi olan ve kitapları dünya genelinde birçok dile çevrilen yazar Aslı Erdoğan, 17 Ağustos tarihinde gözaltına alınmış, “silahlı terör örgütüne üyelik” suçlamasıyla tutuklanmıştı. Hakkında “devletin birliğini ve ülke bütünlüğünü bozma” ve “terör örgütünün propagandasını yapma” suçlamaları da bulunan Aslı Erdoğan için ağırlaştırılmış müebbet hapis cezası isteniyor. Kadıköy Belediyesinden öğrenciye Askıda Bilet
Gürgen Öz’den korku-gerilim romanı: “Karanlık Köy”
Oyuncu Gürgen Öz’ün ilk romanı “Karanlık Köy”, Yitik Ülke Yayınları etiketiyle yayımlandı. Tanıtım bülteninden Korku-gerilim romanı türündeki roman, “Anadolu korku” türüne de iyi bir örnek. Gürgen Öz, oyunculuğunun yanında uzun yıllardır edebiyat çalışmalarıyla da ilgileniyor. “Nevrotik” adlı ilk kitabı öykülerden oluşuyordu ve büyük bir ilgi görmüştü. Öz, korku edebiyatı türündeki ilk romanı “Karanlık Köy”le okurlarını selamlıyor. “Oraya gitmeyin ağabey… O köye gidip hiç dönmeyen çobanlar var…” Karadeniz’in karanlık ormanlarında, iki yüksek dağ arasında, yüzyıllar öncesinden kalma, pek bilinmeyen eski bir Rum köyü… Yaşlıların “Karanlık Köy” dedikleri, içinde uğursuz bir enerji barındırdığına inanılan ve kimselerin gitmediği, gitmekten korktukları, kendi tarihine hapsolmuş gölgeler içinde bir hayalet… Geçmişte, soğuk bir kış gecesinde, köydeki insanların nedeni anlaşılmayan bir cinnet ve çıldırmışlıkla birbirini öldürdüğü ürkütücü bir alan… ve burayı keşfetmeye niyetli, varlığını duyar duymaz belgesel çekmeye karar vermiş iki maceraperest.  Sizce korktuğumuz gerçeklerden kaçtığımızda, onlar daha korkunç batıllara mı dönüşür? En önemlisi; korktuğumuz şeylere inanmaya başladığımızda, onları gerçek yapar mıyız? Yüzleşemediklerimiz, sakladıklarımız, batıllarımız ve toplum olarak geçmişte sıkışıp kaldığımız şeyler üzerine heyecanlı bir psikolojik gerilim… “Herkesin içinde, gitmek istemediği karanlık bir köy vardır…”  - See more at: http://www.edebiyathaber.net/gurgen-ozden-korku-gerilim-romani-karanlik-koy/#sthash.giY8EKBw.dpuf 'Köprüdeki Kızlar' 54 milyon dolara satıldı
"Çığlık" adlı eseriyle tanınan Norveçli ressam Edvard Munch'un "Köprüdeki Kızlar" tablosu, New York'ta düzenlenen açık artırmada 54,2 milyon dolara satıldı. Sotheby's Müzayede Evi, Munch'un 1902'de tamamladığı tablonun adının açıklanmasını istemeyen bir koleksiyoncu tarafından satın alındığını açıkladı. Edvard Munch'un 101x102,5 santimetre boyutlarındaki tablosu, bir köydeki köprü üzerinde toplanmış genç kızları betimliyor. ESERE 50 MİLYON DOLAR DEĞER BİÇİLMİŞTİ ABD'ye 1960'larda koleksiyoncu Norton Simon tarafından getirilen eser, 1996'da 7,7 milyon dolara, 2008'de de 30,8 milyon dolara satılmıştı. Munch'un "Çığlık" adlı tablosu 2012'de 120 milyon dolara alıcı bulmuştu. Sanat tarihinin en ikonik eserlerinden biri kabul edilen "Çığlık", açık artırmada en yüksek fiyata satılan tablo olmuştu. En pahalı eser unvanı, 2015'te Pablo Picasso'nun 179,4 milyon dolara alıcı bulan "Les Femmes d’Alger (Cezayirli Kadınlar)" tablosuna geçmişti. TOPLAM SATIŞ 157 MİLYON DOLARI GEÇTİ Sotheby's Müzayede Evi'nin New York'ta düzenlediği "İzlenimcilik ve Çağdaş Sanat" başlıklı açık artırmada toplam 157,5 milyon dolarlık satış yapıldı. Picasso'nun 1963'te tamamladığı "Ressam ve Modeli" adlı tablosu 12,9 milyon dolara alıcı bulurken 1951 tarihli bronz büstü 8,4 milyon dolara ve " Le Verre" adlı eseri de 2 milyon dolara satıldı. Açık artırmada Fransız heykeltıraş Auguste Rodin'in "Düşünen Adam - Ufak Boy" adlı eseri 1,7 milyon dolara, Fransız ressam Maurice de Vlaminck'in "Le Verger (Bahçe)" adlı tablosu 7,5 milyon dolara, Rus asıllı Fransız ressam Marc Chagall'ın "Aile" adlı tablosu 4,4 milyon dolara alıcı buldu. Uykusuz, Erdoğan'ın çobanlık çıkışını kapağına taşıdı
Bartın'da moloz dökülen alanda tarihi kalıntılar bulundu
Bartın'ın Amasra İlçesi'nde inşaat hafriyatlarının döküldüğü alanda tarihi değeri olduğu düşünülen kalıntılar bulundu. Amasra Müze Müdürlüğü inceleme başlattı. Amasra Küçük Liman mevkisinin üst tarafında moloz ve çöplerin döküldüğü alanda, üzerinde figürler bulunan tarihi kalıntıları görenler Amasra Müze Müdürlüğü'ne haber verdi. Zaman zaman inşaat kazılarında çıkan hafriyatların döküldüğü bölgede bulunan tarihi kalıntılarla ilgili inceleme başlatıldı. Amasra Müze Müdürü Baran Aydın, ilçede nereyi kazarsanız mutlaka tarihi esere rastlandığını belirterek şöyle konuştu: "Sonuçta kentin altındaki her yer tarih kaynıyor. Bu bizim için sürpriz olmadı. Arkadaşlarımız çöplük alanda bulunan kalıntıları ve başka bulunan kalıntıları da inceliyor. Şu anda hangi döneme ait oldukları konusunda net bir bilgimiz yok. Rapor hazırlandıktan sonra bu bilgiye ulaşabiliriz. Burada bulunan eserleri önümüzdeki günlerde oradan alacağız. Biz de Amasra Müze Müdürlüğü olarak gereken çalışmaları yapmak için arkadaşlarımızla birlikte görev başındayız." (DHA) Damardan gerçek
Kış rüzgârları esmeye başladı, şehrin sokaklarından insanları soğuğuyla süpürüyor. Zaten şehrin en kalabalık olduğu zamanlarda bile bir ıssızlık var nicedir. Bu ıssızlığın yalnızlık ve çaresizlikten nasıl oluştuğunu izleyerek geçti yıllar. Bunu da mı yaptılar, şu da mı oldu diye diye… Kocaman bir ülke zamanda boşluğa düşmüş, geçmiş ve gelecek silinirken gözümüzün önünden… Ama Bolano’dan öğrendiğim damardan gerçekçiliğin ilk koşulu, gerçekliğe, gerçeklik uğruna teslim olmamaktır. Ranciére de, “Béla Tarr, Ertesi Zaman” kitabında, özellikle otoriter rejimlerdeki “çözülme” zamanlarında, sanatçıların gerçekliği iktidar retoriklerinin hikâyelerindeki zamansal şemaların neden sonuç zincirlerinden kurtardığından bahseder, sinemacı Béla Tarr örneğinden yola çıkarak. Şimdi bir “çözülme” zamanındayız ve bu çözülmeyi avantaja dönüştürüp silinmiş geleceği başka türlü yazmanın araçlarını arayıp bulmalıyız. Yazıklanmanın, umutsuzluktan umutsuzluk beğenmenin bugün için bir anlamı yok. Salgın gibi yayılan tekdüzelik, aptallık ve umursamazlık, her şeyiyle çoktan sona ermiş bir çağın kıyısında olduğumuzu gösteriyor. Denize atılmış cesedin bir süre sonra derinlerden çıkıp kıyıya vurması gibi… Bu yüzden teoriler işe yaramıyormuş gibi geliyor, edebiyat ve sanat sanki bıkmadan tekrarlayıp duruyor çoktan gerçekleşmiş kehanetleri. Ama damardan gerçekçiler, hiçbir çağın içinden yenisini çıkarmadan sona ermeyeceğini bilir. Damardan gerçekçiler, gerçekliğin gereğinden fazla ciddiye alınmasının gerçekliğe ihanet anlamına geldiğinden emin oldukları için, biraz uçuk kaçık olmakta sakınca görmezler ve depresyona karşı bağışıklık kazanmışlardır. Critchley’in “Sonsuz Talep”te yazdığı gibi, vicdan sahibi olmak mizah duygusuyla birlikte vardır. Mizah, nasıl insanın kendi kendisiyle örtüşmemesini, kendisine dışarıdan bakmasını sağlayarak vicdanı üzerinde çalışmasına neden oluyorsa, gerçekliği de dışarıdan bakmadan değiştiremeyiz, üstelik her şey bu kadar gerçek dışı bir biçimde yaşanırken. Rüzgârlı ve ıssız sokaklarda yürümekten yorulmuş, yağmurun başlamasıyla koşarak kendimi balıkçılar kahvesine attığımda, aklımda bunlar vardı. Defterimi açıp ilk cümlemi yazar yazmaz üzerime bir ağırlık çöktü. Tutuklanma ya da kapatma haberlerinin eksik olmadığı bugünlerde böyle şeyler yazmanın bir anlamı var mıydı, söylenen her sözü yutarken bu derin sessizlik? Vaneigem’in “Şiir, yaratıcı kendiliğindenliğin örgütlenmesidir” sözünü yazdım defterime. 60’larda Fransa’daki demiryolu işçilerinin grevine tanık olmuştu Vaneigem. Yaratıcılıktan yoksun, kötü yönetilen bu grevde bir işçinin ayağa kalkıp arkadaşlarına şöyle dediğini duymuştu: “Bilinçli olarak kullanılan iki metelik, bir lokomotifi hareketsiz bırakır.” Bu sözün ardından bir anda her şey değişmiş ve işçiler eldeki olanaklarını ortaya koyarak birbirinden yaratıcı çözümler bulmuş ve grev başarıya ulaşmıştı. İşte bu “damardan gerçekçi” bir eylemdi, bugün en çok ihtiyaç duyulan. Birden elektrikler kesiliyor çıkan fırtınadan. Dalgalar, yağmura karışıp kahvehanenin pencerelerine kadar ulaşıyor. Osman Abi, lüks lambasını yakınca loş bir aydınlık sarıyor içeriyi. O ışıkla birlikte içimi bir huzur kaplıyor. Kara kış günlerinde, elektrikler kesilince lüks lambasının ışığında oturup babamın anlattığı hikâyeleri dinlerdik. Balıkçılardan Faça Kemal, sessizliği fırsat bilip arabesk bir şarkı söylemeye başlıyor, dilinden düşürmediği: “Bir dünya kurmuşlar kendilerine / Ruhunu kaybetmiş bedenlerine / Kahredip durmuşlar kaderlerine / Feryadım yaşarken ölenler için…” Defterime yazıyorum: “Yaşarken ölmeyenlerdir damardan gerçekçiler…” Faça bozulmasın diye sessizce gülüyorum, defterime gömülmüş. Kaderci…
Charlie Hebdo, Trump'ın seçilmesiyle ilgili lafını esirgemedi
Çocuklara fantastik bir macera: Uykum Kaçtı
Uykusunun peşine düşen bir çocuğun fantastik macerasını anlatan resimli kitap Uykum Kaçtı, 18 Kasım’da hep kitap etiketiyle raflarda yerini alacak. Türk çocuk edebiyatının tanınan kalemlerinden Ayla Çınaroğlu’nun yazdığı Uykum Kaçtı’yı usta ressam, illüstratör Mustafa Delioğlu resimledi. Dört gözle uykuya dalmayı beklerken uykusu kaçan bir çocuğun, “Dur bakalım nereye gidiyorsun böyle?” diyerek uykusunun peşine düşmesini anlatan kitap, fantastik öğeleriyle de dikkat çekiyor. Uykusunun izinde Ay ile yeryüzü, göl ile ev arasında mekik dokuyan bu çocuğun hikâyesi görseliyle tam bir bütünlük sergiliyor. Ödüllü yazar Ayla Çınaroğlu’yla ödüllü illüstratör, usta ressam Mustafa Delioğlu’nun ortak çalışması olan Uykum Kaçtı, küçük okurları eğlenceli bir maceraya davet ediyor. Uykum Kaçtı, 18 Kasım’da hep kitap etiketiyle raflardaki yerini alırken, 12-20 Kasım 2016 tarihleri arasında da TÜYAP 35. Uluslararası İstanbul Kitap Fuarı’nda okurlarla buluşacak. AYLA ÇINAROĞLU HAKKINDA Ayla Çınaroğlu, 1939 yılında Ankara’da doğdu, 1961 yılında Devlet Güzel Sanatlar Akademisi Grafik Sanatlar Bölümünden mezun oldu. 1972 yılından beri çocuklar için yazan Ayla Çınaroğlu’nun Veli'ninKurabiyesi kitabı 2006 yılında Çocuk ve Gençlik Yayınları Derneği’nin seçimiyle International Board on Books for Young People’ın listesinde yer aldı. 2007 yılında Eskişehir Osmangazi Üniversitesi’nde adına özel bir sempozyum düzenlenen Ayla Çınaroğlu 2008 yılında ÇGYD tarafından IBBY Andersen Ödülü Türkiye adayı olarak gösterildi. Ödülleri Yazar: 1979 Kültür Bakanlığı Çocuk Yapıtları Yarışması, öykü dalında ikincilik, 1982 TOBAV Çocuk Oyunları Yarışmasında başarı, 1984 DE Yayınevi Masal Yarışmasında ikincilik, 1988 Enver Naci Gökşen Öykü Yarışmasında üçüncülük, 1998 Kültür Bakanlığı Çocuk Filmi Senaryosu Yarışmasında ikincilik. Tasarım alanında: 1998 Kültür Bakanlığı En İyi Tasarlanmış Kitap yarışmasında ikincilik 1998 Kültür Bakanlığı En İyi Tasarlanmış Kitap yarışmasında üçüncülük ödülü. MUSTAFA DELİOĞLU HAKKINDA Mustafa Delioğlu, 1946’da Erzincan’da doğdu. İlk gençliğinden itibaren resim sanatında kendini yetiştirmeye başladı ve özgün tarzını oluşturdu. 1974’de açtığı atölyesinde bugüne kadar 2000’den fazla kitap resimledi. İllüstrasyonlarının yanında, sanatseverlerle 20 resim sergisiyle de buluştu. 2000 yılında, her iki yılda bir, uluslararası bir jüri tarafından seçilen bir yazara ve bir çizere verilen Hans Christian Andersen Ödülü’nün ilk Türk çizer adayı oldu. 2013 yılında, İsveç Hükümeti tarafından her yıl AstridLindgren’in onuruna düzenlenen, çocuk ve gençlik edebiyatı alanındaki en büyük ödülü olan ALMA’da çizer adayı olarak ülkemizi temsil etmiştir. Ödülleri Türk Kütüphaneciler Derneği Emek Ödülü, 2015 ÇGYD En İyi İllüstrasyon ve Tasarım Ödülü, 2006 ÇGYD En İyi Kitap İllüstrasyonu Ödülü, 2005 Troya Folklor Araştırmaları Derneği Plastik Sanatlar Ödülü, 2003 Çocuk Edebiyatçıları Birliği Çocuk Edebiyatı İllüstrasyon Hizmet Ödülü, 2001 Çocuk Vakfı Emek Ödülü, 1998 Kafa karıştıran Game of Thrones teorisi: Arya'nın sıradaki kurbanı kim?
Game of Thrones’un 6. Sezon finali sonrasında sosyal medyada dolanan teoriler bir noktada birleşti. Time’ın haberine göre Game of Thrones’da Arya Stark'ın öldüreceği ilk kişi Melisandre. Annesi ve erkek kardeşinin intikamını almak için yola çıkan Arya Stark’ın meşhur ‘ölüm listesi’ bir süredir fanları heyecanlandırıyordu. Bir Reddit kullanıcısının teorisine göre, Kızıl saçlı büyücü Melisandre Arya’ya ‘Sendeki karanlığı görüyorum’ demiş ve şöyle devam etmişti: ‘Bu karanlıkta gözler bana geri dönüyor. Kahverengi, mavi, yeşil gözler… Gözler seni sonsuza kadar vuracak. Yeniden karşılaşacağız.’ İnternette dolanan dedikodular, yeşil gözlerin sahibinin Cercei Lannister, mavi gözlerin ise Melisandre’nin ta kenisi olduğunu iddia ediyor. Melisandre kendi ölümünü Arya’nın gözünden görüyor. İnancın gerçek testi olarak da kendisini kurtarmak yerine kendini Lord of Lights’ın planına feda ediyor.’ Kahverengi gözlerin ise Walder Frey’e ait olduğu güçlü bir iddia. Teoriye göre Arya; Walder Frey, Melisandre ve Cercei'yi öldürecek.  Güzel ve Çirkin’in yeni fragmanı yayınlandı
Harry Potter'ın yazarının bir kitabı daha dizi oluyor
Harrp Potter yazarı J.K. Rowling’in çok satan ilk romanı ‘Guguk Kuşu’ (The Cuckoo Calling) TV dizisine uyarlanıyor. Roman, Afganistan'da yaralanan ve özel dedektif olan eski asker Cormoran Strike'ın, bir modelin intiharını araştırmasını anlatıyor. Yazarın Robert Galbraith takma adını kullanarak yazdığı kitap İngiltere’nin en çok satan kitaplarından biri oldu. Tom Burke başrolde BBC’de ekrana gelecek olan uyarlama dizide, özel dedektif Cormoran Strike rolünü Tom Burke (35) üstlenecek. İngiliz oyuncu Holliday Grainger (28) ise özel dedektifin asistanını oynayacak. Londra’da çekimlerine başlanan, Bronte Film ve BBC’nin ortak yapımı olan dizinin setinden ilk fotoğraflar yayınlandı. İki yıl önce planını anlattı J.K. Rowling, çok satan romanının TV dizisi olacağını 2014 yılında Twitter’dan duyurmuştu. Kitapta kullandığı takma adı Robert Galbraith’i arkadaşı olarak tanıtan yazar, şunları not etmişti: "Arkadaşım @Rgalbraith’ın ilk romanı BBC’de dizi olacak. O çok heyecanlı ama bu heyecanını karakteristik sessizliğiyle dışa vuruyor"  Atatürk Kültür Merkezi havadan görüntülendi
‘Karanlığın Ötesinden Gelen Sesler’ veda ediyor
Yolcu Tiyatro Latin Amerika’nın en önemli yazarlarından Ariel Dorfman’ın BAŞKA BİR DÜNYA İÇİN MANİFESTO “Karanlığın Ötesinden Gelen Sesler” oyunuyla İstanbul seyircisine veda ediyor. Tiyatro Ödülleri 2015 Ekin Yazın Dostları Küçük Salon Yılın En İyi Kadın Oyuncusu ödüllü oyun “Karanlığın Ötesinden Gelen Sesler” 17 Kasım Perşembe 20:30'da Kadıköy Barış Manço Kültür Merkezi’nde. Hak ihlallerine uğramış gerçek insanların hikayesi Yazar, akademisyen Ariel Dorfman’ın bir röportaj kitabından uyarladığı Yolcu Tiyatro’nun yeniden kurguladığı “Karanlığın Ötesinden Gelen Sesler” oyununda tecrit, kadın cinayetleri, tecavüz, işkence, din sömürüsü, çocuk işçiler, anadil ve çevre eylemleri gibi konularda, dünyanın farklı ülkelerinde ve Türkiye’de baskılara, insan hakları ihlallerine uğrayanların gerçek hikayeleri anlatılıyor. Ariel Dorfman’ın yazdığı, Ersin Umut Güler’in yönettiği, Sanem Öğe’nin çevirdiği oyunda Cenk Dost Verdi, Simge Geren, Oğuz Öztekin oynuyor. Müziklerini Ulaş Bayır’ın, Işık Tasarımını Alev Topal’ın, Ses Tasarımı ve Müzik Prodüksiyonu’nu Tufan Dağtekin’in yaptığı oyunun fotoğraflarının altında Orhan Cem Çetin / Kaan Sofuoğlu - Kalimba imzası var.Tahir Elçi’ye… Sezgin Tanrıkulu’nun Diyarbakır Baro Başkanı iken verdiği bir röportajda yer alan bölümden Tahir Elçi’ye; Türkiyeli bir avukatın anlatımı ile oyunda geçen repliklerden biri şöyle: “İnsanlar burada genellikle arkalarında sıkılan tek bir kurşunla öldürülürler. Derneğimizde omuzlarımıza ayna yerleştirme fikri üzerine espriler yapardık. Böylece arkamızdan gizlice yaklaşanları görebilirdik. Böylece bizi öldürmek için arkamızdan gizlice yaklaşanları görebilirdik.” Programa dair bilgiler:  -17 Kasım Perşembe 20:30 Kadıköy Barış Manço Kültür Merkezi -15 Aralık Perşembe 20:30 Caddebostan kültür Merkezi (CKM) Biletler: Biletix’te ve Gişe'de Rezervasyon: 0507 706 81 21 Kısa-ca’nın ödülleri dağıtıldı
Konya Selçuk Üniversitesi İletişim Fakültesi tarafından bu yıl 16. kez gerçekleştirilen Kısa-ca Uluslararası Öğrenci Filmleri Festival film gösterimlerinin yanı sıra ünlü yönetmen, senarist, oyuncu ve akademisyenlerle söyleşiler, atölye çalışmaları gibi birçok etkinlik düzenledi. Sinemaseverler ve geleceğin yönetmenlerine sinema dolu bir hafta sunan festivalin bu yılki onur konukları; Yeşilçam’a yıllarını vermiş oyuncu Göksel Arsoy, tiyatro sanatçısı, sinema oyuncusu ve müzisyen Ayla Algan, yapımcı, senarist ve yönetmen Osman Sınav’dı. Festivalde bu yıl Polonya’nın önemli film festivallerinden biri olan Zubroffka Film Festivali’nin özel seçkisine yer verilerek festival yöneticisi ve yönetmen Maciej Bialaous’un da genç sinemacılarla bir araya gelmesi sağlandı. Festival kapsamında İletişim Fakültesi Sergi Salonu’nda açılan ‘Türk Sinemasından Portreler ve Türk Sineması Film Afişleri Sergisi’ne de ilgi yoğun oldu. Festivale, Polonya, İran, Hindistan, Bangladeş, Azerbaycan, Kırgızistan, İngiltere olmak üzere özel gösterimlerle birlikte toplam 10 ülkeden film katildi. Kurmaca, animasyon, belgesel ve deneysel kategorilerinde toplam 52 filmin yarıştığı festivalde geleceğin yönetmenlerine toplam 11 adet ödül dağıtıldı. Festival direktörlüğünü Prof. Dr. Aytekin Can’ın yaptığı Kısaca jürisinde Semir Aslanyürek, Asumak Dabak, Vadullah Taş, Mevlüt Koçak, Bülent Pelit,Ercüment Balakoğlu, Ahmet Yenilmez, FatoşAdiloğlu, Doç.Dr Meral Serarslan ve Aydın Bağardı yer aldı. Festivalin kazananları»En İyi Animasyon Film Ödülü: Nefretin Üvey Evlatlarıyız»Prof.Dr.Alim Şerif Onaran Deneysel Dalı Özel Ödülü: Araf,»En İyi Deneysel Film Ödülü: Ahali»Kısa-ca Film Festivali Belgesel Dalı Mansiyon Ödülü: Ta’riz Gri Şehrin Renkli Çocukları,»Kısa-ca Film Atölyesi Belgesel Dalı Jüri Özel Ödülü: Müsahip»Süha Arın Belgesel Dalı Özel Ödülü: Ülkemden Uzakta»En İyi Belgesel Film Ödülü:Gözyaşı Yolu»Kısa-ca Film Festivali Kurmaca Dalı Mansiyon Ödülü: Mavi»Kısa-ca Film Atölyesi Kurmaca Dalı Jüri Özel Ödülü: Lütfi»Aykut Oray Kurmaca Dalı Özel Ödülü: Misofonya»En İyi Kurmaca Film Ödülü: Çevirmen Eskisi mi, yenisi mi?
Bu yıl bulunmayı en çok sevdiğim fuar ve festival şansıma arka arkaya geldi. İkisi de kitap üzerine kurulu olduğu için en çok onları seviyorum herhalde. Çünkü kitaptan zevk almak için kitabın kendisi yeterli. Çalacak ya da oynatacak âlet gerektirmiyor. 10. Beyoğlu Sahaf Festivali ile 35. Uluslararası İstanbul Kitap Fuarı’nın arka arkaya gelmeleri kendi içinde bir festival. Bizi çok mutlu etti ama biraz da fakirleştirdi, tabii. Daha önce de yazmışım, özellikle kitap fuarında başını kaldırıp etraftaki bütün kitaplara, hatta nedense tavana bile bakmak insana tuhaf bir mutluluk duygusu veriyor. Belki de esas olarak bir ‘aidiyet’ duygusudur bu. Kendini oraya ait hissetmekten gelen bir sevinçtir. İyi de, ağzın kulaklara gitmesi, belli yaşlardaki insanlarda gerçekten tuhaf kaçabiliyor. Bu yıl yayınevi temizliği nedeniyle bazı kıymetli yayınevlerimizin de yerleri değişmişti. Ama kimisi de yerindeydi. Yeni Harry nedeniyle çevresinde horoz gibi dolaştığım YKY, mesela. ON8 blog ile Günışığı’nın da misafiri sayılırdık. Hem Kutlukhan’ın Müge İplikçi ile söyleşisi vardı, hem de ON9’in blog yazarları olarak afişlerimiz konmuştu. Ben bir dehşet ânında o gün ne olduğunu bilmediğim ve mevcudiyetini unuttuğum bir söyleşim var sandım. Başka ziyaretlerde de bulunduk. Ben şahsen Caretta’ya gittim, kavga-dövüş üç kitap aldım (para almak istemiyorlar da). Murat’ın yayınevini yeni kurduğu yılda olsa gerek, çıkardıkları ilk dinozor kitabını hiç unutamam. Sel’den, bende olmayan iki Orwell ile Canetti aldım. Bir de Bilge Sancı’nın almamı söylediği Kamil Erdem kitabı “Şu Yağmur Bir Yağsa”yı. Hemen de okumaya başladım, kesinlikle tavsiye ederim. Yetmiş yaşında ilk kitapmış. Hikâyeleri var ama... Bir ‘kesinlikle tavsiye’ de çok sevdiğim Hüsnü Arkan’ın “Gülhisarlı Terziler”ine. Müzisyen olarak de sevdiğim Arkan’ın bu romanı karakterleri, meseleleri, özlemleri, beklentileriyle insanlar üzerine kurulu bir kitap. Fuar’ın hemen öncesinde okumuştum, imzalatmak istiyordum. Ama kuyruk çok uzundu. Öne gidip İlknur Hanıma (Özdemir) el salladım. Söyleşi vakti geldiği için bana bir kitap imzalatmasını rica ettim. Hüsnü Bey de hatırımı sordu. Beni tanıdı diye o kadar sevindim ki, ilk birkaç dakika içinde önüme her gelene bunu söylemek istedim. Bu arada yeni yayınevi Hep Kitap ile yayın direktörü olan arkadaşımız Deniz Yüce Başarır’a da yolları açık olsun derim. Ebrucuğum, sen de hoş döndün. Ee, n’oldu? İki satır fuardan bahsedeyim dedim, festivale yer kalmadı. Bu yıl Sahaf Festivali’ne dört kez gittim. Gezi Parkı’nın Talimhane’ye bakan tarafındaki festivalin yeri sanki daha genişti ama, doğrusu ben Tepebaşı’ndaki yerini tercih ederim. Burada da dostları ziyaret ettim. Son iki seferinde dükkânına karargâh kurduğumuz Müteferrik Sahaf “Sakallı Lütfü” (Seymen), kaybettim sanarak aradığım telefonum için çok yardımcı oldu. Eve dönüp de telefonu masanın üstünde görünce, hemen telefon edip haber verdim. Kamyon tuvaleti bile aramış. Ege Görgün’ü geçen sefer görememiştim, Feriköy pazarındaymış. Bu sefer nasip oldu. En şaşırtıcısı Turkuaz Sahaf Emin Nedret İşli’ye uzun süre sonra orada dört seferin üçünde rastlamam. Pek memnun oldum. Girince soldan ikinci dükkânda ise, dört ciltlik Henri de Pasavan maceralarını bulmaz mıyım? Eylül Kitap Mehmet Ağkuş’a ise, orada bulduğumuz güzel kitaplar için teşekkür ediyoruz. Hatta Kamyon Tuvalet’e yakın bir dükkânda iki ciltlik Ariflerin Menkıbeleri’ni bulunca ne kadar sevindim, anlatamam. Hür Yayın’da ilk kitaplarımızdan biriydi, belki de ilk kitap. Aslında o kadar çok ki, hangisini yazacağımı bilemiyorum. Kitaplarla geçmişe gidiyorsun, dostlarla bugüne dönüyorsun. Peki öyleyse, eski mi, yenisi mi? İkisi de, ikisi de!... Sorun Altın Kelebek’te değil zihniyette
CANAN AYDIN canan1aydin@gmail.com @kuzeydogu 1972 yılında Tarık Akan, Türkan Şoray, Kadir İnanır, Perihan Savaş gibi bu ülkenin sinemasına, müzik dünyasına değer katmış sanatçıların halk tarafından ödüllendirilmesiyle başlayan 43 yıllık bir geçmişi var Altın Kelebeğin. O günden bu yana televizyon ve müzik alanında o yılın en iyilerini belirleyen, Hürriyet ve Kelebek eki okurlarının oylarıyla seçilip ödüllendirilenler arasında kimler kimler yok ki; Barış Manço, Zeki Müren, Müjde Ar, Ajda Pekkan, İbrahim Tatlıses, Erol Evgin, Atilla Özdemiroğlu, Şener Şen… Birçok sanatçı için farklı bir anlam taşıyan bu ödüller, 80 darbesinin ardından yasaklı sanatçı Bülent Ersoy’a 1988 yılında ilk kez sahne kapılarını aralamıştı. Ersoy, ‘Yılın Sanat Müziği Kadın Sanatçısı’ ödülünü almıştı.Bir garip ‘iade’ Bu şaşalı tarihinde birçok kez farklı nedenlerle gündeme gelen Altın Kelebek, önceki gece yine gündeme oturdu. Gecede ‘En İyi Dizi’ ödülünü alan ‘Diriliş Ertuğrul’un yapımcısı ve senaristi Mehmet Bozdağ, Altın Kelebek Ödülü’nü iade ettiğini duyurdu. Ödülünü Türker İnanoğlu’nun elinden alan ekibin büyük bir sevinçle karşıladığı ödülü iade etme kararı alması şaşkınlık yarattı. Ekip ödülünü aldıktan sonra sahneden ayrıldı ve ardından Türker İnanoğlu dizinin yayımlandığı TRT için güzellemelerde bulundu. Bu güzellemeler yetmemiş olmalı ki ekip ‘kendilerine sansür yapıldığını’ ileri sürerek ödülü iade etti.‘Konuşturmadılar’ iddiası ‘Diriliş Ertuğrul’ ekibi her nedense mağduriyetini gece bittikten sonra dile getirdi. Hâlbuki gecede Banu Alkan’ı göremediğinden yakınan bir seyirci bile sahneye çıkarak “Banu Alkan’ı göremiyorum” demiş ve bu durumu protesto etmişti. Ödülünü almak için sahneye çıkan dizinin yapımcısı ve senaristi Mehmet Bozdağ ise kendilerinin konuşturulmadan kulise gönderildiğini, saatler gece yarısını geçtiğinde duyurdu. Bozdağ, ödülü iade ettiğini Instagram hesabından “Ödül töreni sırasında Diriliş Ertuğrul Dizisi Yapımcısı ve Senaristi olarak bizlere ödül veren siz izleyicilerimizi selamlama ve teşekkür konuşması yapmam engellenmiştir. Her ödül alan kişiye konuşma hakkı verilirken, bizlerin bu hakkımızı kullanmamızın engellenmesini manidar buluyorum” paylaşımıyla duyurdu. Dizi ekibinden Bozdağ’ın bu sözleri, ödülün Doğan Medya tarafından veriliyor olması nedeniyle dizi ekibinin bu tavrı sergilediği şeklinde yorumlara neden oldu.Gecenin ardından ‘Küçük’ün hesabı Altın Kelebek ödüllerinde ‘En İyi Erkek Haber Sunucusu’ ödülünü alan FOX TV Ana Haber sunucusu Fatih Portakal, ödülünü alırken “Ben bu ödülü tüm gazeteciler adına almıyorum, işini doğru düzgün yapan gerçek gazeteciler için alıyorum” şeklindeki naif tavrı yandaş medya tarafından Portakal’ın hedef gösterilmesine neden oldu. AKP’ye yakınlığıyla bilinen yazar Cem Küçük Fatih Portakal’ın ‘kovulması gerektiğini’ söyledi. Küçük, “FOX yönetimi Fatih Portakal’ı kovmak zorundadır. Yoksa ağır yaptırımlar gelir. Bu ülkede FETÖ övülemez. Kafanıza sokun bunu. Fatih Portakal sen sinsi bir devlet düşmanısın. Bu devletin ve milletin düşmanısın. FETÖ’yü övmek suçtur. Suç işledin” ifadelerini kullandı. 15 Temmuz gecesi Cumhurbaşkanıyla yaptığı konuşma nedeniyle ‘Yılın Medya Özel Ödülü’nü alan gazeteci Hande Fırat’ın ise çok sayıda tutuklu bulunan, işsiz kalan meslektaşlarına ilişkin hiçbir şey söylememesi dikkat çekti. *** Geceden notlar Bu ödüller tesadüf mü? 30 dalda ödüllerin verildiği Altın Kelebek’in ‘En İyi Kadın ve Erkek Oyuncu’ ödülleri başta olmak üzere 6 ödülün Kanal D yapımlarına ve Kanal D’de yayımlanan programların sunucularına gitmesi ise bir tesadüf olmalı!Altın Kelebek’in köpüğü 43 yıllık tarihinde hemen her sanatçı için bir anı biriktiren Altın Kelebek’in önüne ‘Pantene’ şampuan markası eklenince o saygınlık, itibar ne kırmızı halıyla ne de davetiyede yer alan koyu renkli kıyafet uyarısıyla sağlanıyor. Köpük misali sönüp gidiyor.Tarık Akan unutuldu Geçen ay ani ölümüyle tüm sevenlerini yasa boğan, Türkiye’nin usta sinema sanatçılarından Tarık Akan ise gecenin unutulanları arasındaydı. Üstelik Tarık Akan, 1972 yılında Altın Kelebek’in En İyi Erkek Oyuncusu seçilmişti.  Kitap Fuarı’nda bulabileceğiniz 15 ekoloji kitabı
Uluslararası İstanbul Kitap Fuarı 800 yayınevinin katılımıyla geçen cumartesi kapılarını açtı. Yoğun ilgi gören TÜYAP Kitap Fuarı 20 kasım'a kadar sürecek. Fuarda yer bulan yeşil kitapları yeşilist'ten Deniz Aytekin sıraladı. 1. Bir Şehri Yok Etmek – Emine Uşaklıgil (Can Yayınları) Türkiye’de, ekonomik gelişme ve büyümeyi sağlamak için en büyük koz olarak inşaat sektörü görüldü. Ancak bu sektörün sağlıklı ve kalıcı bir ekonomik büyüme yaratamadığına dair pek çok araştırma ve inceleme daima görmezden gelindi. Şehirler inşaat projelerinin ‘arazisi’ haline getirildi. Kitap bu durumu inceliyor. 2. Ekoeleştiri – Greg Garrard (Kolektif Kitap) Ekoeleştiri, edebiyat çalışmaları ve çevre söylemiyle tarih, felsefe, psikoloji, sanat tarihi, siyaset bilimi gibi ilgili alanların etkileşim noktalarının izini sürüyor. 3. Ekoköy Ithaca – Liz Walker (Yeni İnsan Yayınevi) Yeni İnsan Yayınevi, Ekoköyler: Yeni Rotamız kitabıyla genel anlamda ekoköylerin değerleri neler olabilir tartışmasını başlatmıştı. Şimdi Ekoköy İthaca ile öznel bir deneyimi kitaplaştırdı. 4. Ekoköyler: Yeni Rotamız – Julian Rose (Yeni İnsan Yayınevi) Gezegenimizi ya da onun insanların iyileştirecek sihirli bir reçete yoktur. Ancak gezegendeki yaşamın tüm alanlarını etkileyen derin hastalıklar hakkında farkındalığımız ne kadar artarsa mevcut rotamızı değiştirmeye ve yeni rotamızla yola çıkmaya o kadar hazır olacağız. Bu kitap buna katkı sağlıyor. 5. Etin Cinsel Politikası – Carol J. Adams (Ayrıntı Yayınları) Carol J. Adams bu kitapta, genel olarak ataerkillik ile et tüketimi arasındaki diyalektiği çözümlüyor. 6. Gıda Bağımsızlığı – Uwe Hoering (Yeni İnsan Yayınevi) Gıda ithalatı bir tek mevzuya odaklanmış durumdadır: Düşük maliyetler. Kayıplarımız ve geri döndürülmez varlıklarımız için tek bir can simidi kaldı; şehirli tüketicilerin seçimleri ve tüketmekten ileri gelen güçleri. Bu kitap gıdaya odaklanıyor. 7. Hayvan Hakları – Çetin Nerse (Ayrıntı Yayınları) Çetin Nerse, bu kitapta insanlığın hayvanlarla olan kanlı tarihine eleştirel bir perspektiften hareketle ışık düşürüyor. 8. Hayvan Olmak – Charles Foster (Kolektif Kitap) Bir imkansızın peşinden giderek hayvan olmanın doğasını keşfe çıkan tutkulu doğabilimci Charles Foster, porsuk, susamuru, alageyik, tilki ve ebabil “olmayı” tecrübe etmeye kalkışarak, yitirdiğimiz vahşiliğimizin, inkar ettiğimiz vahşiliğimizin ve vahşileşebilmemizin nükteli hikayesiyle zamanda unuttuğumuz tabiatımızı yeniden hatırlamamızı sağlıyor. 9. İnsan Neden Vegan Olur? – Gary L. Francione, Anna Charlton (Metropolis Yayıncılık) Uzun yıllardır vegan yaşayan hukuk profesörleri Gary L. Francione ile Anna Charlton, hayvanlara davranış biçimimiz ile hayvanlara dair duygu ve düşüncelerimizin nasıl ve neden çeliştiğini bu sarsıcı kitapla gözler önüne seriyor. 10. Kâr İçin Değil Halk İçin, Eleştirel Kent Teorisi ve Kent Hakkı – Neil Brenner, Peter Marcuse, Margit Mayer (Sel Yayıncılık) Kitap, günümüzdeki kapitalist kentleşme biçimlerine alternatifler arayan bireylere, aktivistlere ve entelektüellere farklı bakış açıları sağlıyor. 11. İstanbul: Müstesna Şehrin İstisna Hali – Kolektif (Sel Yayıncılık) İstanbul: Müstesna Şehrin İstisna Hali’ndeki makaleler 'kentsel dönüşüm' olgusunu, sermaye ve emeğin üretim süreçlerinin yeniden şekillendirilmesini; hukuksal çerçeveden dünya ölçeğindeki yerine, TOKİ’nin doğuşu ve bugün aldığı hale göre ele alıyor. 12. Permakültür Bahçeleri – Toby Hemenway (Yeni İnsan Yayınevi) Permakültür Bahçeleri, hayal gücünüzü harekete geçirerek, permakültürün en temel mesajını okurlara ulaştırıyor: Doğaya karşı değil, onunla birlikte çalışarak daha güzel, daha bereketli ve daha bağışlayıcı bahçeler yaratabiliriz. 13. Sulak Bir Gezegenden Öyküler – Sargun A. Tont (Kırmızı Kedi Yayınları) Ekoloji, Çevre, Doğa Sevgisi ve Doğal Tarih Üzerine İncelemeler Çevre ve ekoloji sorunlarını etik ve estetik boyutlarıyla ele alması nedeniyle, Sulak Bir Gezegenden Öyküler klasik anlamda bir ‘ekoloji kitabı’ değil. 14. Şehir Hakkı – Henri Lefebvre (Sel Yayıncılık) İnsanlık tarihinde ilk kez şehirlerde yaşayanların sayısı kırsal kesimde yaşayanları katbekat geride bırakırken, şehirlerdeki mücadele ve sorunlar da dünya tarihinde görülmemiş ölçüde öne çıkmıştır. Henri Lefebvre’in Şehir Hakkı da yayımlandığı 1968’den bu yana giderek öne çıkan bir mücadelenin temel sloganına ve fikrine dönüşmüştür 15. Tarım ve Gıdanın Dönüşümü – Michael Bomford, Richard Heinberg (Yeni İnsan Yayınevi) Yeryüzü bir gıda krizinin eşiğinde mi? Elinizdeki kitap çarpıcı bir iç değerlendirmedir. İki kadının özlem buluşması: Demir
Bu yılın en çok beklenen oyunlarından Güzin Özyağcılar ve Zeynep Özyağcılar’ın başrollerinde oynadığı "Demir" adlı oyun izleyicisyle buluşuyor. İki kadının özlemlerini, acılarını ve yüzleşmelerini sarsıcı bir metinle gözler önüne seren “Demir” oyununun galası 14Kasım 2016, Pazartesi akşamı saat 20:30'da Trump Kültür ve Gösteri Merkezi’nde gerçekleşecek. Oyun 23 Kasım 2016 tarihinde Barış Manço Kültür Merkezi'nde de sahnelenecek. Biletler Biletix'ten temin edilebilecek.  Kocasını öldürdüğü için müebbet hapse mahkum olmuş bir anne ile kendini belli kalıplar içine tutsak etmiş kızının yıllar sonraki buluşması “Demir” oyunuyla tiyatro sahnesinde. Anne–kız Güzin ve Zeynep Özyağcılar’ın anne-kızı canlandırdıkları “Demir”, iki kadının özlemlerini, acılarını ve yüzleşmelerini sarsıcı bir metinle gözler önüne seriyor. İskoçyalı tiyatro yazarı Rona Munro’nun dünyanın en önemli tiyatrolarında sahnelenen bol ödüllü oyunu “Demir”; Serkan Üstüner yönetmenliğinde Güzin Özyağcılar ve Zeynep Özyağcılar’ın muhteşem performansıyla sergileniyor. Oyun; kadının savruluşunu, sistemdeki yerini ve pek bilinmeyen yönleriyle kadın dünyasını anlatıyor. “Demir”; 15 yıl önce kocasını öldüren ve müebbet hapse mahkûm olmuş bir kadın ile annesi hapse düştüğünde 11 yaşında olan, geçmişi bu travmayla silinen bir kızın, ilk defa bir araya gelme hikayesini anlatıyor. Hapishanenin görüşme odasında ilk anda birbirlerini tanıyamayan anne-kız, konuşmaya başladıktan sonra geçmişi, aslında kendilerini, kendi özlerini ve özlemlerini ararlar. Zeynep Özyağcılar’ın kurduğu Tiyatro Martı’nın sanatseverlerle buluşturduğu oyunun başrollerinde; Güzin Özyağcılar, Zeynep Özyağcılar, Gözde Çetiner ve Burak Tanay yer alıyor. Oyunun yönetmen yardımcılığını ve dramaturgluğunu Hande Ören, dekor tasarımını Cihan Asar, müziklerini ise Selimcan Yalçın gerçekleştiriyor. “Demir”;  sezon boyunca İstanbul’un farklı salonlarında izleyicisiyle buluşmaya devam edecek.  Bozdağ'dan CHP'nin önergesine evet diyen AKP'lilere: Genel Kurul'da değiştiririz biz onu
TBMM Adalet Komisyonu'nda CHP'nin sadece hukuk fakültesi mezunlarının uzlaştırmacı olması yönünde bir önerge veri. Önergeye avukat kökenli AKP'li milletvekilleri de destek verince, Adalet Bakanı Bekir Bozdağ AKP'lilere “Meslek dayanışması yapıyorsunuz, yanlış yapıyorsunuz. Genel kurulda değiştiririz onu” diyerek çıkıştı.  TBMM Adalet Komisyonu'nda uzlaştırmacıların görev alanını genişleten madde üzerinde söz alan Türkiye Barolar Birliği Temsilcisi Ekim Ergen, uzlaştırmacıların düzenleyeceği belgenin mahkeme ilanı yerine geçtiğini belirterek, bunu hukuk fakültesi mezunlarının düzenlemesi gerektiğini savundu. Türkiye’de 65 bin hukuk öğrencisi olduğunu, 95 bin civarında avukat bulunduğunu anlatan Ergen, yeterli hukuk fakültesi mezunu olduğunu, fakültede hukuk başlangıcı dersi almış bir mühendise bu yetkinin verilmemesi gerektiğini belirtti. Habertürk’ten Saliha Çolak’ın haberine göre, AKP Nevşehir Milletvekili Murat Göktürk, baro temsilcisinin sözlerine katıldığını söyledi. Ankara Üniversitesi Hukuk Fakültesi Dekanı Muharrem Özen de “Meslek taassubu olarak algılanmasın lütfen” diyerek, bu işin hukuk fakültesi mezunlarına bırakılmasını istedi. CHP Eskişehir Milletvekili Cemal Okan Yüksel de iktisat fakültesinde hukuk görmüş kişi ile hukuk fakültesi mezununun bir olmayacağını anlattı. CHP Balıkesir Milletvekili Namık Havutça da “Acile siz doktorun dışında birini görevlendirebilir misiniz? Bu da tıp kadar önemli değil mi?” dedi. Komisyon Başkanı Ahmet İyimaya da uzlaşma kurumunun temel orijininin ceza hukuku olduğunu kaydederek, “Hukuk öğrenimi görmüş herhangi bir kişi ya hukuk başlangıcını ya hukuk sosyolojisini veya borçlar hukukunu öğrenecektir. Oysa, ceza hukuku gerçekten bir tekniktir. Yani, uzlaşmayı yaptığınız alanın hukukuna vâkıf olmayanın ısrar edeceği çözümler ve seçenekler malul olabilir. Bakanımın da bu noktada geçici olarak bir ılımlama noktasına gelebileceğini farz ediyorum” diye konuştu. AKP'LİLER İLE BAKAN BOZDAĞ ARASINDA TARTIŞMA Adalet Bakanı Bekir Bozdağ ise bazı ülkelerde hukuk fakültesi mezunlarına uzlaştırmacılık yasağı olduğunu, uzlaştırmacı olarak halen hukuk fakültesi mezunu olmayanların da görev yaptığını dile getirdi. Hukuk fakültesi mezunları için yeni olanaklar getireceklerini bildiren Bozdağ, noter yardımcıları ve seçim müdürlerine hukuk mezunu olma koşulu getireceklerini, bin 500 avukat alacaklarını açıkladı. Daha sonra uzlaştırmacıların hukuk fakültesi mezunları arasından görevlendirilmesine ilişkin CHP önergesi oylandı. AKP'li üyelerden de el kaldıran olunca Bakan Bozdağ, “Meslek dayanışması yapıyorsunuz, yanlış yapıyorsunuz. Genel kurulda değiştiririz onu” diye uyardı. Bazı AKP'liler, oturdukları yerden “Gidin nerede değiştiriyorsanız değiştirin” şeklinde seslendi. Bozdağ ise “Yanlışta Adalet Komisyonu’nun ittifakı kadar yanlış bir şey olamaz. Bir yanlışta komisyon meslek hassasiyetiyle ittifak ediyor. Ben de avukatım ama yaptığınız yanlış arkadaşlar, meslek dayanışması bu yaptığınız” ifadesini kullandı. Son anda isimleri değişen 10 klasik roman
Edebi bir eser ortaya çıkartmak kadar, ona bir isim bulmak da güçtür. Aşağıdaki listede, bugün severek okuduğumuz pek çoğu artık klasikleşmiş eserin, isim konusunda başlarından geçenlerle ilgili ilginç bilgiler bulacaksınız. Bir kısmı sadece pazarlama gayesiyle, bir kısmı da daha akılda kalıcı olması amacıyla isimleri değiştirilen 10 edebiyat eserini, mentalfloss’tan filmlervekitaplar.com çevirdi. 1. Muhteşem Gatsby  F. Scott Fitzgerald, ‘Great Gatsby’ romanına bu ismi vermeden önce, kısa bir ismin iyi olacağını düşünüyordu… Sonuçta romanı için bulduğu isim hiç de fena değil… Akılda kalıcı ve etkileyici. 2. 1984  George Orwell’ın yayımcısı, bugün ’1984′ diye bilinen ünlü fantastik romana ‘The Last Man in Europe’ isminin verilmesine karşı çıktı… Bu ismin hiç ticari olmayacağını söyledi ve ’1984′ ismini önerdi… Hiç de fena yapmamış. 3. Atlas Silkindi  Ayn Rand’ın ünlü romanı için düşündüğü ilk isim ‘The Strike’ idi… 1956 yılında, kitap yayımlanmadan bir yıl önce, yazar, kitabın isminin içeriği hakkında gereğinden fazla detay verdiğini düşünerek, eşinin de tavsiyesi üzerine, ‘Atlas Shrugged’ adını tercih etti. 4. Drakula  Bram Stoker’ın klasikleşmiş vampir romanı ‘Dracula’ için yazarın düşündüğü ilk isim ‘The Dead Un-Dead’ idi. 5. Güneş de Doğar  Ernest Hemingway’in 1926 yılında yayımladığı romanı için ilk olarak düşündüğü isim ‘Fiesta’ idi, ama Hemingway’in yayımcısı Eski Ahit’ten geçen ‘The Sun Also Rises’ adını tavsiye etti… 6. Madde 22  İçinden çıkılmaz bir durumu anlatmak için kullanılan ‘Catch 22′ romanı için yazarı Joseph Heller ‘Catch-11′ adını düşündü ama o sıralarda ‘Ocean’s Eleven’ filmi yeni yeni sinemalarda olduğundan, kafa karıştırabileceğini düşündü… Sonunda 11′in iki katı olan 22 rakamında karar kıldı… 7. Bülbülü Öldürmek  ‘To Kill a Mockingbird’ romanının ilk adı ‘Atticus’ idi… Fakat, kitabın yazarı Harper Lee, kitabın ismini sadece bir karaktere bağlamanın son derece sınırlandırıcı olduğunu düşünerek kitabın ismini değiştirdi. 8. Gurur ve Önyargı  Ünlü yazar Jane Austen, kitaba bu ismi koymadan önce düşündüğü son isim ‘First Impressions’ (İlk İntiba) idi. 9. Gizli Bahçe  Frances Hodgson Burnett’ın bugün ‘The Secret Garden’ olarak bilinen romanı için düşündüğü ilk isim ‘Mistress Mary’ idi. 10. Ulysses  Ve geldik dünyanın en zor okunan romanlarından biri olarak kabul edilen ‘Ulysses’e… İrlandalı yazar James Joyce’un bu romanı için düşündüğü isim ‘Ulysses in Dublin’ idi… Daha önce yazdığı ‘Dubliners’ romanında adı geçen baş karakterleri bu romanında da kullandığı için bu adı seçmeyi uygun görmüştü.  Gio Ödülleri sahiplerini buluyor
Behzat Ç.’nin 10. Yıl özel baskısı yayımlandı
Emrah Serbes’in yazdığı Behzat Ç.’nin iki romanı, 10. Yıl özel baskısıyla tek kitap olarak İletişim Yayınları etiketiyle yayımlandı. Tanıtım bülteninden Her sayfada Ankara… Kızılay, Sakarya Caddesi, SSK İşhanı, Dil-Tarih, Atakule, öğrenci evleri… ve Emniyet… Cinayet Masasında “yeni müktesebata” uyum sağlayamamış, lambur lumbur, “dişli” bir başkomiser. Hayata başka türlü bakan biri, “amir”, öfkeli, yerinde duramayan… İti de uğursuzu da biliyor… Türkçe polisiye edebiyatının ve yakın dönem popüler kültürün fenomeni Behzat Ç.’nin iki ünlü romanı Her Temas İz Bırakır ve Son Hafriyat, yayımlanışının onuncu yılı vesilesiyle özel bir baskıda bir arada… Emrah Serbes’ten bir AnKara polisiyesi… Emrah Serbes 1981 Yalova doğumlu. Akdeniz Üniversitesi Turizm İşletmeciliği ve Otelcilik Yüksekokulu’nu yarım bıraktı, Dil ve Tarih-Coğrafya Fakültesi Tiyatro Bölümü’nü bitirdi. Öğrencilik yıllarında BirGün gazetesi için söyleşiler kaleme aldı, Radikal 2 için tiyatro eleştirileri yazdı, Hayvan dergisinin Ankara muhabirliğini yaptı. Kitapları: Her Temas İz Bırakır (roman, 2006), Son Hafriyat (roman, 2008), Erken Kaybedenler (hikâye, 2009), Hikâyem Paramparça (seçki, 2012), Deliduman (roman, 2014), Müptezeller (roman, 2016). AKP destekli dizi ödülü beğenmedi, iade etti
AKP'nin büyük destek verdiği TRT dizisi "Diriliş Ertuğrul" Altın Kebek Ödül Töreni'nde yılın en iyi dizisi ödülünü aldı. Sol'un haberine göre; Ödül dizi ekibi tarafından şu açıklamayla iade edildi: "43. Pantene Altın Kelebek Ödüllerinde Diriliş Ertuğrul Dizisi, izleyici oylarıyla diğer bütün ödül törenlerinde olduğu gibi Yılın En İyi Dizisi Ödülü'nü haklı olarak almıştır. Yayınlandığı 3 sezon ve 65 haftadır bütün reyting gruplarda birinci olan ve reyting rekorlarını kıran, Türkiye ile birlikte 30'dan fazla ülkede yayınlanan Diriliş Ertuğrul Dizisi bileğinin hakkıyla ve siz değerli izleyicilerimizin oylarıyla haklı bir ödül daha aldı. Ödül töreni sırasında Diriliş Ertuğrul Dizisi Yapımcısı ve Senaristi olarak bizlere ödül veren siz izleyicilerimizi selamlama ve teşekkür konuşması yapmam engellenmiştir. Her ödül alan kişiye konuşma hakkı verilirken, bizlerin bu hakkımızı kullanmamızın engellenmesini manidar buluyorum. Bu engellenmenin haklı başarımız ve siz izleyicilerimize yapılan bir nezaketsizlik olduğuna inanarak ödül törenini protesto ederek Diriliş Ertuğrul Dizisi Yapımcı ve Senaristi olarak haklı olarak aldığımız ödülü kuliste geri iade ettim. Ayrıca Programın sunucusu Okan Bayülgen'in özür yerine Türkiye ve dünyada bu kadar ilgi gören ve siz değerli izleyicilerimizin takdirini kazanan dizimizi hiç izlemediğini söyleyerek alaycı bir konuşma yapması ve bundan sonra izleyeceğini belirtmesini de nezaketten uzak bir davranış olarak değerlendiriyorum. Bütün dünyanın farkında olduğu ve konuştuğu bir dizinin yeni farkına varması Bayülgen'in kendi ayıbıdır. Mümkünse dizimizi izlemesin. Kendisinin dizimizden alacağı hiçbir kıymet değeri olamayacağını konuşması bizlere göstermiştir. Saygılarımla. Diriliş Ertuğrul Dizisi Yapımcı ve Senaristi Mehmet Bozdağ" Bu arada dizinin oyuncusu Cavit Çetin Güner de ödüle ilişkin şu paylaşımda bulundu:  İnsan beynini etkileyen 10 roman
Bilim dünyası insan beynini farklı bir biçimde etkileyen on romanı belirledi. Edebiyatın‘iyileştirici’ niteliğinden yola çıkan bir grup bilim insanı, nitelikli romanların insan beynini geliştirip keskinleştirdiğini, sosyal bağları güçlendirerek kişiliği değiştirdiğini ve ilişki kurmayı kolaylaştırdığını belirledi. Toronto Üniversitesi öğretim üyesi psikiyatr Keith Oatley ve Ingrid Wickelgren tarafından Scientific American’da yazılan makaleye göre, roman kahramanlarıyla özdeşleşmek, hem hayal dünyasını zenginleştiriyor, hem de sosyal bağları güçlendiriyor. Nitelikli bir roman, bu etkileriyle insan beynini de keskinleştiriyor ve insan davranışlarına ilişkin bilgiler veriyor. İki bilim insanı, insan beynini en fazla geliştiren on romanı da tespit etmişler. Listede Tolstoy’un Anna Karenina veya Virginia Woolf’un Bayan Dalloway’ın yanı sıra Muhsin Hamid’in 2007 yılında yazdığı ‘The Reluctant Fundamentalist / Gönülsüz Köktendinci’ isimli romanı da yer alıyor. Listede yer alan romanlar şöyle; Johann von Goethe / Genç Werther’in Acıları (1787)  Jane Austen / Aşk ve Gurur (1813)  Nathaniel Hawthorne / Kırmızı Leke 1850  Gustave Flaubert / Madam Bovary (1856)  George Eliot / Middlemarch (1870)  Leo Tolstoy / Anna Karenina (1877)  Virginia Woolf / Bayan Dalloway (1925)  Toni Morrison / Sevgili (1987)  J.M. Coetzee / Utanç (1999)  Muhsin Hamid / Gönülsüz Köktendinci (2007)  Kaynak: Edebiyathaber.net Genco Erkal: Dizi teklifleri geliyor
Eczanelere vergi ve stok affı getirildi
Sağlık Bakanlığı, eczanelere hem vergi hem de stok affı getirdi. Maliye Bakanlığı da kayıtdışı satılan bu ilaçların alım fiyatından vergisini yüzde 50 affetti. 30 Kasım'da sona erecek af düzenlemesi için eczaneler bakanlıklara milyonlarca başvuruda bulundu. Sağlık Bakanlığı İlaç ve Tıbbi Cihaz Kurumu Başkanı Dr. Hakkı Gürsöz, af, düzenleme ve denetimlere ilişkin şu açıklamaları yaptı: T24'ün haberine göre; 6 yıl önce kullanıma geçen İlaç Takip Sistemi (İTS) ile tüm ilaçların takibini yapıyoruz. Fabrika, depo, eczane ve hastaya ulaşım takip altında. Ancak ilaç firmaları daha çok satış için eczanelere promosyon ilaç veriyor. Eczacı bu ilacı elden İTS kaydına girmeden satışını yapıyor. Bunun vergisi de ödenmiyor. Bunun yaptırımı var ancak bugüne kadar denetimler bu kapsamda yapılmadığı için bazı eczaneler de bu yönde alışkanlık oldu. Şimdi önce denetim başlatırsak hiçbir eczane bu borcun altından kalkamaz. O yüzden önce af getirdik. Sonra sıkı denetimler başlayacak. Yüzde 50 vergi indirimi İTS ve E-Reçete'yi birlikte kullanacak bir sistem üzerinde çalışıyoruz. 19 Ağustos'da TBMM'de kabul edilen kanun ile eczanelere stok kayıtlarını fiili duruma uygun hale getirme ve kayıtlarını cezasız ve faizsiz yüzde 50 vergi indirimi getirildi. Böylelikle eczaneler kayıtlarında yer aldığı halde stoklarında yer almayan ilaçları, maliyet bedeli üzerinden yüzde 4 oranında fatura düzenleyerek kayıtlarından çıkartabilecek. 17 milyar liralık ceza tek kalemde silindi Şu ana kadar 3 bin 600 eczane 49 milyondan fazla kutu fazla ilacı stok dışı sattığını bildirdi. Mevzuata göre her kayıt dışı satılan ilacın eczaneye cezası 354 TL. Yani, afla birlikte eczacıların, toplamda 17 milyar TL tutarında bir para cezası affedilmiş oldu. Kayıt dışı ilaç satılmayacak Kurulacak yeni sistem ile eczacılar, ilaç satışı yaparken önce İTS sistemine girecek. İlaç e-reçete kapsamındaysa satışını sadece reçete ile yapabilecek. Reçetesiz ilacı da İTS'ye bildirerek satışını yapmak zorunda. Stoklarında gözüken ilacı elden satışı yaptığı tespit edilirse müeyyide uygulanacak. Ünlü müzisyen Leon Russell hayatını kaybetti
Rock müziğin önemli isimlerinden Leon Russell, Tennessee'de 74 yaşında hayata veda etti. Russell'ın eşi Jan Bridges, dört ay önce kalp ameliyatı geçiren ünlü müzisyenin uykusunda öldüğünü açıkladı. Russell, en son10 Temmuz'da Nashville'de verdiği konserde sevenleriyle buluşmuştu.  Müzik kariyerine stüdyo piyanisti olarak başlayan Russell, 1970'lerde ün kazanmış, "Tight Rope" ve "Lady Blue" gibi unutulmaz şarkılara imza atmıştı. Beatles'ın üyeleri John Lennon, Ringo Starr ve George Harrison, Russell'ın "Leon Russell" adlı ilk albümünde çalmıştı.  Russell, 2011'de Rock'n Roll Şöhretler Müzesi'ne kabul edilmişti.  Dünyaca ünlü İngiliz sanatçı Elton John, piyanist, şarkıcı ve söz yazarı olarak en çok etkilendiği müzisyenlerden biri olarak nitelediği Russell ile 2010'da "The Unity" albümünü çıkamıştı. Albüm, aynı yıl Rolling Stone dergisinin en iyiler listesinde 3'üncü sırada yer almıştı.  Sanat yaşamı boyunca 35 albüme imza atan Russell'a büyük ün kazandıran "A Song For You" adlı şarkısı, Neil Diamond, Ray Charles, the Carpenters, the Temptations, Aretha Franklin ve Willie Nelson tarafından da yorumlanmıştı. Türkiye garip bir ülke! Sinema, kriz ve iktidar
Çok az toplum vardır bizim gibi; kendi okumuş, eli iş tutmuş ve toplumda kritik yerlerde bulunan insanların o toplumdan esaslı bir şekilde yabancılaşması, hatta kendilerine bir yaşam kurmak için orta yaştaki orta sınıfın başka ülkelere gidip hayata yeniden başlamayı göze alması! Toplumsal memnuniyetsizlik tavan yapmış durumda. Aynı zamanda son 35 yıllık dönemin özeti de şu: İktidardaki sefil insanlar toplumun kendisinden ileri derecede şikâyetçi ve toplumun en eğitimsiz ve daha da önemlisi üretken yaşamla sınırlı insanlarının desteğini alarak, o toplumun geçmişine ve eğitimli kesimlerine hücum yapması… Ender bu durumlardan birisi Nazi döneminde yaşanmıştı. Çok ilginç özellikler gösterir Nazi toplumu. Mesela üniversite reformu saçmalığında, kendi akademisyenlerini Yahudi diye ülkeden kovdular, gitmeyenleri de ölümle tehdit ettiler. Mesela eleştirel aklı bölücü diye, düşünmeye ve sorgulamaya ve tabii ki en önemlisi de eleştiriye saldırdılar, bunları da Yahudi Aklı ve Davranışı olarak adlandırdılar, sonuçta kitapları, resimleri ve her türlü uzmanlık, estetik ve akıl gerektiren ürüne saldırdılar. Toplumun üretimi özellikle makineleşmeye, hatta daha da ötesinde savaş araçları üretmeye yoğunlaştı. Bugün Türkiye’de siyasi iktidarın Yahudileri yok, yani eleştirel ve sorgulayan aklı, tek bir ortak isim altında toplayacak, onları tek bir adla toptan mahkûm edecek bir aracı yok, onun yerine olur olmadık her şeye saçma sapan bir davranışla, CeHaPe zihniyeti adını veriyorlar, o da komik. Çünkü geçmişe gittiğimizde, CHP yıkılan, teslim olmuş ve hatta ordusu dağıtılmış bir ülkede bir İstiklal Savaşı’na öncülük etmiş, dışa bağımlı ülkeden bağımsız bir devlet kurdu. Şaşıracaksınız ama şunu unutmayın bütün bir Latin Amerika Devrimci Hareketi Atatürk’ün önderliğindeki bu antiemperyalist mücadeleyi, bağımsızlaşma çabasını yaklaşık yüz yıldır kendi öncüleri olarak görüyor. Mesela Küba’nın uluslararası söyleminde Atatürk hep olumlu anılır. Bu bütün Latin Amerika için geçerlidir. CHP’ye karşı çıkartılan, Demokrat Parti, Adalet Partisi ve ANAP ve bugün de AKP’nin ise ne aralarında bir tutarlılık ne de bu ülke için bir çivi çakmışlıkları vardır: bütün bu sağ partiler zinciri, Türkiye’yi çok daha bağımlı hale getirdi ve her birinin sonu da büyük bir iktisadi krizle şiddetli oldu. Bugün Türkiye yeni bir iktisadi krizin içinde. Yaşadığımız bir dizi korkunç şeylerin ardında, çok net olarak kendini hissettiren ekonomik krizin siyasi bir krize dönüşmesi yatıyor. Ne olacaktı ki? 2008 dünya ekonomik krizinden biz ucuz bir şekilde yırttık, çünkü büyük oranda finansal bir krizdi bu, ama Türkiye o krizi 1999 ve 2001 yıllarında en ağır şekilde yaşamış ve ardından büyük finansal yeniden yapılanma ile yeni bir rotaya girmişti. Ama dünya krizini yok sayabilmek mümkün değil, onun yerine biz “büyük ve kaynağı belirsiz nakit para girişi” ile krizi erteledik ve bugünlerde o krizi tecrübe ediyoruz. Peki, sinemamız ne yapıyor? Onun en net tavrı şu: Toplumsal olarak filmlerin merkezinde üretici sınıflar yok. Genel olarak üretici olmayan ya da vasıfsız insanların dramı (?) perdeye aktarılıyor. Dolayısıyla yaşamın kendisi ıskalanmış durumda. En afili olanlarından Kış Uykusu filminde temel karakterler (abla, erkek kardeş ve onun karısı) tuzu kuru ve rantiyecilerdi, sonuçta aklı başında kimse o filmdeki para yakma olayını ne gerçekçi ne de bu topluma özgü görür. Bu toplum, kendinden kaçanların ülkesi, şimdi bir de buna ülkeden kaçanlar eklendi. İktidarımızdakilerin özelliği ise net: onlar, OLMAYAN MEYDANLARIN KAHRAMANLARI… Sinemacılarımızın özelliği de net: Onlar ULUFE İLE YAPAY DRAM GÖSTERİSİ YAPAN, SAHTE ÖDÜL AVCISI… Geriye ne kalıyor: Toplumun büyük oranda sanattan, kitaptan ve hatta toplumsal sorunlardan uzak durması, sanatın ve sanatçının derin yalnızlığı, sanatçılarımız halka ateşli nutuklar atmıyor artık, onlar evlerinde şöminenin üstünde duran ödül heykelciklerinden sergilerini her gün ziyaret etmenin hayaliyle, hayal tacirliği yapıyor. Kitap fuarında bu yıl dayanışma var
‘Felsefe ve İnsan’ temasıyla kapılarını açan 35. Uluslararası İstanbul Kitap Fuarı ikinci gününde öğrenciler başta olmak üzere okurların yoğun ilgisiyle devam ediyor. Bu yıl yayınevleri ve yazarlar için özel bir anlam taşıyan fuarın en dikkat çeken etkinliği, tutuklu gazeteciler ve yazarlar için gerçekleştirilen dayanışma. Tutuklu yazarlar Aslı Erdoğan ve Necmiye Alpay’ın kitapları dün gün boyu 1. Salon’da, ‘Barış İçin Yazarlar’ standında dayanışma amacıyla imzalandı. Fuar boyunca gerçekleştirilecek imza etkinliğinde dün Nermin Yıldırım, Burhan Sönmez, Ayşe Kulin, Ahmet Mümtaz Taylan, Altay Öktem, Deniz Durukan, Belma Fırat, Asuman Susam, Nil Sakman, Fergun Özelli, Müge İplikçi, Behçet Çelik ve Şebnem İşigüzel, Aslı Erdoğan ve Necmiye Alpay’ın kitaplarını imzaladı. Yaşar Kemal de fuarda Büyükçekmece’deki TÜYAP Fuar ve Kongre Merkezi’nde okurları ağırlayan fuarın ilgi gören bir diğer çalışması ise usta kalem Yaşar Kemal’in balmumu heykeli oldu. 28 Kasım’da İstanbul’da hizmete girecek Madame Tussauds’nun merkezinde sergilenmek üzere hazırlanan balmumu heykeli, ilk kez İstanbul Kitap Fuarı ziyaretçilerinin beğenisine sunuldu. Kendine özgü tarzıyla Türkiye edebiyatını dünyaya tanıtan ve geçen yıl aramızdan ayrılan yazarın heykeli her yaştan hayranlarının büyük ilgisini çekti. Heykelin gerçeğine benzerliği karşısında şaşkınlıklarını gizlemeyen okurlar, heykelle fotoğraf çektirmek ve yakından incelemek için sıraya girdi. Yaşamı boyunca Anadolu efsane ve masallarından beslenen 40 kitaba imza atan Yaşar Kemal’in sergilenmek üzere hazırlanan balmumu figürü, yazarın 1990’lı yıllardaki fotoğrafları esas alınarak hazırlandı. 20 Kasım tarihine kadar devam edecek olan İstanbul Kitap Fuarı, hafta içi 10.00-19.00, hafta sonu 10.00-20.00 saatleri arasında, İstanbul Sanat Fuarı ise sabah 11.00’den itibaren ziyaret edilebilir. Arşivdeki Pink Floyd
Önceki gün Pink Floyd külliyatının Syd Barrett’lı erken dönemine odaklanan The Early Years 1965 – 1972 adlı bir box-set yayımlandı. İçerikte sekiz Blu-Ray, dokuz DVD, on CD ve beş adet de kırkbeşlik plak yer alıyor. Şunu hemen belirtmeliyim: Bu sadece bir arşiv çalışması değil, aynı zamanda ürettikleriyle müziğe yön veren ve kendi tarihini yazan bir ekibin temellerine doğru uzanan esaslı bir yolculuk.  Evet, kuruluşlarından başlayarak çıktıkları konserler ve deneysel erken dönem şarkılarıyla Pink Floyd insanlara “Ben bir şey yapıyorum” diyordu. Yaptı da. Onlar için başlangıcı biliyoruz, ama dünya sahnesine çıktıkları zaman başkaydı. Ben buna 1973 diyorum. Çünkü o yıl gelen The Dark Side of the Moon albümü grubun önünü ardına kadar açmıştı. 1969’un son çeyreğinde servis edilen Ummagumma ve 1971 çıkışlı Atom Heart Mother’ın etkisini yok saymıyorum. Ancak hem kapak görseliyle, hem de içerisinde ses veren her bir şarkının efektif gücüyle The Dark Side of the Moon, Pink Floyd hikâyesinin en vurucu bölümlerinden biriydi. İlk cümle değildi, ama şüphesiz ilk zirveydi. Pink Floyd için 1970’lerle birlikte başlayan süreç kapıların herkese açık olduğu bir zaman aralığıydı. The Dark Side of the Moon’un ötesinde Wish You Were Here, Animals ve The Wall gibi tüm dünyaya yayılan albümleri o aralıkta ürettiler. Zamanla grup içinde büyük sorunlar yaşandı, David Gilmour-Roger Waters arasındaki tartışmalar büyüdü ve tüm bu negatif durumlar 1995 yılında grubun perdeyi kapatmasına yol açtı. Fakat geriye bıraktıkları albümlerin yankısı o kadar büyüktü ki, Pink Floyd yok olmayı başaramadı. Grubun dağılmasından yıllar sonra, 2014’te Richard Wright anısına çıkan The Endless River albümü de Pink Floyd rüyasının sürdüğünü kanıtlamıştı. İşte The Early Years 1965 – 1972 bu rüyanın temellerine iniyor. 1968 İngilteresi’ni aktaran şarkılar, St. Tropez’deki bir konserden yansıyanlar, konser biletleri & el ilanlarının baskıları, ciltlere ayrılarak kitap şeklinde işlenmiş bir tarihçe… Grubun ilk yedi yılına dair şimdiye kadar resmi kanallardan yayımlanmamış görüntüler ve şarkılarla The Early Years 1965 – 1972, Pink Floyd tarihine tanıklık etme fırsatı sunuyor.   Kaptan Fantastik: Esas ekstrem ‘normal hayat’ denilen
Bu yılın en sevdiğim filmlerinden biri Kaptan Fantastik. Bir süper kahraman değil, süper bir insan filmi. Filozof krallar ve kraliçeler gibi yetiştirdiği altı çocuğu ile, modern toplumun zehirli dünyasını reddederek ormanın derinliklerinde yaşayan bir babanın provokatif ve düşündürücü masalını anlatan bir film. Alternatif düşünme ve yaşama biçimleri sunarak bildiğinizi iddia ettiğiniz ama hiçbir zaman uygulamaya koymadığınız hikâyenizin filmi. ‘Bizim kültür, medeniyet dediğimiz şey bu mu? Peki sen bu konuda ne düşünüyorsun?’ sorularını ezberden kaçarak cevaplamamız için uğraşan Kaptan Fantastik basmakalıp olandan kurtulmayı başararak seyirciye ilham kaynağı olan bir film. Kısacası bir umut.Ciddi eleştiriler Matt Ross’un yönetip aynı zamanda kaleme aldığı senaryosu yer yer tökezlese de, finali filmin genel derinliğine ayak uyduramamış olsa da sahici ve dokunaklı hikâyesi ile tüm bu eksiklikler rahatlıkla unutuluyor. Kapitalizmin ekonomi, politik sistemler ve sosyokültürel yaşam üzerinde kurduğu baskı ve kontrole tümden karşı duruşlarının ilhamını Noam Chomsky’den alan aile, böylece entelektüelliklerinin temelini de sağlamlaştırmış oluyor. Eğitim sistemine, sistemli dinlerden olan Hıristiyanlığa karşı duruşları ile özellikle devlet kapitalizmi yorumuyla ABD`deki sektörlere ciddi bir eleştiride bulunuyorlar. Ben iyi bir baba mı? Filmde baba Ben’in (Viggo Mortensen) söylediği, temsil ettiği ve desteklediği her şeye ben de inanıyorum. Ben rolünde izlediğimiz Mortensen’in performansı o kadar doğal duruyor ki aktörün gerçek hayatında da filmin felsefesini benimsemiş biri olduğunu hemen hissedebiliyorsunuz. Maskülen ama aynı zamanda da hassas görünebilen Mortensen zaten son derece sofistike bir aktör, kendisi aynı zamanda şair, ressam ve fotoğrafçı. Peki Ben iyi bir baba mı? Hiç şüphe yok ki, Ben çocuklarını çok seven bir baba. Natüralist olan babanın çocuklarına bireyler olarak tanıdığı alan pek çok kişi özellikle de ebeveynler tarafından fazla radikal gözükebilir. Örneğin çocukların bıçak kullanmaları, dik yamaç tırmanışları yapmaları, fazlasıyla dürüst olmaları ve hırsızlık yapmaları gibi. Ama modern hayatın tehlikeleri, ikiyüzlülükleri, kapitalizm söz konusu olduğunda tüm bunlar makul karşılanabilir. Filmde en çok rahatsızlık duyduğum şey aileden kimsenin vejetaryen olmaması. Bu fazlasıyla göze batıyor ve bir şeyleri eksik bırakıyor. Sanırım yönetmen etobur. Bu arada filmde kimse mükemmel değil ve kimse kahraman değil ve kimse kötü adam değil. Hollywood filmlerinin saçma sapan mutlu sonlarının yerine bu film seyirciye bir umut ve ilham vererek bitiyor.Neden çok sevdim? Bu filmi içselleştirmeyen negatif yazıları bence hiç kaile almayın. İçinde böyle bir dünya barındırmayan kimse bu filmi tam anlamıyla beğenmeyecektir. Gidin ve kendinizle soru cevap oynayın. Filmi bu kadar çok sevmemin nedenlerinden biri, izlerken film hem kendime sövmeme sebep oldu hem de dayatılan hayata ses çıkaran karakterleri izledikçe keyiflenmeme sebep oldu. Tembellik kanımıza işlemiş, yapamadıklarımızı bile film karakterlerine yaptırıp kendimizi rahatlatıyoruz, diye düşünüp bir kez daha kendime kızdım. Kısacası film algılarınız açık, önyargılarınız kapalıysa kendinizle uğraşmanızı sağlıyor. Bu çok önemli bir misyon. En son bu duyguyu Into the Wild filminde yaşamıştım. O duyguyu yaşadın da ne oldu? Bir şey değişti mi? derseniz, lanet olsun ki, hayır. Son olarak, sistemi yıkmaktan ziyade sistemi kimin yıktığı ve neden yıktığı önemli benim için. Yani sistemi yıkmak için yola çıkanların fanatik olmadan önce Kaptan Fantastik olmaları gerekiyor. Müddetname
İçişleri Bakanlığınca, 370 derneğin çalışması OHAL gerekçesiyle 'milli güvenliğe tehdit oluşturduğu' savıyla durduruldu. Türkiye Barolar Birliği basın açıklaması yayımladı ve “Yargı kararı olmadan derneklerin kapatılmasını ya da faaliyetinin durdurulmasını demokratik bulmamız mümkün değildir “ dedi. İyi de bunlar ne: “milli?”, “güvenlik?”, “demokratik?” Bu sözcükler ne anlamlar içermekte şimdilerde; yanına koyver gitsin kimi diğerlerlerini de: adalet, hukuk, duyunç (vicdan)... Evet, sizin de ekleyebileceklerinizle; artık saçmalık gibi duran deyişler(“anti demokratik bulma”, “kabul edilemez bulma”; “kınama”, “sert dille kınama”, vd)bu işe yaramazlar almış başını gidiyor, bizlerle bir yerlere... Hayatın Sesi TV, İMC TV ve TV10’nun da bulunduğu 12 televizyon ve 11 radyonun yayınlarının durdurulmasına karar verilmişti. 668 sayılı KHK ile 29 Eylül’de yayını durdurulan ‘Özgür Radyo’nun, ‘Yeniden Özgür Radyo’ olarak internetten yayın yapacağı açıklandı... Benim de kimi söyleşilere katıldığım Özgür Radyo’da aklıma ilk gelenlerden biri Füsun Erdoğan’dan (Gazeteci. 1995-2006 yıllarında Özgür Radyo Genel Yayın Koordinatörü. Sekiz yıl cezaevinde kaldı, 8 Mayıs 2014'te tahliye oldu. Cezaevinden Bianet'e ''Görülmüştür'' mektupları yazıyordu. Sonra, ''Dışarıdan'' mektuplar) alıntılıyorum: “Hayat TV'de 2007 yılında Mumia Abu Jamal'la ilgili bir belgesel film izledim. Jamal devrimci bir gazetecisiydi. Beyaz bir polisi öldürmekten suçlandı. 1982 yılında düzmece bir dava açıldı ve idam cezasına çarptırıldı. Uluslararası Af Örgütü’ne göre bu dava sırasında uluslararası düzeyde geçerli standartlar ayaklar altına alındı. Belgeler üzerinde sahtekarlık yapıldı, adli tip incelemelerinden çıkan sonuçlar polis tarafından yok edildi, görgü tanıkları üzerinde baskı kurularak yanlış ifade vermeleri sağlandı. Dünya çapında yürütülen ‘Jamal’a Özgürlük" kampanyası sonucunda cezası ömür boyu hapse çevrildi (1981’den bu yana tutuklu). Film bir gazeteci tarafından yapılmış. Filmi yaptığında (Jamal tuvalet büyüklüğünde bir hücrede 30.yılını doldurduğunda) 25 yaşındaymış. Hücrede yaşamanın ne demek olduğunu: ‘Beklersin, beklersin, beklersin/ölümü beklersin/ beklersin, beklersin, beklersin!’ diye özetlemiş Jamal! (...)Siz dışarıdakiler Türkiye'de ağırlaştırılmış müebbet hapis cezasını çekmekte olan kaç siyasi ve adli tutsak olduğunu biliyor musunuz? Peki ya günlerce, aylarca ve yıllarca insansızlaştırarak ölüm sessizliğiyle kuşatılmış bir hücrede tek başına yaşamanın nasıl bir şey olduğu konusunda bir fikre sahip misiniz? (...)Devlet/ hükümet ağırlaştırılmış müebbetlikler için özel olarak hapishane içerisinde hapishane yaratmak için hayli efor sarf etmiş... Gözaltı tutuklanma ve yargı süreci boyunca kaldığı hapishanenin statüsüne göre bir hücre ya da koğuşta kalır ağırlaştırılmış müebbet hapis cezasıyla yargılanan tutsak(lar)... Ceza Yargıtay'da onaylandıktan kısa bir sonra, her tutsağa "müddetname" dedikleri bir belge verilir. O resmi kâğıtta; ne zaman tutuklandığınız, hangi cezayı aldığınız ve ne zaman tahliye olacağınız yazılıdır. Ağırlaştırılmış müebbet hapis cezası alanların hangi tarihte tahliye olacağının karşısında yazılan şudur: ‘Ölünce’...”  Mehmet Akatay’ın albümü için birçok ünlü müzisyen bir araya geldi
Mehmet Akatay’ın yıllarca eşlik ettiği sanatçılardan yeni albümü için destek geldi. Tarkan, Ajda Pekkan, Kenan Doğulu, Sibel Can, Kibariye, Zara, Hakan Altun, Gökhan Tepe, Fettah Can, Işın Karaca, Ziynet Sali, Bengü, İsmail Altunsaray, Soner Sarıkabadayı ​ ve Berkay video mesajlarla sanatçıya destek oldular. Mehmet Akatay Çimen’s Yapım’dan çıkan yeni albümünü 14 Kasım Pazartesi Jolly Joker’de vereceği konserle müzikseverlerin beğenisine sunacak. Mehmet Akatay’ın yeni albümü ‘By Mehmet Akatay Sazlı Sözlü Project’ Çimen’s Yapım’dan yayınlandı. Bugüne dek pek çok önemli sanatçıya eşlik eden perküsyon sanatçısı Mehmet Akatay kendi projesi ile müzikseverlerin karşısına çıktı. Yapımcı Mazlum Çimen Çimen’s Yapım etiketi ile çıkacak olan bu projeye, elektro bağlamasıyla İsmail Tunçbilek, kemanıyla Sendur Güzelel, udu ile Yıldıran Güz ve bağlama, buzuki ve tarı ile Mustafa İpekçioğlu (ŞARBON) destek oldular. Mazlum Çimen, müzik dünyasına böyle bir albümü hediye etmekten büyük mutluluk duyduğunu ifade etti. Albümde yer alan müzisyenler albüm için şunları söyledi: Tarkan: “Kalplerimizden kalplerimize akan çok güzel bir albüm olmuş.” Ajda Pekkan, “Sevgili dostumuz Mehmet Akatay’ın projesini çok beğendik.” Kenan Doğulu: “Mehmet Akatay’ın Sazlı Sözlü projesine bayıldım. Siz de bayılacaksınız.” Sibel Can: “Hayran olduğum müthiş müzisyenlerden. Albümü çok güzel.” Kibariye: “Ablan olarak söylüyorum; o kadar güzel bir iş yapmışsın ki.” Zara: “Sazlı Sözlü Project’te ben de varım ve türküler de var. Dinlemeye hazır mısınız?” Hakan Altun: “Mehmet Akatay, Türkiye’nin değil dünyanın en önemli perküsyonistlerinden birisidir. Muhteşem müzisyenlerin, muhteşem yorumların yer aldığı harika bir albüm olmuş.” Gökhan Tepe: “Sazlı Sözlü harika bir albüm olmuş. Tam bir müzisyen albümü. Yolu açık olsun.” Fettah Can: “Sazlı Sözlü Project’i dinlemek için sabırsızlanıyorum.” Işın Karaca: “Mehmet Akatay’ın albümü muhteşem olmuş. Birikte müzik yapmaktan keyif aldığım müzisyenlerin yapmış olduğu bir albüm.” Ziynet Sali: “Keyifle dinleyebileceğiniz bir çalışma, muhteşem.” Bengü: “Mehmet Akatay Türkiye’nin ve dünyanın starlarından birisi. Sazlı Sözlü albümü herkesin edinmesi gereken bir albüm olmuş.” İsmail Altunsaray: “Usta müzisyen Mehmet Akatay’ın yeni albümü Sazlı Sözlü Project’te ben de varım. Ve herkese tavsiye ediyorum.” Soner Sarıkabadayı: “Sazlı Sözlü Project çok güzel olmuş. Hayırlı olsun.” Berkan: “Muhteşem bir iş olmuş. Ben çok sevdim, herkese tavsiye ederim."  Çirkin kral ile sefil kralın masalı
Cahil, işsiz güçsüz, r’leri bastıra bastıra “Gece sinemaya minemaya gitmek yok dedim, anladın mı?! Yoksa bacaklarınızdan asarım tavana!” diyerek evdeki kadınlara zorbalık yapmaktan başka numarası olmayan bir kabadayı, Kasımpaşalı Recep. Yılmaz Güney’in ilk dönem filmlerinden Kasımpaşalı Recep’e (1965) adını veren bu anti-kahramanın tasarlanışında Godard’ın 1959 tarihli Yeni Dalga başyapıtı Serseri Aşıklar’ın etkisi çok açık: Kadınlar üzerinde ‘şeytan tüyü’ etkisine sahip, eğitimsiz, şiddete meyilli bir kriminal karakter -şapkasını da bazen Belmondo gibi takıyor. Kasımpaşalı Recep bir gece meyhanede yaşlı bir adamdan şu nasihati alır: “Gücün varsa kullan onu, baş ol, kral ol!” Recep özellikle ‘kral olma’ meselesine takılır, kendi kendine “Kral! Kral!” diye mırıldanır. Ertesi gün Kabakçı Süleyman adlı bir kabadayıya meydan okuyarak krallığa doğru ilk adımını atacak, oluşturduğu küçük çeteyle etraftan haraç toplamaya başlayacaktır.  Filmin ilginç yanlarından biri ‘köprü’ sözcüğü üzerinde çok durması: Recep krallık yolunda ilerlerken gözüne kestirdiği işletmecilerden mahalleye köprü yaptırdığını söyleyerek haraç istiyor. Bir seferinde aynen şu cümleyi kuruyor: “Köprü yaptırıyorum. Aynalı! Her geçenden de vergi alıyorum!” Bende filmin 2003’te restorasyondan geçirildiğinin belirtildiği bir VCD baskısı var, bildiğim kadarıyla piyasaya sürülmüş tek versiyon. Garip olan şu ki, filmdeki tüm ‘Kasımpaşalı’ ve ‘Recep’ sözcükleri kesilmiş durumda… Gerçi filmde birçok kopukluk ve sıçrama var; bazen bir sahne tamamlanmadan bir diğerine atlanıyor, bir cümle bitmeden başka bir cümleye geçiliyor ama bu iki sözcük etrafında yaşanan durum farklı: Film boyunca Kasımpaşa ve Recep isimleri bir kerecik bile duyulmuyor. Mesela haraç almaya başladıktan sonraki sahnelerin birinde gittiği bir kahvede Recep’in hayranları uzaktan kendi aralarında konuşurken adamın ismini söyledikleri belli oluyor, ama o diyalog burada yok. Daha ileri bir örnekte, Recep’in genelevden kurtardığı kız bariz biçimde “Gitme Recep abi!” diyor, ama biz sadece “Gitme ...bi!” diye bir şey duyuyoruz. Daha aşırısı da var: Filmin iki sahnesinde bazı konuşmalar yeniden seslendirilmiş, karakterin ismi değiştirilmiş... Özellikle ilki çok tuhaf: Kötü adamlar Recep’e kumpas kurma planı yaparken söylenen “Arap Hayriye’nin yanındaki kız Recep’in süt kardeşiymiş” cümlesi yeniden dublaja sokulmuş, Recep ismi Yılmaz’a dönüştürülmüş! Böylece film boyunca baş karakterin adını iki kez duyuyoruz, onlar da filme ismini veren karakterin adı olmuyor... Bir başka acayiplik de şurada ortaya çıkıyor: Dağıtımcı firmanın sitesinde, VCD olarak piyasaya sürdükleri Yılmaz Güney filmleri listesinde 15 film var fakat Kasımpaşalı Recep yok… Balatlı Arif (1967) bile var, Kasımpaşalı Recep yok! Filmin içinde ve dışında bunca kesme-biçmenin, bunca değişikliğin korku yüzünden yapıldığını düşünebilirsiniz rahatlıkla; öyle tuhaf bir ‘Kasımpaşalı Recep’ korkusu ki, tarihi Orwell’ın 1984’ündeki gibi yeniden yazmak mümkün olsa filmin adını bile değiştireceklermiş neredeyse! Oysa böyle bir korkuya hiç gerek yok; Kasımpaşalı Recep ‘kabadayılık’ konulu bir Kemal Sunal güldürüsünde olsa belki işe yarayabilecekken kendini bu kadar ciddiye alan bir dram filminde çok kötü bir etki yaratan saçma mizansenler, ayağı yere basmayan karakterler, kopuk olay örgüsü, inandırıcılıktan uzak karakter dönüşümleri, kötü diyaloglar üzerine kurulu, ciddiye alınamayacak kadar sıkıcı ve kötü bir film... Yılmaz Güney’in sinema kariyerindeki en berbat rollerden biri olabilir Kasımpaşalı Recep; ama Yılmaz Güney 1965’ten sonra çok yol kat etti, Kasımpaşalı kabadayı Recep’ten ailesini geçindirmekten başka derdi olmayan Arabacı Cabbar’a çok muhteşem bir geçiş yaptı. Kabadayı Recep ise hâlâ aynı noktada duruyor, çünkü o iyi bir filmin kötü karakteri bile değil, kötü bir hayatın nasıl davranacağını bilmeyen sefil karakteri…  O Kadın: Duyarsızlık güç değildir!
“O Kadın”, tek bir kadın hakkında bir film değil. Merkezinde filmin adının işaret ettiği Michéle (Isabelle Huppert) var elbette ama Michéle’in çevresinde bir dolu başka karakter var. Bu karakterlerin çizdiği bir çevre var ve bu çevre korkutucu derecede sığ ve riyakar. İnsanlar teflon tavalar gibiler, hiçbir şey üzerlerine yapışmıyor. İhanet, kavga, bencillikler hepsi kolayca unutuluyor ve ilişkiler kaldıkları yerden devam ediyorlar. İstisnalar da var tabii ki ama bunlar kaideyi bozmuyor. Ve bu cemiyetin hiyerarşisinin en üstünde en kalın derili, en zedelenmez ve en acımasız olabilen Michele duruyor. Teflon tavaların en teflonu, en serti, bir bakış açısına göre “en güçlüsü”, bana göre ise en psikopatı Michéle bu çevrenin matriyarkı, lideri. Filmin merkezinde de o var elbette. Michéle karakterine hayran olup çıkanlara şaşmamalı, yönetmen Verhoeven kuşkusuz filminin baş karakterini seviyor. Filmin Kazablanka’nın finaline benzeyen son sahnesinde, Michele ortağıyla beraber güvenli ve güçlü bir şekilde geleceğe ilerliyor. Michéle hakkında Filmin bütün ilişkilerini (hatırladığım kadarıyla) tek tek analiz etmeyi isterdim ama bu çok fazla uzun bir yazı olurdu. Yine de Michele bazında biraz deneyeyim. Michele, şiddet ve porno içerikli animasyon oyunlar hazırlayan bir şirketin iki ortağından biri, başlıcası. Böyle oyunlara ihtiyaç duyan bir toplum bize, o toplumdaki insan ilişkilerinin içeriği hakkında bir şey söylüyor. Bundan kâr etmekte sorun görmeyen Michéle hakkında da bir şeyler söylüyor. Michéle’in annesiyle ilişkisinde sevginin izine rastlamak güç. Michéle annesi beyin kanaması geçirdiğinde ya da öldüğünde herhangi bir acı çekiyor gibi görünmüyor. Michéle oğluyla da yakın değil. Doğduğunda onu emzirmeyi red etmiş ve aralarında o doğal anne-oğul bağı kurulmamış. Michéle, torunu olduğunda da tek bir şey düşünüyor: Bu torunun oğlundan değil de başka birinden olduğunu oğluna ispatlayarak, torunun annesini devreden çıkarmak. Michéle eski eşinin genç sevgilisinden de nefret ediyor. O kadar ki, kadının yiyeceğinin içine kürdan saklayarak, canını acıtmaya çalışıyor. Michéle, en yakın arkadaşının sevgilisiyle cinsel ilişki yaşadığı gibi, evine davet ettiği komşu çiftin erkeğini, karısının yanında yemek masasının altından ayağıyla taciz ediyor. Michéle’in cinsel davranışları da klasik anlamda “sevişme” içermiyor. Ya erkeği eliyle tatmin ediyor, ya kendisi röntgenleyerek mastürbasyon yapıyor ya da sado/mazo cinsel fanteziler yaşamaya çalışıyor. Herkesin en başta söylediği şeyi daha söylemedim: Michéle tecavüze uğruyor, daha filmin en başında. Michéle bundan da olabilecek en düşük düzeyde etkileniyor. Depresyona girmiyor, ağlamıyor, polise gitmiyor, hemen bir arkadaşını aramıyor. Kendisini korumak için önlem almaya çalışıyor ve fantezisinde tecavüzcüsünün kafasını eziyor, yani hiç tepki duymuyor değil. Ama normal bir insanın göstereceği tepkiyi göstermiyor. Bu anormal davranış modelini, Michéle’in gücü olarak yorumlayanlar var. Baştan beri anlatmaya çalıştığım gibi Michéle duygulanım bozukluğu mu denir, psikopati/sosyopati mi denir, anti sosyal kişilik mi denir, ne denirse denir ama sağlıklı kesinlikle denilemeyecek bir insan. Kurduğu ilişkiler de sağlıklı değil. Bunun Michéle’in çocukluğunda babasıyla yaşadığı olaylarla kuşkusuz ilişkisi var ama filmin, Michéle böyle biri çünkü bunları yaşadı gibi bir neden sonuç ilişkisi kurmaya çalıştığını söylemek güç. Filmin bir toplumsal eleştiri yaptığını söylemek de güç. Mesela Toni Erdmann’daki kadının, mastürbasyon ve voyörizme dayalı cinselliğiyle içinde yaşadığı yabancılaştırıcı kapitalist ilişkiler arasında bağ kurmak mümkün. “O Kadın” için böyle bir şey söylemek, Michéle’in işinin niteliğine rağmen zor. Film böyle bir şey söylemiyor ve zaten Michéle iş yerindeki en güçlü kişi, işin patronu. Kötülüğü doğallaştırıyor ve yüceltiyor Haneke’nin “Piyanist” filminin kahramanıyla Michéle arasında paralellikler var ama Haneke kahramanını yüceltmezken, Verhoeven Michéle’in bir tür kahraman, güçlü bir kadın modeli gibi algılanmasını sağlayacak bir film yapmış (bakınız Altyazı Kasım sayısı). Ama Verhoeven bu tür mizantropikliği, bir nevi faşizanlığı hep yapıyor zaten. Bir önceki filmi “Kara Kitap”ın en düzgün kişisinin bir Nazi subayı olması nedense kimsede alarm zilleri çaldırmamıştı. Michéle adlı psikopatın bir tür güçlü kadın gibi görünmesi de alkışlarla karşılanıyor. Çünkü Verhoeven kahramanlarını kendisinden daha da kötü, daha da sevimsiz insanların arasına özenle yerleştiriyor. Filmin sonlarında, Michéle’in tecavüzcüsünün eşinin de muhtemelen yaşananlardan haberdar olduğunu anlıyoruz. Yani kadının, kocasıyla Michéle arasındaki tuhaf ilişkiyi bildiği ima ediliyor. Ama bu iki kadın arasında bir sürtüşme yaratmıyor. Michéle’in sevgilisiyle yatması ortağıyla ilişkisini bozmuyor. Vesaire vesaire. Yüzlerine tükürüldükçe “Yarabbi, şükür” diyor sanki insanlar. Film en büyük şiddetin dindarlardan geldiğini net bir şekilde söylüyor fakat! Bunun dışında söylediği ise bana göre çok tehlikeli bir şey: Âlem buysa kraliçe Michéle’dir gibi bir şey bu. Bu önermenin satın alınmasını/benimsenmesini hayret ve üzüntüyle karşılıyorum. Verhoeven baştan sona ilgiyle izlenen bir film yapmış, Isabelle Huppert de iyi oynamış ama o kadar işte. Hayır, yanlış söyledim, o kadar değil. Verhoeven’in bize söylemeye çalıştığı hastalıklı, faşizan bir şey. Toplumsal bir eleştiri ya da karakter analizi yapmıyor Verhoeven. Kötülüğü doğallaştırıyor ve yüceltiyor. Ve “güç” başlığı altında duyarsızlık satıyor. Filmin birçok sahnesini ikna edicilikten çok uzak bulduğumu da söylemeliyim. Yine aklıma Cannes’da “Ben, Daniel Blake”e gösterilen tepkiyle, bu filme açılan sonsuz kredi geliyor. Neyse bu konuda yeterince yazdım zaten. ***  ‘Arrival’: Gelen gideni aratır “Bir süredir hayatımızda Denis Villeneuve diye Kanadalı bir yönetmen var. Kendisi iddialı, sanat sineması ile ticari sinema arasında konumlanan bir yerde filmler yapıyor. Kimlik meseleleri, modern Oedipus hikâyeleri ve adalet ele aldığı temalardan bazıları. Ama Villeneuve’ün filmlerinde bu temaları taşıyacak bir ağırlık yok. Bir derdi var mı belli değil. Yönetmen neyi hedefliyor, anlamak güç. Sıkı yumruk atıyor ama boşluğa.” Bu paragraf Villeneuve’ün geçen yıl vizyona giren “Sicario” adlı filmi için yazdığı yazının ilk paragrafıydı. Villeneuve cephesinde işler pek ilerlemiyor doğrusu. “Arrival: Geliş” için de “Sicario” için söylediklerimi söyleyebilirim. Filmi analiz etmek, bizi ters köşeye yatırmaya çalıştığı ve bir sürpriz içerdiği için zor. Uzaylılar geliyor ve bir kadın kızını kaybettiği için acı çekiyor. Bu kadın aynı zamanda, uzaylılarla iletişim kurmak için seçilen ekipte yer alıyor. Bir dilbilimci filan değil, iyi bir simültane tercüman. Film Amerikan sinemasının zorunlu Çin karşıtı mesajlarından içermesine rağmen, diyalogun iyi bir şey olduğunu, Çinlilerin bile annelerini hatırlayınca barışçı olabileceklerini söyleyerek iyi bir halt ettiğini sanıyor. Filmin tek mesajı bu da değil. Film bir de şunu söylüyor: Yolculuğun sonu ne kadar kötü bitecek olursa olsun, asıl mühim olan gitmektir! Sonunda acı ve ölüm var diye yaşamaktan vaz geçmeyin! İyi şeyler bunlar tabii. Yalnız bu dersleri çok daha usturuplu veren başka filmler var. Mesela “Sil Baştan” (Eternal Sunshine of the Spotless Mind) ne kadar da güzel anlatır hayatın her şeye rağmen yaşamaya değer olduğunu. Ve bunu anlatırken konudan sapmaz, abuk sabuk uzaylıları devreye sokmaz. Mesaj ilmek ilmek dokunur, tepeden kafamıza düşmez. Bir bacağı eksik iri ahtapotlara benzeyen uzaylılar ise Villeneuve’ün fantezi yoksunluğuna iyi bir örnek. Şu ahtapotlar olmayaymış, bilim kurgu filmleri fena halde zorlanırmış. Neyse ki genellikle kötü adam rolüne çıkan ahtapotlar bu kez hak ettikleri role kavuşmuşlar. Esas erkek olmasalar da sevimli bir ikili oluşturmuşlar. Villeneuve, kısacası yine Villeneuve’lüğünü yapmış. İddialı ama boş bir film kısacası “Arrival: Geliş”. ***  ‘Doktor Strange’ üzerine kısa bir not Doktor Strange’in önemli bir kusuru bizde pek tartışılmadı. Tilda Swinton’un canlandırdığı Kelt asıllı “Kadim Kişi” hikâyenin orijinalinde Tibetli. Film bu kişiyi Keltli yapmış. Bunun da başlıca nedeni Tibetle oldum olası sorunlu olan Çin’in filmden soğutulmaması, Çin pazarının kaybedilmemesi. Tibetli birinin Keltli bir Beyaz ırk mensubuna dönüştürülmesi, filmin beyaza “badanalanması” olarak yorumlandı ve epey tepki çekti. Filmin new-age’ci, metafizik mesajı, ruhu bedenden ayrılabilir bir şey olarak tanımlaması benim hoşuma gitmedi. Teslimiyete yapılan vurgunun, İslamla (İslam ne de olsa teslimiyet demek) ne kadar uyumlu olduğunu ise Batılı seyirci anlamayacaktır. Filmin kurtaran yanı, kendi new age’liğiyle de dalga geçer bir halde olması ve görsel efektleri. Hoş bu görsel efektler pek devrimci sayılmaz, bunu ilk kez Inception yapmıştı ve orada bağlamı anlamlıydı. Burada sadece etki etmek için varlar. Onun dışında ne filmin kahramanının dönüşümü, ne de kötü adamının motivasyonları doğru dürüst anlatılmamış. Fakat film beklenenin üzerinde ilgi görmeye devam ediyor ve edecek gibi. Çatlaklardan sızan her ışıkta
Dokuz yaşında babasını henüz kaybeden bir çocuktu Cohen. Kendi sözleriyle omzunun teki yokmuş gibi atlattı gençlik dönemini. Yirmilerine gelmeden şairdi. Kelimelerle salt kendi gözünden aklına yansıyan dünyasını tanımak ve tanımlamak onun geri kalan tüm yaşamını kapsayacaktı. Bunu fark etmişti. Keskin hırsları var mıydı, bilmiyorum ama onun adım adım hayallerinin peşinden gittiğine şüphe yok. Üstelik kurduğu hayallerin hiçbirisi etrafında olup biten gerçeklerden, acılardan, umutlardan ve ölümlerden kopuk değildi. Cam bir fanusun içinde yaşamadı Cohen. Los Angeles’ta, New York’ta veya Londra’da bir otel odasında yeni şarkılar için söz yazarken eşitsizlikleri, insan yapımı cehennemleri hissetti. Hayatın kimi insanlar için daha acımasız olduğunun farkındaydı, Orwell’ın dediği gibi dünyada birilerinin daha fazla eşit olduğunu da biliyordu. 1980’lerin son çeyreğinde yayımladığı “I’m Your Man” adlı albümünde yer alan “Everybody Knows” şarkısında şöyle demişti Cohen: “Herkes biliyor iyi adamların kaybettiğini / Herkes biliyor bu dövüşün hileli olduğunu.” ‘Artık hazırım’ Büyük sanatçının “You Want It Darker” adlı final stüdyo albümü bu Ekim ayında yayımlanmıştı. Cohen bu albümdeki şarkılarla hâlâ ayakta olmasına karşın artık yorulduğunu da belli etmişti. Son röportajında “Yarım kalan şarkılarım var, ama onları tamamlayabileceğimi hiç sanmıyorum. Kim bilir, belki bir taze kan gelir ve belki olur. Ama kendimi ruhani stratejilere bırakmaya cüret edemem. Artık ölmeye hazırım. Umarım bu söylediğim çok rahatsız edici olmamıştır. Ancak benim için durum bu” demişti. 21 Eylül 1934 tarihinde yaşama gözlerini açan Leonard Cohen önceki gün yaşama veda etti. Tam seksen iki yaşındaydı ve geriye onlarca albüm, yüzlerce şarkı, hikâye, bir o kadar da şiir bıraktı. Bir insan öldüğünde geriye sadece giysileri ve eşyaları kalmaz. Cohen dokunduğu her şeyi miras bıraktı. Aşkları, tutkuları, kara mizahı, sesi ve kalemiyle onun sonsuzluğun ışığında yürümeye devam edeceğini biliyorum. Çünkü bunu bir şarkısında bizzat O söylemişti: “Bir çatlak var her şeyde. Işık böyle girer içeri.” ABD, 8 yaşındaki Hint oyuncu Pawar'a vize vermedi
Lion’un 8 yaşındaki Hindistanlı oyuncusu Sunny Pawar’ın, filminin ABD’deki gösterimine gitmek için yaptığı vize başvurusu ‘göç edebileceği’ gerekçe gösterilerek reddedildi. Sputnik'in haberine göre; Başrollerini Dev Patel, Nicole Kidman ve David Wenham’ın oynadığı Lion 25 Kasım’da ABD’de vizyona girecek. Ancak filmde Dev Patel’in canlandırdığı Saroo Brierley karakterinin çocukluğunu oynayan 8 yaşındaki Hindistanlı oyuncu Sunny Pawar orada olamayacak. Çünkü filmin galasına katılmak için yaptığı vize başvurusu ABD’nin Mumbai Konsolosluğu tarafından ‘göç edebilir endişesi’ nedeniyle geri çevrildi. Bu durum, ABD’deki başkanlık seçimlerini kazanan işadamı Donald Trump henüz yemin ederek göreve başlamasa da seçim vaatlerinin şimdiden hayata geçtiği yorumlarının yapılmasına neden oldu. GLASSER: SUNNY BU DENEYİMİN BİR PARÇASI OLAMAYACAĞI İÇİN YIKILDIK  Küçük oyuncunun gelecek hafta Los Angelas ve New York’ta yapılacak galalara katılamayacağını açıklayan filmin dağıtımcısı The Weinstein Company da işin peşini bırakacağa benzemiyor. Variety dergisine konuşan The Weinstein Company’nin başkanı David Glasser, “Bu harika filmin bir parçası olan ve sergilediği performansla eleştirmenlerin beğenisini kazanan 8 yaşındaki Sunny’nin bu deneyimin bir parçası olamayacağı için yıkıldık” dedi.  Soytarıca bir şey yapalım, kafa atalım
Boğazımızda düğümlenmiş kalmış, çıkaramıyoruz. Kan ter içinde uyanıyoruz derin kâbuslardan ve kekelemeye başlıyoruz. İçinde yaşadığımız, ama bir türlü kendimize bile itiraf edemediğimiz karmaşadan, anlamsızlığın derin çukurundan bizi yüzeyin ferahlığına taşıyacak sözcük, bir türlü çıkamıyor ağzımızdan. Bir şeyler yapmalı. En iyisi kitaba başvurmalı, kekemeliğimizi çözecek bir çare buluruz belki: Grotesk Yerginin Tarihi (1894). G. Schneegans, “soytarıca, bürleks ve grotesk” olarak üç tür komikten söz ediyor. “Soytarıca komik” için verdiği örnek, bir türlü ifade edemediğimiz ve kekeleyip durduğumuz trajik durumumuza komik bir çözüm olabilir. İtalyan ‘commedia dell’arte’den bir sahne aktarıyor yazar: “Kekemenin biri Arlekino ile konuşmaktadır, zor bir kelimeyi bir türlü telaffuz edemez; büyük bir çaba sarf eder, nefesi kesilir, kelime boğazına takılır kalır, terler, ağzını dahi kapatamaz, titrer, tıkanır. Yüzü şişer, gözleri pörtler; sanki doğum sancıları, kasılmaları çekmektedir. Sonunda beklemekten sıkılan Arlekino sürpriz bir hareketle kekemeyi derdinden kurtarır; ona doğru hızla koşup karnına bir kafa atar. Zor bir kelime sonunda doğmuştur” (M. Bahtin, Rabelais ve Dünyası, çev. Çiçek Öztek, Ayrıntı). Birbirimizi doğurtmaktan başka çaremiz var mı? Bir söyleyebilsek o zor sözcüğü, ağzımızdan bir çıkarabilsek, inanın hep birlikte kurtulacağız. Bizimkisi zor gebelik; çocuğumuzu, kendi sözümüzü doğuramazsak, doğmamış sözümüzle birlikte bizi de kaybedecekler hiçliğin karanlığında. Söylersek hem sözümüz kurtulacak hem bedenimiz, ferahlayacağız. Marx’ın ‘Gotha Programının Eleştirisi’nin sonuna eklediği o meşhur cümle geliyor aklıma: “Dixi et salvavi animam meam”, “söyledim ve ruhumu kurtardım.” Söyleyemediklerimizin altında sadece ruhumuz ezilmiyor, bedenimiz de. Ezildikçe değersizleşiyor, değersizleştikçe hiçleşiyoruz ve hiçleşenler için bir tek çözümsüzlük kalıyor geriye: var olabilmek için varlıklarını iktidara armağan etmek. Birbirimizin karnına kafa atarak, dokunarak doğurtalım, doğuralım şu zor sözcüğü ve anlamsızlığın, hiçliğin dipsiz kuyusundan çıkalım; yüzeyin yataylığında sözcüklerimizle örelim direnişi. Sadece sözcük değil, biz de doğacağız, unutmayalım. Hiçlikten varoluşa, kaostan kozmosa doğru bir yolculuk olacak bizimkisi, bir doğum yolculuğu. Sözü doğurtmak için karna kafa atmak, bir diyaloğu başlatmaktır. Karnımıza kafa atan, bizim sözümüze muhtaç; onun karnına kafa attığımızda biz de ağzından çıkaracağı sözcüğe. Sözcüklerimiz birbirini dölleyecek. Evet, kekeleyelim, hatta daha fazla kekeleyelim ve daha fazla kafa atalım birbirimize. Eril, despotik dilin dengesini bozmak gerek. Kekelemek, dili çatallandırarak dengesini bozmaktır. İktidar zihinlerde ve mekânda despotik bir düzen ve denge yaratacağını, dolayısıyla dili de değişmez öğeler ve ilişkilerle sabitleyebileceğini sanıyor. Kekeleyelim, bozalım dengesini ve yeni kavramlar doğuralım. Ne zaman kekeleriz? Bildik düşünce kalıplarının ve bu kalıplarda kullanılan sözcüklerin, gramer kurallarının artık işe yaramadığı durumlarda. Kalıpların ifade ettiği gerçeklik ile yaşadığınız gerçeklik arasındaki derin uçurumu, dilin yetersizliğini duyumsadığınızda, diliniz tökezlemeye başlar ve dil anlamsıza doğru kayarken düşe kalka yeniden dengesini, anlamı kekeleyerek bulacak. Yürürken sürekli dengenizin bozulması ve yeniden denge kurmak için çabalamanız gibi, konuşurken yaşamın denge ile dengesizlik arasındaki geçişlerini düşünce ve dile yansıttığınız durumdur kekelemek. Kapalı ve korunaklı bir yerden çıkıp yaşama katıldığınızda, yaşamın akışkan kuvvetlerine rağmen anlam devşirmeye çalıştığınızda, kekelemek kaçınılmazdır. İktidarın kendi konumunu meşrulaştırmak için dilde kurduğu dengeli yapıyı, temellerine dek sarsmak ve yıkmaktır ve yıkarken tüm değişkenleriyle birlikte yeni bir dil icat etmek. Evet, kekeliyoruz ve kekelemek yaratıcı bir edimdir, yeni doğumlara gebe. Kralın soytarısı olmak yerine birbirimizin soytarısı olalım, ne dersiniz? Karınlarımıza kafa atarak doğurtalım sözümüzü; söyleyelim ve hem sözümüzü hem de bedenlerimizi kurtaralım. Kemal Sunal 72 yaşında
Yeşilçam'ın büyük oyuncularından Kemal Sunal'ın 72. doğumgünü. 11 Kasım 1944'de İstanbul'da dünyaya gözlerini açan Sunal, oynadığı bir çok filmde izleyicilerini kahkahalara boğdu. Rol aldığı Hababam Sınıfı filmlerinde 'İnek Şaban' karakterini canlandırdıktan sonra, bu isim kendisiyle özdeşleşti. Hayatı boyunca toplam 82 filmde rol alan Kemal Sunal, 3 Temmuz 2000 tarihinde Balalayka adlı filmin çekimlerine başlamak için Trabzon'a gitmek üzere bindiği uçakta kalkıştan hemen önce geçirdiği kalp krizi sonucu hayatını kaybetti. SAYGI VE ÖZLEMLE ANIYORUZ Filmlerinde yeri geldi "Kapıcılar Kralı" oldu, acımasız yöneticileri ve orta sınıf apartman sakinlerini eleştirdi, yeri geldi maraba oldu ağaya karşı mücadele verdi. Çöpçü oldu, bekçi oldu, işsiz oldu ama hep halkın yanında oldu. 1 Mayıs'a katıldı "İşçi sınıfı partisine özgürlük" diye slogan attı, stokçuları, karaborsacıları, din tüccarlarını karşısına aldı ve bu emekten yana duruşuyla kazandığı halkın sevgisini, halkın kalbinde edindiği yeri hiç kaybetmedi. Büyük ustayı 72. doğumgününde saygı ve özlemle anıyoruz. Dünyaca ünlü yıldızlar topluluğu yeniden İstanbul'da
Kürt şarkıcı Doğubayazıt'ta otomobilinde öldürüldü
Susam Sokağı beyaz perdeye aktarılacak
35. Uluslararası İstanbul Kitap Fuarı başlıyor
TÜYAP Tüm Fuarcılık Yapım AŞ. tarafından Türkiye Yayıncılar Birliği iş birliğiyle düzenlenen Uluslararası İstanbul Kitap Fuarı, 12-20 Kasım tarihlerinde Beylikdüzü'ndeki TÜYAP Fuar ve Kongre Merkezi'nde gerçekleştirilecek. Bu yılki ana teması "Felsefe ve İnsan" olan fuara, 800 yayınevi ve sivil toplum kuruluşu katılacak. Söyleşi, panel, şiir dinletileri ve çocuk aktivitelerinin yer aldığı 300 etkinliğin düzenleneceği fuarda, Türkiye Felsefe Kurumu ve TÜYAP tarafından özellikle farklı yaş gruplarına yönelik çocuk ve gençlik etkinlikleri kapsamında, çocuklara yönelik "Eğitim Hakkı", "Farklılıklar", "Eleştirel Okuma ve Düşünme" üzerine atölye çalışmaları yapılacak. Felsefe teması kapsamında ise yurt dışından çocuk kitabı yazarları Brigitte Labbe 18-19 Kasım'da ve Oscar Brenifier 13 Kasım'da, çocuklar ve aileleriyle buluşarak, atölye çalışması ve söyleşi yapacak. "Onur Konuğu"nun Almanya olduğu fuarın ilk dört günü, Uluslararası Salon'da Almanya'dan da 30 yayınevi yer alacak, bu ülke tarafından 40'a yakın etkinlik gerçekleştirilecek. "Sözcüklerin Etkisi-Worte Bewegen" sloganıyla fuara konuk olacak Almanya, modern Alman edebiyatından çocuk etkinliklerine üç ayrı alanda hazırladığı etkinliklerle Türkiye'deki okuyucularla buluşacak. Almanya etkinlikleri kapsamında, 14 Kasım'da Türkiye ve Almanya Yayıncılar buluşması gerçekleşecek, aynı gün "Almanya'da Yayıncılık Trendleri", "Çocuk Yayıncılığı ve Okumanın Geleceği" ve "Bağımsız Yayıncılık" konulu paneller düzenlenecek. Almanca kitaplar ise fuar süresince 2 numaralı salonda yer alan Alman Kitabevi standından temin edilebilecek. Onur yazarı filozof Prof. Dr. Ioanna Kuçuradi olan fuarda, aynı zamanda TÜYAP Tüm Fuarcılık Yapım AŞ. tarafından düzenlenen "26. Uluslararası İstanbul Sanat Fuarı ARTİST 2016" da 12 bin metrekarelik alanda, 25 galerinin yanı sıra, 10 sanatçının çalışmalarının yer alacağı "Umulmadık Topraklar" temasıyla birçok sergi, panel ve performansla sanatseverlerle buluşacak. Fuar, 12 Kasım Cumartesi günü saat 12.00'de Karadeniz Salonu'nda gerçekleşecek açılış töreniyle başlayacak. Fuarda ilk gün Fuarda ilk gün Heybeliada, Marmara, Karadeniz, Kınalıada, Büyükada, YerInterexpo söyleşi salonlarında, "Her Veda Elveda Değildir", "Kelepçe", "Dünyaya Kafa Tutan Köy", "Felsefenin Işığında İnsan", "Edebiyat ve Felsefe İlişkisi", "Edebiyatımızda bir Halide Edip", "Edebiyatta Gerçekçilik: Peri Gazozu'ndan Cin Aynası'na...", "Yaşlanma Sanatı 'Sakin Olmak", "Felsefe’nin Tarihle ve Toplum Bilimleriyle İmtihanı", "Tasavvufu Yanlış Okumak", "Sanata Evet", "Talip Apaydın 90 Yaşında", "Kral Kaybederse" ve "Babam Cemil Meriç / Cemil Meriç'in Düşüncesi" gibi başlıklarda söyleşiler gerçekleşecek. Tarihi dedikleri eskitilmiş defteri 50 bin dolara satacaklardı
2'si yerli 5 yeni film vizyona giriyor
Bu hafta 2'si yerli 5 yeni film vizyona giriyor. "Geliş", "Kaptan Fantastik", "Canavarın Çağrısı", "Benim Adım Feridun" ve "Rus'un Oyunu". Benim Adım Feridun  2005 yılında çektiği "Babam ve Oğlum" adlı film ile adını duyuran ve 2008'de çektiği "Issız Adam" filmi ile başarı kazanan yönetmen Çağan ırmak'ın yeni filmi "Benim Adım Feridun"da Halil Sezai Paracıkoğlu, Büşra Pekin, Suzan Aksoy ile Özge Borak oynuyor. Çağan Irmak'ın Mahir Ünsal Eriş'in aynı adlı eserinden sinemaya uyarladığı film, Halil Sezai Paracıkoğlu'nun canlandırdığı ve uzun süreli ilişkisi yeni bitmiş olan Ersan adındaki bir gencin, tesadüfi olarak gittiği bir düğünde başka birine benzetilmesi sonucu gelişen olayları konu ediniyor. Rus'un Oyunu  Levent Özdemir'in yazıp yönettiği ve Fırat Tanış, Leonid Kulagin, Anastasiya Klyeva ile birlikte başrolünde oynadığı film, bir Rus bilim adamının, kızının intikamını almak için kurduğu planı konu alıyor. Geliş  Kanadalı yönetmen Denis Villeneuve'ün yönetmenliğini üstlendiği ve başrollerinde Amy Adams, Jeremy Renner, Michael Stuhlbarg ve Forest Whitaker gibi isimlerin yer aldığı "Geliş" isimli film izleyici ile buluşuyor. Ted Chiang'ın kısa öyküsünden sinemaya uyarlanan film, dünya dışı yapıların uzaydan yeryüzünde farklı noktalara iniş yapmasıyla, dil bilimci Dr. Louise Banks (Amy Adams) ve ekibinin uzaylıların geliş amacını çözmesine odaklanıyor. Uzaylıların barışçıl mı yoksa istilacı mı olduğunun çözülmeye çalışıldığı bilim kurgu türündeki film, 15. Filmekimi'nde seyirci karşısına çıkmıştı. Kaptan Fantastik  Matt Ross'un yazıp yönettiği filmin başrollerinde Viggo Mortensen, George MacKay, Frank Langella, Samantha Isler, Annalise Basso ve Kathryn Hahn oynuyor. Çocuklarını medeniyetten uzakta ve farklı bir eğitim sistemiyle yetiştiren bir çiftin yaşadıklarını anlatan film özetle şöyle: "Ben ve Leslie, çocuklarını toplumsal normlardan uzakta, Kuzeybatı Pasifik'te satın aldıkları bir arazide yetiştirirler. Aile başlangıçta çok mutludur ancak Leslie'nin ölümüyle yaşadıkları bu cennet düzen bozulur.Ben, şehre götürmeye mecbur kaldığı çocuklarının, bu yeni hayat tarzının içinde kaybolmamaları için uğraşırken bir yandan da onları annelerinin olmadığı yeni bir hayata hazırlamaya çalışır. Leslie'nin ailesinin baskıları ve çocuklarının arkasından dolaplar çevirdiklerine inanmaya başlamasıyla Ben, yepyeni bir babalık sınavıyla karşı karşıya kalır ve kendi yöntemlerini sorgulamaya başlar." Canavarın Çağrısı  Başlıca rollerini Sigourney Weaver, Felicity Jones, Lewis MacDougall ile Liam Neeson'un oynadığı filmin yönetmen koltuğunda Juan Antonio Bayona oturuyor. "Canavarın Çağrısı" adlı ödüllü romandan esinlenilen ve senaryo uyarlaması da bu kitabın yazarı Patrick Ness tarafından yapılan fantastik dram türündeki film, canavar ve peri masallarının fantastik dünyasına kaçmak üzere olan, hastalığın pençesindeki annesi ölüm döşeğinde yatan ve bulunduğu okulda zorbalarla uğraşan 12 yaşındaki bir çocuğun, bu zorluklarla başa çıkmak için beklenmedik bir şekilde en ihtimal dışı dostunu çağırmasını konu alıyor.  Sansür, kölelik ve dayanışma
Hem geçen ay düzenlenen Foto İstanbul 2016’da, hem de bu ay gerçekleştirilen Contemporary Sanat Fuarı’ında sergilenmekte olan eserlerin bazılarına uygulanan sansür sanat dünyasında yeniden tartışmaları alevlendirdi ve hemencecik de sönümlendi. Bunun nedeni bilindik; örgütsüzlük ve kültür-sanat dünyasında disiplinlerarası dayanışma olmaması. Yapılan her sanat etkinliğinde, katılan sanatçıların ve sergi mekân sahiplerinin toplumsal sorumlulukları kadar düzenleme komitelerinin de ağır sorumlulukları var. Gazetelerin kapatıldığı, gazetecilerin tutuklandığı, ifade özgürlüğünü sınırlayan yekpare ve ceberut bir devlet yapısının kültür-sanat üreticilerini hedef haline getirdiği, KHK’lerle muhalefetin sindirildiği bir dönemde Türkiye’de özgür sanatçı olmak ve sanatını özgürce kamu ile paylaşmak zorlaştı, işten atılan tiyatroculardan sonra sansür ve yasaklar giderek hayatımızın ne yazık ki olağan parçası haline geldi. Dolayısıyla resimler, heykeller, filmler, oyunlar gibi fotoğraflar ve fotoğrafçılar da bu süreçten nasibini alıyor. İtirazın dili korkak hale gelince, ilgili kurumlar sessiz kalınca direnme bir grup sanatçıya kalıyor, en kötüsü bu durum olağanlaşıyor. 80 döneminde darbecilerden destek isteyen fotoğraf kurumu yöneticilerini o dönem deşifre etmeyince, 2000’li yıllarda basın tanıtım yazılarını sert bulup derneği polis basar korkusuyla sergi açılışında kendi mekânından kaçan yöneticiler oldukça, bir tarihin tanıklığı olan fotoğraflar (6-7 Eylül) yumurtalara bulanıp yırtılıp pencerelerden atıldıkça ve örnekler çoğaldıkça -ne yazık ki çok- fotoğrafın sansür tarihinin çıkarılma gerekliliği doğar. -Bu tarihi derleyip toparlama girişimini Yücel Tunca başlattı, herkesin dağarcığındaki bilgileri de beklemekte. Bianet’deki yazısını okuyabilirsiniz- Dolayısıyla hem Foto İstanbul 2016, hem de Contemporary İstanbul’daki sansürün zemini bugünkü faşist baskının tezahürü olduğu kadar geçmiş tarihe de dayanıyor; “Ne büyük gelişme kaydetmişiz. Ortaçağ’da olsak beni yakarlardı. Şimdi kitaplarımı yakarak yetiniyorlar.” Sigmund Freud’un, Nazilerin kitaplarını yakması üzerine söyledikleri gibi, gelişme o kadar yani! Foto İstanbul 2016’da yaşanan galeri mekân sahiplerinin sanat eserlerinin galerilerinde sergilenmesine karışma yetkisini kendinde görmesi kadar, önceden önlemini almayan festival yöneticilerinin ve komitelerinin de suçu vardır. Sansür artık yapısallaşmıştır. 1- Foto İstanbul 2016’nın Yetimhane sergilerinden eser çıkarılarak yapılan müdahalesi. 2- Sergi alanından kaldırılmak zorunda bırakılan Şahin Kaygun sergisinin yeniden başka bir mekânda açılması 3- Sinan Tuncay’ın çıplaklık öne sürülerek fotoğrafının başka bir galeride sergilenme önerisini reddederek festivalden çekilmesi. 4- Bu yıl 11.cisi düzenlenen Contemporary İstanbul adlı çağdaş sanat fuarında ressam Ali Elmacı’nın, Osmanlı padişahı 2. Abdülhamid’in yüzünü kadın bedeni formundaki bir heykele restmetmesine bir grubun tepki göstermesi. 5- 24 Eylül/6 Kasım arasında düzenlenmesi planlanan 5.Uluslararası Çanakkale Bienali’nin iptal edilmesi. Bienalin genel sanat yönetmenliğini yürüten Beral Madra’nın iktidar milletveliklerinin hedef göstermesi sonucunda görevinden istifa etmesi. 6- 4. Akbank Sanat Uluslararası Küratör Yarışması’ında “Post-Peace/Barış Sonrası” isimli sergi projesinin ülkede yaşanan gergin siyasal ortam nedeniyle iptal edilmesi. 7- 22 festivale katılan ödüllü ‘Kürdistan Kürdistan’ filminin, Türkiye’de festivallere alınmaması. İktidarın sanat ve sanatçı konusundaki baskıcı ve yasakçı tutumunu biliyoruz. Ancak 2000’li yıllardan sonra iyice sinikleşmeye başlayan kültür sanat çevresi de; toplumsallaşmanın dinamiklerini kaybederek, iktidara ve sermayeye sırtını dayayarak, kolleksiyonerlerin cirit attığı tamamen ticari boyuta indirgenen galerilerde ve sanat fuarlarında, toplumsal meselelere ilgisi -mış gibi olan dekoratif eserleriyle görünür oldular. İfade özgürlüğünü denetim altında tutmak için bir devlet ya da bir grubun iktidarını doğrudan ya da dolaylı olarak kullanması olarak tanımlanabilen sansüre ve yasaklara tavır almayan, direnmeyen, mücadelesi için örgütlenmeyen, otosansürünü çoktan içselleştirmiş kültür-sanat insanlarına anımsatalım; “Kölelik en büyük ve en nihai kötülüktür. İnsanlık onurunun inkârına dayanır.” (Arthur Bryant) Çiçek kokulu şiirler
Yahya Kemal, Divan şairlerinden Baki, Nail-i Kadim ve Nedim’i severmiş, en çok da Baki’yi… Üstada göre Sinan mimaride ne yapmışsa, Baki de şiirde onu yapmıştır. Salâh Birsel “Aynalar Günlüğü”nde Yahya Kemal’den şöyle söz eder: “Doğrusu Yahya Bey -şairimiz kendinden açarken hep ‘Yahya Kemal Bey’ der- yazınımızda büyük variller devirmiştir. 1912’de Paris’ten İstanbul’a ‘Parnasse’ lavantaları sürünerek geldiğinde, genç şairlerin çoğu kendilerinden geçmişlerdir. Onun karşısında, ağızları bir karış açık, el pençe divan duruyorlar, öksürdüğü zaman ‘Ne musiki’ diyerek havaya uçuyorlar, gönül indirip kendi şiirlerinden birini okuduğunda ‘Vallahi harika’ diye iki yana baş sallıyorlardır. Halit Fahri (Ozansoy), o yıllarda, onu içeren ve kendisini dışta bırakmayan şu iki dörtlüğü yazmıştır: “Bahara bayılırım Kırlara yayılırım Kışın uyuşur kalır Baharda ayılırım Mithat Cemal gelincik Yahya Kemal papatya Ben onlara nispetle Yasemin sayılırım.” Bunun üzerine İbrahim Alâettin (Gövsa) şöyle bir karşılıkta bulunur: “Şairim der de tufeyli yaşatır gövdesini Dayanıp köhne Nedim artığı üç beş satıra Senelerden beridir aynı sakız aynı ceviz Seneler var ki doğursun diye baktık katıra” Günlüklerinde başkalarını mayın tuzaklarına çeken Salâh Birsel, kendisini de sarakaya almaktan çekinmez. Yine “Aynalar Günlüğü”nde dost bir öğretmenin yazdığı ve sonradan notları arasında bulduğu şu dörtlüğü de kendi deyişi ile vay vaylar, hay haylar… “Yaman eleştirici Salâh Kalem onda bir silah Dikkat et konuşurken Giydirir sana külah” Binbir gece denemelerinin nakış ustasına göre “yazarların, sanatçıların çoğu akrep, bir maymuncu, kıskanç köpek”tir. Tatlı tatlı laf üretirken bile iğnelemekten geri kalmazlar. Oysa övgülerin çoğu okurlara özgüdür. Çünkü onlarda çekemezlik, kıskançlık, dümeni kırıklık gibi çoğu yazarın boğazına sarılan zehirli ve hayın sarmaşıklardan hiçbiri yoktur. Boşuna dememişler: Şairdir ne yapsa yeridir… Sanat biraz da taraf olmaktır
BARIŞ AKPOLAT barisakpolat@gmail.com Trump karşıtı sanatçıları Trump’ın seçilmesinin ardından ne gibi tehlikeler bekliyor olabilir acaba? Lady Gaga, Jay-Z, Beyonce, Miley Cyrus ve Madonna en büyük isimler olduğu için onlarla başlayalım. Trump’ın kazanmasının ardından Beyonce’nin belediye konserlerine yasak gelebilir. Jay-Z tekrar underground rap’e dönmek zorunda kalabilir, plak şirketine TMSF el koyabilir. Lady Gaga, giydiği etten elbise yüzünden Balıklı Rum’a kaldırılabilir. Madonna da Hillary Clinton kazandığı gayet cömert tekliflerde bulunmuştu. Ona da ‘hayat kadını’ damgası vurulabilirdi. Hem de bunlar kürsüden de başkan tarafından saldırgan bir dille yapılabilirdi. Bu söylediklerimi yabana atmayalım çünkü eğer Trump Türkiye’de olsa bunlar gerçek olabilir. Söylem ve vizyon bakımından Türkiye’deki koltukdaşıyla pek de bir farkları yok. Saldırgan, cinsiyetçi ve kadın düşmanı dil filan neredeyse aynı. Bu adı geçen sanatçılar en bilinen anaakım isimler ve hepsi küresel anlamda dev isimler. Hillary Clinton’un yandaşlarıydılar. Kötüyü daha kötüye tercih ediyorlardı kısacası. Onun propagandasına katıldılar, Donald Trump’a alabildiğine sert çıkıştılar. Ve hatta Robert De Niro, Trump için domuz filan da dedi. Roger Waters yine yeni başkan için geçen haftalarda bir konserde dildo sevici domuz benzetmesi yapmıştı. Yöntemlerini sevin sevmeyin. Fikirlerine katılın katılmayın ama onlar fikirlerini riske girerek paylaştılar. Şimdi işlerinden olurlar mı dersiniz? Albümleri daha az satar mı? Kitlece onlardan nefret edecek bir topluluk var ama kitlesel linç yaşayacaklarını sanmıyorum. Ben bu yazıyı yazarken Lady Gaga, Trump Tower önünde eylem yapıyor. Sonuç ne olursa olsun. Haklı veya haksız bulun onları, ben saygı duyuyorum. Taraf tuttular, inandıklarını veya inanmak istediklerini paylaştılar. Bizde hepsine kürsüden ana avrat dümdüz gidilir, hedef gösterilir ve sokağa çıkamaz hale getirilebilirdi. Bunu göz ardı etmiyorum. Ama sanatçı olmak biraz da taraf olmaktır. *** Robert De NIro Dünya sinemasının önemli ismi Robert De Niro, ABD seçimleri öncesinde yurttaşları oy kullanmaya teşvik etmek amacıyla ‘Geleceğin İçin Oy Ver’ kampanyası çerçevesinde çekilen videoda Trump aleyhine sert sözler sarf etmişti. “İnsanların yüzüne nasıl yumruk atmak istediği hakkında mı konuşuyor? Tamam, onun yüzüne yumruk atmak isterdim” ifadelerini kullanan De Niro’nun bu videosu Trump’ın galip gelmesinden sonra sosyal medyada yeniden gündem oldu. *** JessIca ChastaIn Hillary taraftarı olan Jessica Chastain “Bu akşam ne olduğunun hiçbir önemi yok, nefret kazanmayacak. Sevme kapasitemize inanıyorum. Onu korumak için mücadele edeceğiz” dedi. Chastain, “Tüm olanlardan çıkaracağımız sonuç, ırkçılık ve cinsiyetçilikten uzakmışız gibi davranamayız. Soru şu: Şimdi ne yapıyoruz?” diye devam etti. *** Madonna Hillary destekçilerinden biri olan Madonna Instagram hesabından “Yeni bir alev yanıyor. Asla vazgeçmeyeceğiz. Asla pes etmeyeceğiz” mesajını verdi. **** Sarah SIlverman Hüsrana uğrayan bir diğer isim Sarah Silverman sosyal medyadan “Biri bana ümit versin” diye yazdı. *** Lady Gaga Seçimler dönemi boyunca koyu bir Clinton destekçisi olduğunu her fırsatta gösteren Lady Gaga, ‘Aşk nefrete baskın çıkar’ yazılı bir pankartla görüntülenmişti. Lady Gaga’da seçim sonrası hüsrana uğrayan isimlerden. Gaga seçim sonrası sosyal medya hesabından “Bir oda dolusu umut, sesimizi duyuracağız. Hiçbir şey bitemez. İyilik, eşitlik ve sevgi için ayağa kalkın” ifadelerini paylaştı.  Ortadoğu’nun kodları ve reçetesi için iyi bir kitap
Bilgi bombardımanı altında yorulan insanlar, bugünlerde işe yarar olanı fark etmek için kılavuz ihtiyacındalar. Ekranlarda kafa karıştıran, kerameti kendinden menkul kanaat önderleri, kimi güç sorulara yanıt vermek şöyle dursun, iyice zihni bulandırıyor. Bir de cehalet eklenince hakikat iyice gölgeleniyor. Bilginin varlığı, ulaşılabilirliği ne denli önemliyse, uzman olmaksızın yaşadığımız dünyayı ve bölgeyi kavrayacak bir el kitabına sahip olmak da o derece değerli. “Ortadoğu’yu Anlama Kılavuzu” bu ihtiyacı görerek hazırlanmış bir çalışma. BirGün gazetesi de yaptığı başarılı yayıncılığı, şimdi okura bütünlüklü biçimde sunuyor. İyi de yapıyor. Barış İnce önsözde yerli yerinde bir saptamayla, ekran gücünden ve onun yanıltıcı etkisinden söz ediyor. Çok görünenin, çok bağıranın haklı sayıldığı günlerdeyiz. Peki, hakikat bu mu? Ya da iç pazara yönelik propaganda yayınları, kendi halkınızı uyuştursa bile, sizi siyasal gerçeklerden kurtaracak mı? Bu süreçte ilginç kahramanlar çıkıyor ortaya. Üniversitelerin, basının baskı altında olduğu bu dönemde bir avuç akademisyen, aydın, yazar gerçeği gösteriyor. Bu bağlamda seçilen tüm isimler ilgiyle okuduğum kişiler. Şimdi kitap kurgusu içinde karşımızdalar. Kitabın hemen başında okuduklarımızı anlamamız için, Ortadoğu’da savaşan tüm grupların bir dökümü yapılmış. Sadece bu özenli sözlük bile büyük bir kargaşayı gideriyor. Adı anılan pek çok örgütün kim tarafından, hangi gerekçeyle kurulduğunu ve hangi ülkelerle ilgili olduğunu kavrıyorsunuz. Öte yanda, farklı etnik ve mezhepsel yapıların ne anlama geldiğini görmek için ayrıca önemli bu sözlük. Yazarların zaman zaman söz ettiği kişi ve kurumları unuttuğunuzda başa dönüp, hemen belleği tazeleme olanağı var.Ortadoğu’nun çok boyutlu iklimini birden fazla gözle ve farklı katmanlı okumalarla anlamak için iyi bir akış yapılmış. İbrahim Varlı’nın yazılarını severek okurdum. Yeni bir soluk getirdiğini düşünürüm dış politika yazarlığına. Batıcı gözlüğü çıkarıp, yerli yerinde tahlillerle ve dille tabloyu önümüze seriyor. Ki bu fevkalade değerli bir olanak… Varlı bize Tahrir Meydanı’nda başlayan tarihsel vakayla birlikte, bugün “Fırat Kalkanı” harekâtına dek gelen süreci ustaca anlatıyor. Kısa bir tarihsel gezintiyle birlikte, emperyal saldırının boyutunu ve AKP’nin hangi küresel gereksinime karşılık geldiğini söylüyor. Balyozla Saddam heykelini yıkan Iraklı Jaburi’nin BBC’ye verdiği söyleşiyi anımsatıyor Önder İşleyen. Jaburi: “Şimdi olanak bulsam heykeli geri dikerim” diyor. Algı çağında insanların nasıl da dolandırıldıklarının bir belgesi bu! Saddam gitti yerine Selefi gruplar ve cihatçılar geldi. Küresel kapitalizmin işgal yöntemlerini ve halkları bataklığa nasıl sürüklediğini netlikle görüyoruz. İçine sürüklendiğimiz Ortadoğu’da roller pek kolay açıklanır gibi değil. İlhan Uzgel “Müslüman Kardeşler” projesinin kökenlerini doğru bir zeminde tartışmış. Davutoğlu ile birlikte girilen karanlık tünelin sürecini eklemiş ardından ve maceracı, hayalci siyasetin durumunu gözler önüne sermiş. Esasen küresel, Batılı bir proje olan “Arap Baharı” öyküsünün perde arkası olduğu gibi açığa çıkmış. Yeni düşünme olanağı sunan bir makale… Ardı ardına gelen yazılar, bize düşünme sistematiği sunuyor. Ergin Yıldızoğlu çok sevdiğim bir yazar. Londra’da yaşıyor olması, gözlemlerini daha sağlıklı kılıyor. Ortadoğu’ya Batılı bakışını yalın aktarıyor. Afganistan macerasından bu yana, giderek palazlanan İslamcı, cihatçı grupların halini ortaya koyuyor. Küresel aktörlerin nasıl olup da bunca kolay kan dökebildiğini ve gericiliğin Batı eliyle nasıl şırınga edildiğini görüyoruz. Esasen Türkiye’de egemen olan siyasal iklimin ipuçlarını da burada görüyoruz. RTE iktidarı bir neden değil, sonuç! İki değerli akademisyen Ahmet K. Han ve Behlül Özkan hem ekranlarda hem de BirGün’de at izinin it izine karışmaması için büyük çaba gösteriyorlar. Özellikle Türkiye’nin iç dinamiklerindeki hareketlenmenin bölgesel kazısını yapmaları çok önemli. Güncel olayların da yanıtlarını kolaylıkla veren makaleler bunlar. Şu an bölgedeki hareketliliği anlamak ve dahası yeniden biçimlenecek haritaları yorumlamak için bu bütünlükte okumakta yarar var. Taner Timur Hocamızın hayli örselenmiş “Aydınlanma” kavramı üstüne yazdığı şahane makale, Türkiye ile Ortadoğu ülkeleri arasında keskin farkı ortaya koyuyor. “Laiklik” kavramının yerli yerinde tartışılmasının ne denli önemli olduğu ve toplumun ekmek, su gibi buna ihtiyaç duyduğu da saptanmış oluyor böylece. Siyasal İslamcı iktidarların tarihsel kavgalarına tanık oluyoruz. Hayri Kozanoğlu ve Fikret Başkaya’nın iktisadi ve sosyolojik tahlilleri, anlamlı, zihin açıcı söyleşiler de eklenince şu an büyük bir açığı dolduruyor “Ortadoğu’yu Anlama Kılavuzu”. Başkaya, siyasal İslam hareketlerinin uzun soluklu olamayacağını ortaya koyuyor. Elbette bölge kaynaklarının durumu ve küresel göç zorunlulukları, su ve tarım meseleleri de ayrı başlıklar. Güç ve karmaşık bir sorun yumağını belli bir akıl yürütme ekseninde okuyarak, yeni sorular ediniyor okur. Okuryazarlığın göz ardı edildiği bir coğrafyanın kaderi üstüne kitap yazmak hayli güç. Hamasetin, cehaletin iktidarının zalim egemenliği altında inleyen halklara dair fikir sahibi olmadan, ülkemizin halini kavramak da olanaksız! Üstelik artık yurdumuzda milyonlarca göçmen var ve onlarla birlikte yaşamanın yolunu bulmak zorundayız. “Ortadoğu’yu Anlama Kılavuzu” Ortadoğu’da var olma koşullarını anlatıyor. Sonucunda laik, demokratik ve sınıf bilincine varamazsak, yok olacağımızın altını çizerek. İyi kitap. Okunmalı. Yepisyeni
Ne kadar çok şey oluyor, sanki hiçbir şey olmuyormuş gibi. Kiminle konuşsam şaşkın, ürkmüş, endişeli, öfkeli… Peki ne yapmalıyız diye soran sorana. Yapılan edilen şeylerin yetersiz olduğunu düşünseler de, ne yapılması gerektiği konusunda kafalar karışık. Bir yandan darbe girişimi, katliamlar ve ne yapacağını kestiremedikleri bir iktidarın umursamazlığı da onları ürkütmüş, ürkütüyor. Eylemsizlik hâli, yalnızlıkla birlikte kuşkuları da büyütüyor, herkes her şeyden kuşkulanmaya, ortalıkta dolaşan envai çeşit komplo teorilerine kulak kabartmaya başlıyor. Komplo teorileri, siyasetin en büyük düşmanıymış gibi geliyor bana, insanları edilginleştirip, gerçekte oynanan büyük oyunların piyonlarıymış gibi düşünmelerine neden olduğu için. Nerede komplo teorisinden bahseden birini görsem, öyle bir yazıyla ya da kitapla karşılaşsam, ışık hızıyla uzaklaşıyorum. Gerçekliği anlamak için zaten zengin bir teorik birikimimiz var, ama bu teoriler, komplo teorileri kadar heyecanlı, kolay sonuca varılan ve eylemsizliği meşrulaştıran ya da akılcılaştıran özelliklere sahip olmadığı için çoğunluk tarafından rağbet görmüyor. Şunu bunu yapmadan evvel, herkesin önce olup biteni anlaması gerek. Tarihe bakıp faşist iktidarların nasıl yükseldiği ve hangi araçları kullandıkları irdelenmeden, yaşananları anlamak mümkün değil. İktidarın bir sonraki hamlesinin ne olacağı, bu tarih bilinciyle anlaşılabilir, yoksa “bu kadar da olmaz” şaşkınlığı sürer gider. Öncelikle kendimize karşı dürüst olmamız gerek. Cumhuriyet gazetesine yönelik bu operasyon, gazetenin satışını ne kadar arttırdı? Tiraja bakınca, 1.300 artmış. Bu operasyona tepki duyanların tamamı, sabah kalktıklarında gazete alsalardı, durum çok başka olacaktı. Gazeteyi çıkaranlar da bunu teşvik etmek için gazeteyi bir milyon basarak kampanya düzenleyebilirler. Ne yapmalıyız diye soranlar, eğer gerçekten samimilerse, önce gazete almak gibi küçük şeylerden başlayabilirler arayışlarına. İnsanlar, kendilerine daha kolay yutulur yalanlar söylemek için çırpınan haber kanallarının başından ayrılmadıkları sürece, bir şeylerin değişmeyeceği muhakkak. Ya da bu kadar çok gazete kapatılmışken diğer muhalif gazetelerin satışının aynı kalmasına ne demeli? Başımıza bunların gelmesinin nedeni, biraz da bu ilgisizlik, boşvermişlik, günü kurtarma kaygısı değil mi? Gündelik hayat aksamadığı sürece, ki bu konuda internet kesintileri hariç çok dikkatliler, çoğunluğun siyasetle ilişkisi kişisel kaygı boyutundan öteye gitmeyecek. Kimsenin kimse üzerinde tahakküm kurmadığı, doğayla uyumlu, eşit ve özgür bir toplumsal yaşamı arzuluyorsak, geçmişten gelen, ezberletilmiş siyasi kimliklerimizin, bugün yaşanan sorunların temel nedeni olduğunu da anlamamız gerek. Ortak akıl, Arendt’e göre “dünya sevgisi”yle, yani dünyayı kendimizden daha çok sevmemizle ortaya çıkacak bir şey. Kötülüğe direnmek, dünya için kaygınızın kendiniz için duyduğunuz kaygıdan daha fazla olmasıyla mümkün. Bu ülkeyi ve dünyayı gerçekten sevip sevmediğimizi sorarak başlayabiliriz, “Ne yapmalıyız?” sorusunun cevabını düşünürken. Yıllar evvel bir yazımda, Leylâ Erbil ile bir halüsinasyonun içinde konuştuğum zamanki sözlerini hatırlıyorum. Bana şöyle demişti: “Bazı insanlar, tek elle asılı kalır, canbazca ilerlerken telin üstünde. Bütün mesele o teli bırakmak ya da bırakmamak. O telde asılı kalan insan sayısı o kadar arttı ki, eskimiş bu tel, bu akıl, bizi taşıyamaz artık. Başka bir akıl gerek hepimize, üzerinde canbazca yürüyebileceğimiz, Gorgo’nun dişlerini geçirip koparamayacağı yepisyeni bir tel.” O yepisyeni tel, unuttuğumuz ortak akıl, dünya sevgisi ve özgürlüğün sürekli olarak hatırlatılmasıyla, o özgürlüğün ve sevginin kendi bireysel yaratıcılığımızla beslenerek toplumsallaştığını, devlet aklından uzaklaştıkça gerçeklik kazandığını fark etmemizle oluşacak. Koşulsuz ve kuşkusuz ele ele verdiğimiz zaman, hayata ve kendimize inanarak… Sanat tavırsız yapılmaz
DERYA AYDOĞAN Sadece Türkiye’de ilk kez sergilenecek metinleri sahneye taşıyan Tiyatro Keyfi, nefes kesici yeni oyunu ‘Camille-Taşın Kalbi’ dünya prömiyerini geçen ay gerçekleştirdi. Trajediyle biten yaşamıyla bir döneme damgasını vuran Camille Claudel, yaşadığı yüzyıla ağır gelen kadın sanatçı kimliği ve dönemin önemli ismi, heykeltıraş Rodin ile çalkantılı özel ilişkisi nedeniyle iz bırakan bir sanatçı oldu. ‘Camille-Taşın Kalbi’ oyununun yönetmeni Kemal Başar ve oyuncuları Begüm Topçu Turay, Kubilay Tunçer ve Serap Yılmaz ile Tiyatro Keyfi'ni ve oyunu konuştuk. » Tiyatro Keyfi'nin repertuvarından başlamak istiyorum. Oyunlar Türkiye'de daha önce hiç oynanmamış oyunları tercih ediyorsunuz... Kemal Başar: Bizim repertuvarımızın hemen hemen tüm oyunları benim belirlediğim yazdırdığım oyunlardan oluşuyor. Biz hep dünya prömiyerleri ya da Türkiye prömiyerleri yapıyoruz. Bizim prensibimiz ülkeden ilk kez sergilenen eser olacak ve kesinlikle minimalist bir üslupla sahneye konulmuş olacak. Bu arada biz, tiyatro çok pahalıya yapılan bir iş olduğundan dolayı, eleştirmene ve juri üyesine davetiye vermiyoruz. Sadece gazetecilere ve ailelerimize davetiye ayırıyoruz. » Tiyatroya tiyatroyu sevenler zarar veriyor demiştiniz daha önce. Bunu biraz açar mısınız? K.B.: Bakkala gidip bir tane ekmek alabilir misin bedava? Doktora ücretsiz mi muayene oluyorsun? Benim mesleğim çok ciddi bir meslek. Beleşçilik yok. Kabul etmiyorum. Siz eğer yaptığınız mesleğe saygılı olmazsanız, erdemli durmazsanız önce siz sonra aileniz ve sonunda da toplum zarar görür. Bugün toplumdaki erozyonun asıl sebebi erdem kelimesinin unutulmus olması. Bu ülkede bu dünyada yaşıyorum ve dünyadaki problemleri görüyorum. Elbette bir siyasi pencereden bakıyorum. Sanat tavırsız yapılmaz. Mualif olmazsanız insana dair hiçbir şey yapamazsınız. Bu görüşlerle de Tiyatro Keyfi'ni yönetiyorum. Bizim yalan dolan ödüle ihtiyacımız yok. Ben eşitliğe inanıyorum. Herkes gelir benim tiyatromda sırasını bekler. Kimseye kırmızı halı sermeyiz. Bu sadece bir ilke. » Kadınlar için simgeleşmiş bir isim olan Camille Claudel'in hayatını sahneye taşıdınız. K.B.: 20'ye yakın kadın meseleleriyle ilgili oyun yaptım. Türkiye'ye değil dünyaya bakın. Dünyayı kadınlar yönetse bunca savaş olmazdı. Damacanadan, elektrik süpürgesinden tahrik olan, seksi hayatının merkezine oturtan sadece Türkiye değil, dünyada da bu böyle. Eşit olduğu zaman toplumlar çok daha ileri gideriz. Atatürk'ün büyüklüğü burdadır. Hemen kadınları sokmuştur toplum hayatına. Bu hayatta kadınlar bu kadar zulüm görürken benim de 20'ye yakın rejim kadın problemleri üstünedir. Camille Claudel de kadın haklarının simgesi. Nasıl bir Camille yapmalıyım diye 4-5 sene düşündükten Kosta Kortidis'e nasıl bir 'Camille' istediğimi söyleyip ona metni ısmarladım. Şahane bir süreç geçirdik. Shakespeare’i anlamaya çalışıyorum. Çünkü o bir deha, bir peygamber gibi biz tiyatrocular için. Hamlet ile Camille'in varoluş problemi aynı olduğu için onların varoluşlarını bir araya getirip sonra da en değerli oyuncularla buluşturdum. Bu oyunda hiç şov görmeyeceksiniz ama ertesi gün Camille'i düşüneceğinizi garanti ederim.   » Camille'in yaşadıkları kadınlara uygunan şimdiki baskılarla aynı. Bu yüzden de oyun kadın hakları açısında da önemli bir oyuna dönüşüyor. Begüm Topçu (Camille): Üstümde çok büyük bir sorumluluk var. Böyle yaşamış bir kadına, böyle değerli bir karaktere can vermek çok büyük bir sorumluluk benim için. Onu doğru ifade edebilmek çok önemli. Ben empati kuruyorum ve sanki onun söyleyemediği şeyleri bugün ben söylüyormuşum gibi hissediyorum. Bu bir varoluş hikâyesi çünkü. Onun ulaştırmak istediği şeyleri sanki ben sebep oluyormuşum gibi. Biraz daha duygusal olarak bakıyorum belki de. Bu oyuna çalışmak çok keyifliydi. Çok boyutları var karakterin. Son 30 yılını akıl hastanesinde geçirmiş olması çok üzücü. Çok tutkulu bir ilişkisi var Rodin'le. Bir şekilde topluma da ailesine karşı da, bir şekilde kadın olarak, tutunmaya, ben burdayım demeye çalışmış. Karşılığında da her zaman cezalandırılmış. Oyunda geçen bir diyalogda; 'Bundan yüz yıl sonra dünyanın herhangi bir ülkesinde bu hikâyeyi hatırlayanlar, neyse ki geçti gitti o muazzam çirkeflik mi diyecek? Öyle mi olacak?' Serap Yılmaz: Camille aslında yaşının gençliğiyle, dehalıkla delilik arasındaki bıçak sırtı çizgide gidip gelen bir kadın. Burdaki en büyük günümüze en yakın şey, başarılı bir kadının toplum baskısı yüzünden çok daha ileriye gidebilecekken o bahsettiğim dehalıkla delilik arasındaki bazı açmazları çok fazla görüyor olmamızdan kaynaklı çok fazla bastırılmış bir kimlik. Günümüzde de çok başarılı kadınlara farklı yollardan kendilerini ifade edebilecek kadınlara genelde biçtiğimiz rol bu. Bastırılmış bir kimlik. Günümüzde hâlâ bunu yaşıyoruz. Camille'in o zaman ki en büyük problemi de öyle bir devirde yaşıyor olması. Bu devirde yaşıyor olsaydı da mutlaka başına başka şeyler gelecekti. Oyunda 3 farklı rolü oynuyorum ve bu güzel bir fırsat. Bunlardan birisi Camille'in 30 yılını geçirdiği akıl hastanesindeki bakıcı rahibe. Diğeri, Rodin'in ilk sevgilisi, ölmeden önce evlendiği iki çocuğunun da annesi Rose Beuret. Camille'in en büyük paranoyalarından biri. Üçüncüsü ise 30 yılını hastanede geçirmesine sebep olan kişi yani annesi. » Rodin, Camille'in yaşadığı paranoyaların ana kahramanlarından. Tutkulu aşkı olarak Rodin'i siz oynuyorsunuz. Kubilay Tunçer: İyi oyun yargıda bulunmaz iyi tiyatro durumu gösterir. Rodin ne kadar mesuldür Camille Claudel'in acı çekmesinden o da başka bir hikâye tabii. Ben tabii ki kadınların yaratıcılığının önüne engel çekilmesine karşıyım. Camille'in hayatında biraz garip şeyler de vardır yani Camille Claudel, Rodin'den ayrıldıktan sonra 10 küsur yıl kendi çalışmalarını sürdürdü. Dolayısıyla çok boyutlu bir oyun bu. Rodin de Camille Claudel'i anlamak için önemli bir enstürüman olarak bulunuyor oyunda. » Oyun nerelerde sahnelenecek? K. B.: İstanbul'da 3 sahnemiz, 6 eserimiz var. Borusan Oto Dolmabahçe Sahne'de varız. Borusan Oto Sahnenin bize verdiği destek sayesinde çok büyüdük. Borusan Sahne dışında, Garaj İstanbul ve Kadıköy'de Ustaların Sahnesi'ni yaratıyoruz şu anda. Tiyatro Keyfi Ankara'yı açtık. Bursa, Samsun ve İzmir de olacak. Türkiye'ye yayılma planımız var. Frankfurt'taki sahnemiz hazır. Frankfurt'ta da Türkçe ve Almanca oyun yapacağız. Önümüzdeki yılı bulur ama her şey hazır diyebilirim.  Şaşkı
‘Metin Altıok Şiir Ödülü’ Tuğrul Tanyol’un
BİRGÜN/ANKARA Kırmızı Kedi Yayınevi ve Metin Altıok’un ailesi tarafından bu yıl 9'uncusu verilen ödüle, şair Tuğrul Tanyol layık görüldü. Şişli Nazım Hikmet Kültür ve Sanat Merkezi'nde düzenlenen törende konuşan Tanyol, Metin Altıok'un ilk kitabı "Gezgin"den söylerken "Birden bire dönemin içinden fırlayan farklı bir sesti, Metin Altıok. Birden bire beni kucakladı ve çok sevdiğim bir şair haline geldi" diye konuştu. Etkinliğe katılan Kırmızı Kedi Yayınevi Genel Yayın Yönetmeni İlknur Özdemir de, Doğan Hızlan başkanlığındaki, Hilmi Yavuz, Ahmet Telli, Haydar Ergülen, Şükrü Erbaş, Ali Cengizkan ve Eray Canberk'den oluşan jüri yaptığı yazılı açıklamada şu sözlere yer verdi: "Belleğin, unutuş ve yabancılaşma yalnızlığında çırpınmasını, varoluşun, güncelin sığlığı ile onurlu bir gelecek arzusu arasında bunalmasını, ölüm korkusu ve zaman acısının insana hayatı yeniden sevdirmesini, son derece yalın bir dille şiire dönüştürmedeki başarısı nedeniyle, 9. Metin Altıok Şiir Ödülü'nün, 'Gelecek Günlerin Şarabı' kitabıyla Tuğrul Tanyol'a verilmesi uygun görülmüştür." Törenin sunumunu gerçekleştiren Metin Altıok'un kızı CHP Genel Başkan Yardımcısı ve İzmir Milletvekili Zeynep Altıok babasının 1993 yılında Sivas Katliamı’nda öldürüldüğü hatırlatarak, "Elbette Sivas'ta yitirdiğimiz tüm insanları anıyoruz ve asla unutmamak gibi görevimiz, sorumluluğumuz ve inancımız var." dedi. Babasının şiirle ve sanatçı kişiliğiyle yaşaması için bu ödülü verdiklerini belirten Zeynep Altıok, Metin Altıok'u her yıl bu vesileyle okurlarıyla buluşturmak istediklerini kaydetti. Tören, Nevzat Karakış ve ekibinin verdiği konserin ardından CHP Genel Başkan Yardımcısı Zeynep Altıok, CHP Bursa Milletvekili Orhan Sarıbal, CHP Çanakkale Milletvekili Muharrem Erkek ve Nevzat Karakış ve ekibi Cumhuriyet Gazetesi’ne dayanışma ziyareti gerçekleştirdi. Yılmaz Aslantürk ile çizgi roman atölyesi başlıyor
Başka bir dünyadan
Bundan yedi yıl önce başlığı aşağı-yukarı böyle olan bir yazı yazmışım. “Wooten başka bir dünyadan” demişim. Öyle olduğunu gözlerimizle görmüştük. Cemil Topuzlu’nun lebalep dolduğu, benim de Türkiye’de ne kadar bassever olduğunu anladığım bir konser. Festival arkadaşım Elif, “Arkana dön,” demişti. “Dön de, kalabalık konser gör”. SVM, yani Stanley Clarke, Victor Wooten, Marcus Miller konseri, aynı zamanda mekânın tarihinin en coşkulu, en kaliteli konserlerinden biriydi. Clarke ve Marcus’un iyi müzisyenliği de, usta basçılığı da tartışılmaz elbet. Ne var ki, sahnede onlarla birlikte yer alan kısa boylu, tombul, sincap dişli, saçları açılmaya başlamış basçı, başka bir dünyadandı. Yani, SVM’nin S’si ve M’si eşsizdi ama Wooten biraz daha eşsizdi. Clarke’ın da onu sunarken söylediği gibi ustaların ustasıydı. Onu bu kadar geç izlememizin sebebi ise, çok ciddiye aldığı hocalığı, bas kampları, İnternet’te rahatlıkla bulabileceğiniz dersleri. Önce onun çalışına, yaptıklarına inanamayan basçılar nihayet “Allah belanı versin Wooten” aşamasına geliyor: “Victor f...ng Wooten”. Ama derslerin onu fena halde kıskananlara çok da faydası oluyor. Victor Wooten ile Steve Bailey (ikisinin birlikte çaldığı ve dinleyene ne diyeceğini şaşırtan bir kayıt var), Elliston Place danışma ekibiyle bir araya gelerek “The Bass Vault”u yaratmışlardı. Wooten burada dersler veriyor, ‘live’ konserler sunuyor, turnelerin perde arkalarından kayıtlar gösteriyor ve bazen de zamanımızın en etkin bas gitaristlerinden bazılarıyla gene ‘live’ video sohbetler yapıyor. Hatta Mike Stern’i turnede yakalayıp konserinden hemen sonra otelde nefis bir söyleşi yapmış diyorlar. Geçen hafta burada olsa, gene Stern’le konuşabilirdi. Vault’un zararları da var ne yazık ki. Bir defa, akıl karıştırıyor, Wooten’ı ilk kez görüntülü olarak dinleyen müzikseverler inanmazlıkla boğuşuyor ve “Victor f...ng Wooten!” diyerek onu fiziksel nitelikleriyle aşağılıyorlar. Slap meselesi ise, daha da acıklı. Gerçi Marcus Miller’ın da bu alanda hakimiyeti var ama, hemen hemen bütün bas gitaristler Wooten’a slap’te rakipsiz gözüyle bakar. Örnekler İnternet’te duruyor, merak eden konsere gitmeden açar, gözler, dinler. Bir de Woods Retreat’teki kampı var. İlk gelişinde, bu kampta bir de Türk basçı, hatta basçılar olduğu söylenmişti. Ancak, varlıkları doğrulanmadı da, yalanlanmadı da. Wooten, satın aldıkları bir araziye, kampçılık tecrübesi olanların desteğiyle kurdukları kampta aldıkları sonuçlardan çok memnun olduğunu söylüyordu. Eski öğrencileriyle aralarındaki bağ kesilmesin diye onlara gittikten sonra neler yaptıklarını soruyormuş. Neyse ki, ona başını kaşıyacak zaman bırakmayan bu faaliyetler 2009’da İstanbul’a gelmesini engellemedi. Onu yıllardır davet eden festivale verdiği “hayır” cevapları Nick Cave düzeyinde kaldı da yüzünü gördük. Yoksa her an bir Tom Waits imkânsızlığı doğabilirdi. Bu yıl ise S.M.V. turneleri sayesinde İstanbul’a da yolu düştü. Bir de albüm yapmışlardı zaten: “Thunder”. Sonuçta bence 16. İstanbul Caz Festivali’ndeki konserde Harbiye Sahnesi’ni ağzına kadar dolduranlar, İstanbul’a ilk kez gelen Victor Wooten’ı “live” olarak izlemenin cazibesine dayanamayan basseverlerdi. Yıldızlarımız kendilerine “üç çılgın basçı” tanımını uygun görmüşlerdi. Ve gerçekten de eşsizdiler ama, Victor Wooten biraz daha eşsizdi. Basçıların hası (hemen Jaco Pastorius’a bir selam yolluyoruz), Cuma ve Cumartesi Zorlu Performans Sanatları Merkezi’nde olacak. Bilet bulunuyor mu derseniz, şansını denemekte fayda var. Türkiye’nin 50 yılının acılı tanığı bu albüm
CANAN AYDIN / canan1aydin@gmail.com @kuzeydogu Dile kolay bu memlekette 50 yılı devirmek. Bir yolculuk düşünün müzikle ve edebiyatla geçen 50 yıl. Hele bizimki gibi çetin bir coğrafyada yaşıyorsanız 50 yıllık bir ömür mucize. Bu mucizeyi 400’ü aşkın besteyi, 40 dilde yayımlanan romanları sığdırarak gerçekleştirmiş bir sanatçı Zülfü Livaneli. Onun umuda sarılan besteleri her dönem için yeniden yeniden söyleniyor. Tıpkı bugün gibi… Zülfü Livaneli’nin 50. Sanat yılı için 50 sanatçı bir araya gelerek 50 Livaneli bestesinden oluşan 3CD’lik büyük bir proje Seyhan Müzik tarafından hazırlandı. Bu albüm sadece Livaneli’nin değil, Türkiye’nin de tarihi diyebiliriz. Âşık Veysel’lerin, Neşet Ertaş’ların duygudaşı bir sanatçı o. Şu yaşadığımız zor günlere ‘Umudu kesme yurdundan’ bestesini yeniden armağan eden sanatçıyla, bu akşam 50. Sanat Yılı için Zorlu Performans Gösteri ve Sanat Merkezi’nde düzenlenecek gece öncesinde konuştuk. Söz şimdi Livaneli’de… Bu 50 yılda ne kadar çok acı çekmişiz  50’inci yılda bu şarkılarımın yeni kuşaklara aktarılıyor oluşu ve bana böyle bir hediye verilişi her sanatçıda olduğu gibi benim için de güzellikler hissettiriyor. Ancak tırnak içinde zafer duygusu gibi bir şey yok. Çünkü bu 50 şarkıya baktığım zaman, üst üste dinlendiği zaman bu 50 yılda ne kadar çok acı çekmişiz. Arkadaşlarımız öldürülmüş, hapishanelere girmişiz çıkmışız… 20 yaşımda yaşadığım şeylere bakıyorum 70 yaşındayım yine aynı şeyler oluyor. Yunan Mitolojisi’nde Sisifos efsanesi vardır; Sisifos tanrılar tarafından bir cezaya çarptırılmıştır. Kayayı tepenin başına kadar çıkarır ve çıkardığı anda kaya aşağıya yuvarlanır düşer ve tekrar çıkarır. Sisifos, sonsuza kadar bunu yapmaya mahkûmdur. Yine hapishane önlerinde nöbetteyiz Biz de yine hapishane önlerinde nöbet tutuyoruz, yine arkadaşlarımız hapishanelerde ve yine biz dayanışmalara gidiyoruz. Bunun bir sonu yok mu? Bu albümde Fazıl Say’ın çaldığı ve Seranat Bağcan’ın söylediği ‘Yiğidim Aslanım’ı dinliyorum bütün o ölen arkadaşlar aklıma geliyor.Sezen Aksu ‘Günlerim’i söylüyor cenaze törenleri aklıma geliyor. ‘Memik Oğlan’ı Kubat söylerken Berkin Elvan aklıma geliyor. Toplumun dışında fildişi kulede yapmadım bu besteleri. Toplumun içindeydik, denizin içindeki balık gibi her türlü fırtınasını, her türlü cefasını, derimizde hissettik. Ve dolayısıyla bunlar şarkılara döküldü o bakımdan Türkiye’nin 50 yılının acılı tanığı oluyor bu. İçinde tabii ki aşk şarkıları, hasret türküleri, coşkulu şarkılar da var; ‘Gün Olup Alır Başımı Giderim’ , ‘Karlı Kayın Ormanı’, ‘Ey Özgürlük’ gibi. Tüm bu albümü dinlerken “Ya bu memleket ne kadar çok şey çekmiş” duygusuna kapılıyorum. Güneş toplamaya devam edeceğiz Her insan gibi bazen umutsuzluğa kapılsam herkes bana “Senin umutsuz olmaya hakkın yok, hep umut verdin bundan sonra da umut vermeye devam edeceksin” dediler. Onun için bu albüme biraz da o tarafıyla bakalım. ‘Güneş Topla Benim İçin’ demiştik yine güneş toplamaya devam ediyoruz. Çünkü hiçbir canlı organizma kendini öldürmez, kendini yok etmez. Tarihte her insan toplumu ilerler. Türkiye’de mutlaka ileriye gidecek. Ama zikzaklar çiziliyor. Mesela 1940’lar Almanyası 1920’ler Almanyası’na göre çok daha gerilemiş. Ama en sonunda daha ileriye gitmiş. Şimdi bizim de böyle. Şu an demokrasiden, insan haklarından çok ödünler verilen çok acı çekilen bir dönemdeyiz. Ama bunu da aşacağına eminim memleketin. Şarkıları dinlediğimde ‘ne çok acı çekmişiz’ Başka daha ileriye doğru gidecek ama bu zikzaklar bir insan ömrü için de çok yaralayıcı oluyor. Çünkü insanın ömrü ile ülkenin ömrü arasında büyük bir zaman farkı var. Ama bu albümü dinleyince kendimle ilgili değil de ülkeyle ilgili, geçmişle ilgili ne kadar çok acı çektiğimizi düşündüm. Onu söylüyorum ama geleceğe umutsuz bakmamı getirmiyor bu. Bestelerimde Anadolu’nun ses sistemi var Yorumcuları hayranlıkla dinliyorum. Ancak ben bir yorumcu değilim. Ben sadece kendi parçalarımı seslendirdim. Yani Aşık Veysel gibi diğerleri gibi. Benim bestelerimin temelinde bizim Anadolu’nun binlerce yıldan beri gelen ses sistemi var. O ses sistemleri o kadar önemli ki biz farkında olmadan kendi kromozomlarımıza karışmış olarak doğuyoruz. Ve bu ses sistemiyle ilgili bir şey duyduğumuz anda yüreğimiz birdenbire çırpınmaya başlıyor. Öyle fırtınalı günlerden geçtik Hürriyet Gazetesi’nde bir yazı çıkmıştı “Yıllar geçiyor, yine bir toplum bir albüm çıkıyor. Kaylı Kayın Ormanı’nda yine bir numara oluyor” gibi. “Bunu artık müzikologlar araştırsın” diye yazıyordu. Bence de öyle. Ama kendi kendime düşündüğüm zaman birkaç şey buluyorum. Bir tanesi bu Anadolu’nun çok arkaik ses yapısına ses sistemine dayanan besteler yapıyor olmam bu yerlilik duygusu getiriyor. İkincisi ise tabi duruşunuz önemli. Öyle fırtınalı günlerden geçtik, Türkiye de geçti ve sizin bu süreçlerdeki duruşunuz önemli. Umudu kesme yurdundan Darbeden sonra 1980’de bir parça yapmıştım; ‘Umudu kesme yurdundan”. Ben hep aynı fikirdeyim, umudu kesme yurdundan, insan tükenmez. Çünkü bizim ülkemizde ne kadar acı çekilse görüyoruz tükenmiyor, tüketemiyorlar. Keşke bu acılar çekilmeden olsaydı ama demek ki böyle. İbn-i Haldun “Coğrafya kaderdir” demişti. Ben buna çok inanıyorum. Bizim coğrafyamız maalesef böyle; acı üreten bir coğrafyada yaşıyoruz. İlhan Erdost anıldı
ÇAĞLAR BALLIKTAŞ Yayıncı İlhan Erdost, katledilişinin 36’ncı yılında ailesi ve dostları tarafından düzenlenen törenle anıldı. 12 Eylül darbesinde, abisiyle gözaltına alınan ve dövülerek katledilen yayıncı İlhan Erdost, Ankara Karşıyaka Mezarlığı’ndaki kabri başında anılırken, HDP’li Milletvekilleri ve Cumhuriyet Gazetesi yazarlarının tutuklanması eleştirildi. 12 Eylül’deki karanlık günlerin bugün de yaşandığı aktarıldı. “Demokrasi sorunu devam etmekte” Anma töreninde ilk sözü alan İHD eski Başkanı Nevzat Helvacı, İlhan Erdost’un katledildiği yıllardaki koşullarla şuan ki koşulların aynı olduğunu aktarırken şu sözlere yer verdi: “Türkiye’de birinci sorun demokrasi sorunudur. İlhan ve ağabeyi Marksizm’in klasiklerini, bilimsel sosyalizmin temel eserlerini sunarak aydınlanma devrimine katkı sağlamışlardır. Ama bunun bedeli ağır olmuştur. Bugünde görüyoruz ki demokrasi diye bir şey kalmadı. Bir sürü olumsuzluk yaşanıyor. Yaşanan olumsuzluklar karşısında toplumun sessiz kalmasını anlayamıyorum. Siyasal muhalefet bu konuda yetersiz kalıyor”  “O artık bir simge” Nevzat Helvacı’dan sonra söz alan eski CHP milletvekili Mustafa Gazalcı, İlhan Erdost’un faşizm ve baskının katlettiklerinin bir simgesi olduğunu aktardı. Gazalcı, konuşmasına şu şekilde devam etti: “İlhan, bize direnmeyi her ne olursa olsun teslim olmamayı, sevmeyi ve barışı anımsatıyor. Ülkemiz karanlık ve sıkıntılı günler geçiyor. Her gün ölenler yetmiyormuş gibi idamı geri getirmeye çalışılıyor. Bu kötü koşullarda insan umudu tüketmemelidir. Her genç aydınlığın kazanacağını bilmeli ve öyle yürümelidir. Öldürülenlerin bize bıraktığı ders budur”  “NATO’nun planı” Devrimci 78'liler Derneği'nden Hüseyin Esentürk, İlhan Erdost'tan öğrenmeyi sürdürdüklerini belirterek, "İlhan Abi sanki burada oturmuş, buradaki konuşmalardan hala bir şeyler öğreniyoruz" dedi. Esentürk, bunca karanlık tabloya rağmen, Cumhuriyet Gazetesine asılan "Bu işyerinde cesaret var" yazılı TGS pankartında olduğu gibi cesareti kuşanıp, susmayacaklarını söyledi. Törende en son söz alan Muzaffer İlhan Erdost, dinleyenlere olay günü kardeşinin katlediliş anını anlattı. Kardeşini öldürülmesini NATO’nun planı olduğunu bildiren Muzaffer İlhan Erdost, sözlerini kardeşi için yazdığı şiirle bitirdi. Yetişkinler için yeni trend: Origami
Origami, söylenenin üzerine popülaritesi gitgide artan bir Japon kâğıt katlama sanatı. 2015 yılından bu yana yetişkinler için boyama kitabı satışları yaklaşık olarak yüzde bin artış göstererek yetişkinleri biraz daha iyi hissettirir oldu. Origami de boyama kitabı gibi, Zen kültürü ile sakinleştirici ve oyalayıcı imkânlar sunmasının yanında pratik yetenekleri artırıcı bir sanat. Üstelik teknoloji ile olan alışkanlığımıza da ciddi bir ara verdirtiyor. Birleşik Krallık’ın en büyük hobi ürünleri perakendecisinin açıkladığı rakamlara göre, origami materyalleri ve origami kâğıtlarının satışları geçen yılla kıyaslandığında yüzde 20’lik bir artış gösteriyor. Öte yandan yeni yılla beraber origaminin en gözde trendlerden birisi olacağına ise kesin gözüyle bakılıyor. John Lewis adlı ünlü mağaza zincirinde origami kitaplarının satışı hafta hafta ortalama yüzde 58 artarken, Paperchase adlı mağazanın origami ürünleri ise çoktan tükendi bile. Origami, Çin’in de kâğıt katlamada bir gelişim göstermiş olmasına rağmen, kökenini 17. yüzyıl Japonyası’ndan alıyor. Origami kelime kökeni itibarıyla Japonca’da “katlamak” anlamındaki “ori” ve “kâğıt” anlamındaki “kami” kelimelerinin türemesinden oluşuyor. Genellikle origami sanatıyla kâğıtları katlayarak çeşitli hayvan çeşitleri tasvir etmek ya da özgün geometrik şekiller, kuklalar, maskeler ya da kutular üretiliyor. Uzmanlar, origami ile göz-el koordinasyonun geliştirilebileceğini söylüyor. Öte yandan, dizilim ve dikkat becerileri, sabır, yer ve yönlendirme becerisi ile beraber matematiksel zekayı da geliştirdiği bilimsel olarak kanıtlanmış durumda.  Online olduğu kadar mağazalarıyla da bilinen, sanat ve hobi malzemeleri satan bir mağaza zinciri olan Hobbycraft’ın Müşteri Geliştirme Müdürü olan Katherine Paterson, origami satışlarını işaret ederek, “Yetişkin boyalamaları 2015 yılının gerçek bir fenomeniyken insanlar hâlâ bile boyama kalemlerini gelip alıyorlar. Origami ise kesinlikle yetişkinler içerisinde çetrefilli bir rekabete imkan sunacak yeni bir fenomen olacak” dedi ve şunları ekledi: “Biz, muhakkak ki, hobi ürünlerinin satışlarının patladığı bu dönemde, yetişkinlerin kendilerini iyi hissetmeleri, teknolojiden kaçarak, yaratıcılıklarını artıran ürünleri bulabilmeleri için daha geniş bir trende sahibiz. Yetişkin boyama kitapları ve origami… her ikisi de insanlar için şifa niyetinde. Talebi arttırmak için origami ürünlerinin çeşitliliğini tekrardan lanse ettik.” Mevsimsel ürünler ve kırtasiye ihtiyacını karşılayan başka bir marka John Lewis’de ise Lisa Rutherford yetişkinler için boyama kitapları için, “Hâlâ boyama kitapları haftalık yüzde 10 artışla kapış kapış gitmeye devam ediyor. Bunula beraber en son trend olan origami kitapları ise haftalık yüzde 58’lik artış oranıyla hızla raflarımızdan tükeniyor” dedi. Öte yandan boyama kalemlerinin artış verilerilinin de haftalık yüzde 52 olduğunu sözlerine ekledi. Cadde üzeri dükkanlarıyla bilinen bir başka kırtasiye zinciri Paperchase ise daha büyük mağazalarında müşterilerinin basit çiçekleri ya da hediye kutularını eğlenceli bir sosyal çevre içerisinde nasıl yapabileceklerini öğretmek amacıyla yakın dönemde origami atölyelerini müşterilerine duyurdu. Ve elbette ki, yaptığı renkli ürünleri sosyal medya üzerinden paylaşmaya bayılan kişiler doğal olarak şimdiden Instagram üzerinden arkadaş oldular. Paperchase’in sözcüleri, “Origami, yetişkinler için satılan boyama kitaplarının hemen peşi sıra yeni bir fenomen olacağıyla alakalı ilk belirtileri çoktan gösterdi” diyerek sahip oldukları ilk ipuçlarını şu şekilde paylaştı: “Biz müşterilerimize ‘origami kiti’ olarak ürünleri sunduk. Ve inanılmaz bir biçimde çok kısa bir süre içerisinde bu ürünler tükendi. Biz müşterilerimizin yaratıcı bireyler olma arzularını biliyorduk. Ve de tam bu noktada origami, kişileri kendileriyle iç içe bırakmaya izin veren iyi bir trend. Ümit ediyoruz ki, açılan yeni atölyelerimiz origaminin daha popüler olmasına yetsin. Hatta bu alanı daha da ileriye götürsün.” Origami aynı zamanda modaya da fazlasıyla tesir etti. Bunu 2017 bahar ve yaz koleksiyonlarının gösteriminde Coralina Herrera’da ve Bea Szenfeld’te görebiliyoruz. Bu markalar çok sayıda origami gibi katlanmış akordeon ve geometrik tasarımların sunumlarını yaptılar. Gaia Dergi Freddie Mercury'i Emmy ödüllü Rami Malek canlandıracak
'Güneşin Sofrasında - Nâzım ile Brecht' Kasım ayı boyunca Kenter Tiyatrosu'nda
Genco Erkal’ın uyarlayıp yönettiği, yaz aylarına damgasını vuran “Güneşin Sofrasında - Nâzım ile Brecht” oyunu; Kasım ayı boyunca her hafta Cuma ve Cumartesi akşamları Kenter Tiyatrosu’nda sahneleniyor.  Genco Erkal ve Tülay Günal’ın birlikte rol aldığı “Güneşin Sofrasında - Nâzım ile Brecht” ile tiyatroseverleri mizah dolu ve kışkırtıcı bir sahne şöleninde davet ediyor. Sahnelendiği günden bu yana kapalı gişe oynayan “Güneşin Sofrasında - Nâzım ile Brecht”, kış sezonunda da hız kesmeden tiyatroseverlerle buluşmaya devam ediyor. Usta oyuncu Genco Erkal ve Tülay Günal’ın rol aldığı oyunda; Nâzım Hikmet ile Bertolt Brecht keyifli bir müzikal söyleşiye koyuluyorlar. Kurt Weill, Hanns Eisler, Zülfü Livaneli, Fazıl Say, Timur Selçuk, Cem Karaca, Edip Akbayram gibi ustalar ise eserleriyle izleyiciyi de bu sözlü-müzikli ziyafete dahil ediyorlar. İnsan zekasını doyuran bu mizah dolu ve kışkırtıcı sahne şöleninde Tülay Günal ve Genco Erkal; dünyanın hâl-i pürmelalini, baskıyı, zorbalığı, adaleti, savaşı, barışı, hapisliği, vatan hasretini, kısaca yaşamaya dair her şeyi tartışıp, daha adil ve paylaşımcı bir dünyaya duyulan özlemi dile getiriyorlar. Genco Erkal’ın uyarlayıp yönettiği oyuna; piyanoda Yiğit Özatalay, viyolonselde Deniz Doğangün, klarnet ve saksafonda Çağdaş Engin eşlik ediyor. “Güneşin Sofrasında - Nâzım ile Brecht” oyunu; 11 Kasım Cuma, 12 Kasım Cumartesi,18 Kasım Cuma, 19 Kasım Cumartesi, 25 Kasım Cuma ve 26 Kasım Cumartesi akşamları Kenter Tiyatrosu’nda izlenebilir. Başlama saati 20:30 olan oyuna ait biletler; Biletix’ten ve Kenter Tiyatrosu gişesinden temin edilebilir.     'Şair ceketli çocuk' Kazım Koyuncu 45 yaşında
Frankfurt Türk Filmleri Festivali ödülleri verildi
FIRAT SAYICI Bu yıl 16’ncısı düzenlenen Frankfurt Türk Filmleri Festivali'nde hem kısa film jürisi hem de sinema yazarı olarak yer alırken, büyük özveriyle gerçekleştirilen bir çabaya tanık oldum. Avrupa'da yaşayan Türkler başta olmak üzere Türkiye sinemasını yakından tanımak isteyen Almanlar için de oldukça önemli bir organizasyonda Frankfurt Türk Filmleri Festivali. Festival, Ayşegül Aldinç'in muhteşem konseri ve Yetkin Dikinciler ile Sıla Şahin'in sunduğu açılışla başladı. Gecede Murat Soydan, Güngör Bayrak ve Nuri Alço'ya onur ödülleri takdim edildi. Gecenin en özel anlarından biriyse erken ölümüyle sevenlerini üzen Zeki Alasya adına verilen vefa ödülüydü. Ödülü eşi Jülide Alasya alırken duygu dolu anlar yaşandı. Seyirci biraz üzgün 6 gün boyunca 50'ye yakın film gösterimi, paneller, söyleşiler ve özel davetlerle taçlanan festivalin sinemaseverleri ziyadesiyle mutlu ettiğini söyleyebilirim. T.C. Kültür ve Turizm Bakanlığı, Frankfurt Belediyesi ve Frankfurt Konsolosluğu tarafından desteklenen organizasyonun başarısında festival başkanı Hüseyin Sıtkı ve festivalin genel koordinatörü Serap Gedik'in katkısı elbette çok büyük. Almanya'nın en güzel şehirlerinden biri olan Frankfurt'un doğal güzellikleri ve tarihi dokusu da festival için muhteşem bir fon oluşturmaya yetiyor. Orada yaşadığım en tatsız gözlem şu ki, festivale geleceğini söyleyip son anda vazgeçen ünlüler... Bu durum kısıtlı bütçelerle çok iş başaran festival yönetimini zor durumda bırakmanın yanında onları dört gözle bekleyen sinema seyircisini de üzmekten başka bir şeye yaramıyor.Emek Dünyası temasıyla Bu yıl ‘Emek Dünyası’ temasıyla gerçekleştirilen festivalde en iyi film ‘Abluka’ oldu. "Toz Bezi" filmiyle en iyi kadın oyuncu ödülünü Nazan Kesal alırken en iyi erkek oyuncu ödülünü de ‘Sarmaşık’ filmiyle Nadir Sarıbacak aldı. En iyi senaryo ödülü ‘Yarım’ filmi ile Özge Aras Yiğit ve Çağıl Nurhak Aydoğdu'ya giderken ‘Kalandar Soğuğu’ ile Mustafa Kara, ‘Çırak’ ile Emre Konuk ise en iyi yönetmen ödülünü paylaştılar. Festivalin değerlilerinden olan kısa film bölümünde ise en iyi film ödülü iki eser arasında paylaşıldı; Türkiye'den Resul Sakınmaz'ın yönettiği ‘Medi’ ile Almanya'dan Charlotte A. Rolfes'in yönettiği ‘Samira’... Dünyanın diğer ülkelerin de düzenlenen ve Türkiye'nin tanıtımına büyük katkı sağladığını düşündüğüm bu tarz festivallere daha yoğun destek ve ilginin gösterilmesi dileğiyle...  Geleceğe bir adım
“Biliyorum artık müzikte önemli olan tek şey sarsıcı nakarat yazmaktır. Pop döneminde yaşarken bunu reddetmek yok olmakla eşdeğer. Ama Walls’ta insanlara bundan daha derin sesler aktarmaya çalıştık. Bu bizim yedinci albümümüz. ‘Zaman bizi nereye götürüyor’ sorusunun vakti gelmişti. Sorunun cevabı ise bizi Walls’a bıraktı.”  Kings of Leon’ın lideri Caleb Followill geçtiğimiz günlerde RCA Records’tan çıkan yeni albümleri Walls’a dair konuşurken bunları söylüyor. Birden çok kez Grammy alan, okyanusun bu tarafına geçip yine birden çok kez Brit ödülüne ulaşan bir ekip Kings of Leon. Zirveye çıktılar mı, evet. Aynı aileye mensup üyelerle bir evin garajında başlayan bu hikâye onları yıllar içinde arena rock cenahına taşıdı mı, evet. Milyonlarca albüm sattılar, uyuşturucu & alkol sorunları nedeniyle uçurumun kıyısına kadar sürüklenseler de düşüşe metreler kala direksiyonu sabitlemeyi başardılar. 2000’lerin ortalarında art arda gelen ilk üç Kings of Leon uzunçalarının yarattığı rüzgârı dün gibi hatırlıyorum. “Birileri Led Zeppelin’i mezarından kaldırmış olmalı” yazmıştı NME. Walls o etkiye sahip değil ve bu nedenle beklentileri karşılamayacak. Karşılaması da gerekmiyor. Çünkü Caleb’in dediği gibi grubun amacı farklı. Zamanda yeni bir konum arıyorlar. “Zaman bizi nereye götürüyor” sorusunun cevabı herkes için farklılık gösterir. Kings of Leon içinse asla geçmişe götürmeyecek. Yıllardır birlikte yol aldıkları prodüktör Angelo Petraglia’dan ayrıldılar. Walls’ın yapımcı koltuğunda Coldplay, Arcade Fire, Björk gibi isimlerle çalışan Markus Dravs bulunuyor. Parçalardaki gitar kanallarına ek olarak zenginleşen enstrüman soundunu Dravs’ın etkisini belirtmek lazım. Açılıştaki Waste a Moment güçlü bir intro değil ama bunu son nefesine kadar deniyor. Dinlerken onu yok sayamıyorsunuz. Dört numara Find Me agresif vokal tonuyla ışıl ışıl parlıyor ve tüm albümün ağırlığını üstleniyor. Eyes on You, Reverend, Over ve kapanışa yakın ses veren Wild sağlam alt. rock tavrı ihtiva eden dinlemeye değer güçlü şarkılar. Nashville merkezli Kings of Leon için bir nevi değişimin işareti Walls. Burada çok keskin çizgilerle gerçekleşen bir değişim yok. Sadece o amaçla ilk adımı atıyorlar ve bu yeni adım hiç de fena değil.   Doktor Strange: Kafası süper
Saykodelik temeli olan Doktor Strange tipik Marvel aksiyon filmlerinden değil. Marvel’in bu on dördüncü filminin, en iyileri arasında yer alacağı kesin. Yönetmenin tercihleri, sinematografi, koreografi ve kurgu birbirlerine tamamen kenetlenmiş. Yönetmenliğini Scott Derrickson’un yaptığı, senaryosu C.Robert Cargill tarafından yazılan, sinematografisinin Ben Davis’e emanet edildiği filmin kadrosunda Benedict Cumberbatch, Mads Mikkelsen, Tilda Swinton, Rachel McAdams ve Chiwetel Ejiofor yer alıyor.Sürrealist Marvel dünyası Sürrealist sanat ve M.C. Escher sentezli olarak yaratılan dünya inanılmaz derecede iyi. Süper kahraman filmlerinin en zor kollarından biri hiç kuşkusuz aksiyon sahneleridir. Yönetmen Derrickson sürekli patlayan nesneler, tanımlanamayan arka planlar, kaotik dövüş sahnelerinden bizleri kurtararak yeni ve mest edici bir dünya yaratmış. Derrickson’ın farklı evrensel boyutları kullanarak yarattığı bu henüz eşsiz olan dünyanın klişe aksiyon sahnelerine verdiği genel ayar, filmi Marvel filmleri içinde çok başka bir seviyeye taşımış. Bu tür filmlerin zirve noktalarında bulunan, büyük karşılaşma sahnelerinde, şehrin altüst edildiğini, uçuşan metalleri, fırlatılan atribüleri görürüz. Kısacası CGI dövüşleri izleriz ve kazanılan zafer ve yöntemi çok klişedir. Bu filmde ise, kahramanın, zamanların ötesinde varlığını sürdüren ve müthiş bir güce sahip olan düşmanı alt etmek için kullandığı güç, zekâ. Kullandığı silah ise düşmanının silahı. Yani bu sefer kapatılması gereken bir portal koşturmacası izlemiyoruz. O yüzden final filmin tüm ana teması ile sıkıca örtüşüyor. 3D ve gerekliliği Luma Pictures ve Industrial Light & Magic tarafından üretilen görsel efektler ise tam anlamıyla bu filmin neden 3D olması gerektiğini kanıtlayacak seviyede. Yani nihayet uzun zaman sonra bir filmde, hikaye anlatımı için gerekli olan 3D’den bahsedebiliriz. Görselliği ile birlikte hikayesini anlatan Dr. Strange’in boyutlar arasında geçen bu hikayesi görsel destekli olarak ilerliyor. Bu sahneler 2D olsa hikayeyi olumsuz yönde etkiyebilirdi. Genelde filmlerde kullanılan müzikler görüntüyü desteklemek için kullanılır fakat bazı filmlerde ise, müziğin görevi bunun ötesine geçer yani o sahneye müzik ile yeni bir şey katılabilir. Dr. Strange’in müzikleri, bu dünyalar için yaratıldığına inandığım, bol ödüllü kompozitör Michael Giacchino’ya ait. Sahnelerde girdiğimiz farklı boyutların takibini, hissini bizlere en doğru biçimde aktaran müzikler kullanılmış. Dr. Strange’de oyunculuklar ise en üst seviyede, daha fazlası olamaz.Kafa yakan perspektif Nasıl çektiniz bu sahneleri!? Bu tanımlamaz Escher dünyasını hareketli olarak nasıl yarattınız? Evet, nesneleri nesnelere rüyasal bir şekilde dönüştürebilen, metamorfozlar yaratan Escher’den bahsediyorum. Escher’in bu filmde referansı çok yoğun. Bir dahi olan Escher’in çoğu resmi paradokstur; içi dışa dönüşen yüzeyler, sonsuzluk içinde dönen makineler, hiç bitmeyen merdivenler gibi. Optik illüzyonla yapılmış gerçekte imkansız duran, kendisinden çıkıp kendisine varma sürecini sorgulayan, kısacası garip döngüleri temsil eden Waterfall (1961) veya Ascending and Descending (1960) çalışmaları gibi. Dr. Strange izlerken ilk aklıma gelen, Escher’in hem sanatsal hem de bilimsel olarak pek çok yönden en popüler olan Relativity isimli litografisini (1953) oldu. Relativity eseri 2 boyutlu resimde 3 boyutlu imajların kullanımı ve perspektifin sorgulanması açısından çok büyük bir başarıdır. Hem bir kanıttır hem kanıtlanması gerekendir. Henüz detaylı incelemediyseniz Escher’in bu çalışmasına ciddi bir zaman ayırıp bakmanızı tavsiye ederim. Kafa yakabilir. Tabii film tüm bu zeki kargaşa yetmezmiş gibi, tabiri caizse ancak deneyimli LSD kullanıcılarının tasvir edebileceği ileri düzey saykodelik görseller de kullanmış. Kuantum dolanıklık, spinlerin soyut tasvirleri eşliğinde, neredeyse 11. boyutta dolanıyorsunuz. Daha hipster bir ifadeyle; drug-free bir saykodelik keyfi yaşamak isteyenler hemen önden buyursun. Özellikle Karanlık Boyut adı verilen ve Dormammu başta olmak üzere kötü güçlerin geldiği, varlıklarını sürdükleri bu boyutu gördüğünüzde bahsettiğim şeyi daha iyi anlayacaksınız. Livaneli ve Kardeş Türküler Cumhuriyet önünde konser verecek
Fazıl Say'dan Cumhuriyet’e destek mesajı
İnsan beynini etkileyen 10 roman
Bilim dünyası insan beynini farklı bir biçimde etkileyen on romanı belirledi. Edebiyatın‘iyileştirici’ niteliğinden yola çıkan bir grup bilim insanı, nitelikli romanların insan beynini geliştirip keskinleştirdiğini, sosyal bağları güçlendirerek kişiliği değiştirdiğini ve ilişki kurmayı kolaylaştırdığını belirledi. Toronto Üniversitesi öğretim üyesi psikiyatr Keith Oatley ve Ingrid Wickelgren tarafından Scientific American’da yazılan makaleye göre, roman kahramanlarıyla özdeşleşmek, hem hayal dünyasını zenginleştiriyor, hem de sosyal bağları güçlendiriyor. Nitelikli bir roman, bu etkileriyle insan beynini de keskinleştiriyor ve insan davranışlarına ilişkin bilgiler veriyor. İki bilim insanı, insan beynini en fazla geliştiren on romanı da tespit etmişler. Listede Tolstoy’un Anna Karenina veya Virginia Woolf’un Bayan Dalloway’ın yanı sıra Muhsin Hamid’in 2007 yılında yazdığı ‘The Reluctant Fundamentalist / Gönülsüz Köktendinci’ isimli romanı da yer alıyor. Listede yer alan romanlar şöyle; Johann von Goethe / Genç Werther’in Acıları (1787) Jane Austen / Aşk ve Gurur (1813) Nathaniel Hawthorne / Kırmızı Leke 1850 Gustave Flaubert / Madam Bovary (1856) George Eliot / Middlemarch (1870) Leo Tolstoy / Anna Karenina (1877) Virginia Woolf / Bayan Dalloway (1925) Toni Morrison / Sevgili (1987) J.M. Coetzee / Utanç (1999) Muhsin Hamid / Gönülsüz Köktendinci (2007) - See more at: http://www.edebiyathaber.net/insan-beynini-etkileyen-10-roman/#sthash.gcJU3JTa.dpuf İşte, 30 yaşına gelmeden okunması gereken 13 kitap!
İlkay Akkaya bu kez Cumhuriyet gazetesi için söyledi
Genco Erkal, Cumhuriyet'e sahip çıktı: "Akın var akın, güneşe akın..."
AST izleyicilere gazete dağıttı: "Seyirci kalmayacağız”
Dağ II: Kahramanın ve kadının adı var mı?
Askerlik ölmeyi göze almayı gerektirir. Ölmek kimse için kolay değil. Bu nedenle savaşanlar, yaptıkları işin kutsal olduğuna inanır ya da inandırılır. IŞİD’li için de kutsal bir iştir savaşmak, YPG/PKK’li için de, Türkiye ya da Suriye askeri için de. Savaşan taraflar, masum insanları kötülerin elinden kurtardığına inanmak zorundadır. Ve yaptıkları savaşın bir şeyleri nihayete erdireceğine, kazanılacak zaferin ebedi olacağına inanmaları gerekir. Çok açık ki, savaşan bütün taraflar haklı olamaz. Birisinin tarafı kutsalken diğerininkinin savaşı da aynı zamanda kutsal olabilir mi? Peki kutsalı, kutsal olmayandan, haklıyı haksızdan kim hangi kriterle ayırıyor? Savaşta öncelik nedir? Savaşlar bir şeyleri nihayete erdiremiyor, kazanılan zaferler yenilenlerin hıncını biliyor. Her savaş yeni bir savaşın gerekçesi oluyor. Yüzbir yıl önce başlamış I. Dünya Savaşı’nda yenilen taraflardan Almanya II. Dünya Savaşı’nı başlatmıştı. Almanya’nın sonunu biliyoruz. I. Dünya Savaşı’nda yenilen taraflardan Osmanlı İmparatorluğu’nun mirasçısı Türkiye II. Dünya Savaşı’na katılmadı ama bu, yenilginin acısını hazmettiği anlamına gelmedi ne yazık ki. Halâ Musul bizimdi, Ege’deki adalar bizimdi diye söylenmeye devam ediyor yeni Osmanlıcıların Türkiye Cumhuriyeti ama aynı zamanda Türkiye bizim de vatanımızdı diyen Ermenilerden hiç haz etmiyor. Almanya’nın II. Dünya Savaşı sonunda başına gelenler ya da eski Osmanlının hazin sonundan da ders almıyor yeni Osmanlıcı. Ve bütün bir ülkeyi yeni felaketlere sürüklemek için elinden geleni yapıyor. Tabii, onların da şöyle haklı bir yanları var: Savaşın kazananı Batı ülkelerinin, o topraklardan tek beklentisi doğal kaynakların sömürüsü. Benim daha çok nedenim var diyor yeni Osmanlıcı, oralarda bir tarihim ve soydaşlarım da var, diyor. Soydaşı sadece Türkmenle sınırlayarak, Arap ve Kürtü soydaştan saymayarak olsa da... Peki gerçekten de masum sivil halkı kurtarmak savaşanların önceliği midir? Başımdan geçen bir olayı anlatayım. Rehberlik yaparken bir boğaz turu kaptanının Kıbrıs’ta bir kadın ve küçük çocuğunu kurtarmaktan duyduğu pişmanlığın hikayesini kendi ağzından dinledim. Kaptan bir ayağı aksayan, çok asabi biriydi. Onu yumuşatmak için sohbet başlattım. Konu aksak ayağına da geldi. Sakatlığı, Kıbrıs Savaşı’nda olmuştu. Rum bir kadın ve çocuğunu kurtarmak için harcadığı çaba, tehlikeli bölgede fazla vakit geçirmesine neden olmuş ve o sırada yaralanmıştı. Gurur duyulacak bu davranışından, kaptan şu sonucu çıkarmıştı: O Rum kadın ve çocuğu gördüğüm anda öldürmeliydim. Yumuşaklığım yüzünden sakat kaldım. Sakat kalmasından kendisini suçluyordu. Ve bu bitmeyen hesaplaşması onu çok asabi biri yapmıştı. Benzer şeyleri Vietnam Savaşı filmlerinde de görmüşsünüzdür. Amerikan askerleri sivilleri öldürmelerinin gerekçesini sabah köylü olarak gördüklerinin akşam gerilla olarak kendileriyle savaşmalarıyla meşrulaştırırdı. Savaşta sivilleri korumak bir efsanedir, savaş sivil - asker ayırt etmez. Dağ-II filmi bütün bu yazdıklarımla ilgili. Muhalif bir Türk gazeteci kadını IŞİD’in (kendilerine İslam Devleti diyor bu örgüt) elinden kurtaran bir Türk birliğinin hikayesini anlatıyor film. Bu misyondan sonra film bir nevi “Yedi Samuray”a (ya da Muhteşem Yedili’ye) dönüşüyor. Yedi kişilik Türk timi, bir Türkmen köyünü IŞİD’in elinden kurtarma misyonunu üstleniyor.İnsana dair her şey Bu bir kahramanlık öyküsü. Türkiye’nin IŞİD’e yıllar boyunca verdiği destek filmin tartışma konuları içinde değil. “Arap ve Kürt denizi”nin ortasındaki Türkmen köylülerinin neden Arap ve Kürtlerden daha fazla soydaşımız olduğu da filmin konusu değil. Bunlar siyasetin konusu, askerin konusu değil, doğru. Ama filmdeki askerler ne yazık ki gerçek insanlardan olabildiğince uzak. Her asker, hangi ülkenin hangi davası için savaşıyor olursa olsun, bir tür kahramandır, kabul. Ölmeye ve öldürmeye giden insanlardan istenen çok, çok büyük bir fedakâlıktır. Ama kahramanlık hikâyelerinin içinde korkaklık da, vahşet de, bencillik de, acımasızlık da, kısacası insana dair her şey vardır. Dağ’ın kahramanlarının hikayesinde acımasızlık dışında her şey çok fazla iyi. Dağ’ın kahraman askerleri, görevleri dışına çıkarak, sivilleri kurtarmak için hayatlarını feda edebilecek denli fedakar. Bu tek boyutlu tipleri canlandıran oyunculardan iyi oyunculuk beklemek fazla iyimserlik olurdu. Ama Ufuk Bayraktar bu mucizeyi başarıp, gerçekten iyi bir oyunculuk sergiliyor. Diğer oyuncular mucize gerçekleştiremiyor. Çok beğendiğim bir oyuncu olan gazteci rolündeki Ahu Türkpençe de ne yazık ki iz bırakmıyor. Filmde kadınların rolü Filmin temsil ettiği Türk ordusu, bir arkadaşımın dediği gibi ordudaki son Atatürkçüleri temsil ediyor sanki. Dağ’ın askerleri seküler askerler. Atatürk’ün ordusunun büyük ölçüde Fethullah’ın ordusuna dönüşmüş olduğunu 15 Temmuz’da görmüştük. Filmde bunun izi yok. Ama Atatürkçü ordunun bastırdığı “Musul bizimdi” söylemi bu askerlerde de var. Filmde kadınlara düşen rol başta kurtarılmayı beklemek. Kurtarıldıktan sonra az bir miktar frikik vermek de gerekiyor elbette. Ne de olsa kadınsın, biraz et göstereceksin! Daha sonra filmin kadınları da kahramanlık destanına katkıda bulunuyorlar. İlk Dağ filmi cinsiyetçi olması gerekçesiyle Altın Bamya ödülü almıştı. Filmin yaratıcılarının bu kez daha dikkatli olmak için çaba harcadıklarını biliyorum ama ne yazık ki ellerinden gelen yeterli değil ve halâ kusurlu. Velhasılı kelam, Dağ II, Dağ I gibi bir asker güzellemesi. Farklı olduğunu iddia etse de Hollywood savaş filmleriyle akrabalığı çok. Birçok tez içeriyor, mesajları var. Bunlardan en güzeli çok sesliliğe açık oluşu; diğerlerinin bir kısmını tartıştım. Ama film, ikna edici bir öykü ve kahramanlar içermiyor ki asıl önemli olan bu. Her şey bir yana, savaşlarda hayatını feda eden gençlerimize ben de selam ederim. Ve evet, benim için de kutsal olan savaşlar var. Sanatı savunmak, hayatı savunmaktır
CANAN AYDIN canan1aydin@gmail.com @kuzeydogu İktidarın sanata ve sanatçıya gösterdiği baskıcı ve sansürcü tutum yerini yıkım ve yok etmeye bıraktı. Bu yıl 11'incisi düzenlenen Contemporary İstanbul adlı çağdaş sanat fuarında ressam Ali Elmacı’nın Osmanlı padişahı 2. Abdülhamid’in yüzünü kadın bedeni formundaki bir heykele resmetmesine bir grup tepki göstererek saldırdı. Ülkenin gidişatına göre bu saldırı ne ilkti ne sonuncu olacak. Yaşanan sanat ve sanatçı düşmanlığını sanat yazarları, sanatçılara sorduk. Sanat eleştirmeni Ezgi Bakçay: Bu durum tek tek imgeler, sanatçılar, yazar isimleri üzerinden yürüyen bir tartışmayı değil de genel bir baskı atmosferi oluşturulmak üzere bir sahne kurulduğunu düşündürtüyor. Bu bir şov, bir gösteri yapılıyor. Neredeyse cımbızla bir imge seçiliyor. Bunun üzerinden bir kampanya yürütülüyor. Planlı, organize, başı sonu önceden belirlenmiş bir gösteri bu. Bunun tek amacı da insanları sindirmek tamamen total bir sessizlik yaratmak. Bu, ne tutuklanan gazetecilerden ne de yazarlardan ayrı düşünülemez. Amaç, düşünce dünyasının, kültür üretim alanının tamamını susturmak ve yaşam alanlarının dışına çıkarmak. Orada çığılık atanlar da olmuş. Tam da istenen de bu. Bunları göz korkutmak için yapıyorlar. Bu saldırı bir yaşam tarzı, bir düşünce biçimi, özgürlükçü bir hayat anlayışına yapıldı. Bundan sonra her alanda birbirimize, eskiden olan ayrımları da aşarak destek olacağız ve asla geri adım atmayacağız. Sanatçı Canan: Kendimizi baskı altında hissediyor olabiliriz, sadece sanat üretmeye devam edeceğiz. Tarih boyunca sanatçılar baskı altında olsalar da ürettiler. Bize kalan sanat yapıtları ve onları üreten sanatçılardır, bu sanat yapıtlarının içeriğine vesile olanlar değil! Sanatçı Rafet Arslan: Birbirini dinlemeyen, anlamak istemeyen, şartlanmış ve karşısındakini susturmaya hazır insanlardan teşekkül bir toplum olduk. Sanat fuarına yapılan baskınla arkadaşımız Ali Elmacı'nın heykelinin kaldırmak zorunda bırakılması ve hedef gösterilmesi toplumca geldiğimiz uçurumun net bir göstergesi oldu. Kültür-sanat ve gelecek adına kaygılıyım. Karşı Sanat Çalışmaları Feyyaz Yaman: Hak ve özgürlüklere yönelik saldırılar artıyor. Aslı Erdoğan’a, Özgür Gündem gazetesine yapılan saldırıyla başlayan süreç Cumhuriyet gazetesine, Sanat Fuarına ve HDP Genel Merkezine doğru tırmandırılıyor. Tophane galerilerine yapılan saldırılar, geçen yıl Tüyap Sanat Fuarı’ndaki şiddet uygulamaları bir yandan sorgulamalarda hukuken muaf tutulurken faşizm tipi şiddetin önü açılıp servis ediliyor. Siyasi alandan tüm kültür alanlarına kadar yaygınlaştırılan saldırılar, organizedir, merkezidir, programlıdır. Piyasa düzeltme telaşındaki liberal sistemin aymazlığına, muhalefetin onursuz suskunluğuna rağmen diyoruz ki “Özgür düşünce susturulamaz, hak ve özgürlüklerimiz bizim bedeli ödenmiş kazanımlarımızdır. Sanat biat etmeyecektir.” Sanatçı Özgür Korkmazgil: 8 ay önce evimin önünde sadece sanatçı olduğum için saldırdılar. Kafama demirle vurup bütün kemiklerimi kıracak şekilde darp ettiler. Yaşananlara baktığımızda İstanbul’da sanatın ve sanatçının bu kadar incitilmesini kınıyorum. Acilen toplanıp bir manifesto bir akıl deklare etmeliyiz. Yoksa bu onur kırıcı durum her geçen gün artarak sürecek. Sanat Eleştirmeni yazar Ali Altun: 'Sanat nefreti' denilince, en önce, tektanrılı dinlerin, antik Mısır, Mezopotamya ve Yunan paganizmine ait binlerce yıllık sanat mirasına karşı yürüttükleri putkırıcı saldırılar akla geliyor. Bu düşmanlık bitmiş değil. Müslüman militanların Afganistan'daki Bamyan Budaları'nı dinamitlemesi kadar, Tophane'deki galeri baskınları da aynı vandalizmden besleniyor. Tiyatro, bale ve operayı 'edepsiz' bulan devletin 'muhafazakâr sanat' girişimlerinin bu sanat dallarını yok etme hırsı da, sanatsal çıplağa karşı giderek şiddetlenen sansür ve tahrip vakaları da farklı değil. Kimbilir, belki de yakında, Arkeoloji Müzesi'ndeki çıplak Hermafrodit ve Nymfa heykellerini göremeyeceğiz. Sanat Eleştirmeni Rahmi Öğdül: Bu saldırılar hayattan ayrı düşünülemez. Sanat, ürettiği formlarıyla ya da formsuzluğuyla mevcut gerçekliğin kırılganlığını ve geçiciliğini bize duyumsatarak henüz yüzeye çıkmamış yaşamsal kuvvetlerin kapılarını aralayandır. Sanatçı, açmazını, açılmaz gibi görünen düğümünü çözerken bize çözümü ya da geçilmez gibi duran bir duvarda bir gedik açarken geçidi, kaçış çizgisini hissettirendir. Ve bu haliyle sanat, hep aynının dönüp durduğu dayatılmış bir düzen için bir tehdit; başka bir dünyaya, neşeli bir yaşama yönelik umudu güçlendirdiği ölçüde bedenlerin de kudretini ve neşesini artırır çünkü kudret narı gibidir. Oysa kudretsiz ve kederli varlıklar üretmek istiyorlar şimdi. Sanattan korkuyorlar ve sanata yapılan saldırılar, hayata yapılmıştır. Sanatı savunmak, hayatı savunmaktır. Fotoğrafçı Özcan Yaman: Bu tür saldırıları kınıyor ve karşı çıkıyorum. Ama bir taraftan da şüphe içindeyim. Dünden beri yandaş medyada, milletvekillerinin gözaltına alınmasından bile önce gelen bir haberdi bu saldırı. Gündemi örtmenin aracı olarak sanat alanından böyle bir kamuflaj yapıyorlar diye düşünüyorum, dikkatli olmalıyız. Sanat Eleştirmeni Fırat Arapoğlu: Açıkça görülüyor ki, artık muhafazakâr gerici ideolojinin rahatsız olduğu sanat yapıtlarına baskı ve sansür uygulamak için, iktidara gerek kalmadı. AKP iktidarıyla ters düşmek istemeyenler ya bizzat sergileri iptal ediyorlar (Akbank Sanat’ta yaşanan Post-Peace Sergisi’nin iptali gibi) ya da daha yapıtlar sergilenmeden ya da yazılar yayınlanmadan önce sansür uyguluyorlar. Burada aslında AKP ve liberaller aynı tarafta, bunu görmek gerekir (ki sanat dünyası bunu göremiyor ısrarla). Her bir sansür girişiminde, vandal ve şiddetli saldırılarda mağdur olan sergilerin küratörü, sanatçılar, bu sergiye aylardır emek harcayanlar ve izleyiciler. Küçük bir azınlık dışında, sanatçılar, aydınlar ve gazeteciler bu olaylar karşısında derin bir sessizliğe bürünüyor. Bu sansüre, baskıya ve şiddete 'zirve' yaptırıyor. Görsel sanatlar alanında yazarların, sanatçıların, küratörlerin hulasa tüm bileşenlerinin örgütsüz bir yapıda nasıl savruldukları açık. Bunun çıkış yolu bir araya gelmek, ses çıkarmak ve kolektif hareket etmektir. Bilmeliler ki, bu düzen devam ettikçe sıra onlara gelecek. Şu an görünen, çoğu kimse sadece sıranın kimde olduğunu merak ediyor, kapısına gelenleri görmeden. Ressam Burhan Kum: Tophane'de ve TÜYAP'ta birkaç yıldır gelenek haline gelen tehditler şehrin 'seçkin burjuvazisi'nin korunaklı fuarına da sıçradı. Saldırının iki temel amacı var: Hem sanatçıları korkutarak otosansürü içselleştirmelerini sağlamak, hem de İstanbul burjuvazisine "Bu mahallede ne sergileneceğine biz karar veririz" mesajı vermek. Sanatçı İnsel İnal: Türkiye'de sanatçıların çoğu, özellikle 2000 sonrası, toplumsal siyasi yapıyı üretim alanlarına dahil ederek, toplumsallaşmanın dinamikleri arasındaki yerini kaybetti. 20 yüzyıl modern sanat tarihindeki iktidara ve sermayeye karşı iş üreten sanatçıların sanat tarihi dizgesine girme başarı kiriterinin yerini özellikle 2000 sonrası iktidar ve sermayeyle ilişki kurarak satış yapma skoru eklendi. Sanatı tahvilleştiren önemli etkinliklerden biri de Contemporary Sanat Fuarıdır. Siyaset ve ütopyalarla ilişki kurmayan eserlerin sergilendiği bu oluşum koleksiyonerler için yapılandırıldı. Kentsel dönüşümle ivme kazanan plaza inşaatlarına eser tedarikçisi olarak da algılanan fuar kendisini Türkiye gündeminden ne kadar uzak konumlandırmaya ve yapılandırmaya çalışsa da gündem kendini fuarla ilişkilendirdi. Gericilikle uğraşmayan ve Aydınlanma Hareketi'nin içinde yer almayan sanatçıların bu şaşkınlığı normal. Artık sanat üretimi kendi ontolojik yapısını oluşturan coğrafi kimlik ve siyasi konjonktürle ilişkilenmeli, kendi stratejilerini geliştirmeli ve dilini kurmalıdır. -miş gibi yapan, taklit eden eserlerin dekoratif olma, fetiş nesne üretme-sergileme şuursuzluğunu Contemporary'de gördük. Dibe vurmuş bir toplumda bu kadar apolitik etliye sütlüye karışmayan ve risk almayan işin yanyana gelmesi de ayrı bir facia. Bu yanyanalıkta bir esere müdahale yüzünden siyasi gerçekliklerle karşılaşan sermayenin elit ve şaşalı kalelerinin kırılması bir an önce gereklidir. Müdahale sonrası sanatçıların korunaklı kalelerinden dışarı çıkınca gözlerinin kamaşmasını, duruşu ve şaşkınlığını yapılan açıklamalarda görüyorum. Sokakta okulda yolda her yerde karşılaştığımız gericilerin bu korunaklı ortamlara sızmasını elbette çok üzücü bulsam da, sanatın daha dönüştürücü ve bu coğrafyaya özgü bir dili tetikleyeceği konusunda ümidim tamdır. Ecevit'in yazıları dijital ortama aktarılıyor
Rahşan Ecevit-Bülent Ecevit Bilim Kültür ve Sanat Vakfı’nın iş birliği ve sanat tarihçisi Sarah-Neel Smith’in araştırma direktörlüğünde, Bülent Ecevit’in 1950 ile 1961 yılları arasında başta Ulus olmak üzere çeşitli gazeteler için Türkçe ve İngilizce dillerinde kaleme aldığı yaklaşık 1500 yazıyı bir veri tabanına dönüştürdü. SALT’tan yapılan açıklamada “Dört yıl süren proje kapsamında, tüm gazete kupürleri ve ilgili sayfalar fotoğraflandı ve tarandı; SALT Araştırma’da sayısal ortama aktarılan yazılar, ayrıntılı kontrol süreçlerinden geçirildi ve aslına sadık kalınarak yayıma hazırlandı. ecevityazilari.org adresinde, yayım yılları ve konularına göre, gazete sayfalarının görselleri eşliğinde erişime açılan yazılardaki yazım ve dizgi hataları da mevcut şekilde korundu” denildi. Site, Ecevit’in ölümünün onuncu yılı olan 5 Kasım 2016 tarihinde paylaşıma açılacak. Ecevit’in 1950’lerdeki pratiğinin 1961’de Çalışma Bakanlığı ile başlayan ve 2000’lerin başına kadar süren siyasal yaşamına kıyasla az bilindiğine dikkat çekilen açıklama şöyle: “Oysa, söz konusu dönemde olağanüstü bir üretkenlikle kaleme aldığı kültür yazıları, sanat eleştirileri, siyasi analizleri ve gezi yorumları, sivil yaşam ve demokrasi üzerine korunması gereken bir literatür oluşturur. İlerleyen yıllarda geliştireceği fikirlerin ilk nüvelerini taşır ve yaşamında sanatın önemini irdeler. Bu veri tabanı projesi, doktora araştırmaları döneminde SALT’ın konuk ettiği Sarah-Neel Smith’in, İkinci Dünya Savaşı sonrası sanat ve demokrasi konularında yürütülen uluslararası tartışmalara Ecevit’in katılımını irdeleyen çalışmalarıyla ivme kazandı. Proje süresince, Rahşan Ecevit-Bülent Ecevit Bilim Kültür ve Sanat Vakfı’nın kurucu üyesi Emrehan Halıcı ile Rahşan Ecevit ve kardeşi Asude Aral araştırma sürecini kolaylaştırıp eksik belgeleri tamamladı. Koleksiyon görüntülemede kullanılan açık kaynak web-yayın platformu Omeka’nın özelleştirilmesiyle oluşturulan ecevityazilari.org’un yazılım ve tasarımı iç kaynaklarla gerçekleştirilmiştir.”  Yüreklerin vuruşu ölçüye sığar mı?
Sınırların, ölçünün ve yasanın alanındayız. Sınırları aştığımızda ölçüyü ve yasayı ihlal etmekle kalmıyor, kalıbımızı, dolayısıyla kimliğimizi de yitirebiliyoruz. Ama unutmayın, bizi sınırların içine kapatıp, tek bir yer ve işleve sahip kimlikli formlara dönüştürmedikçe egemenlerin içi rahat etmez. İstemezler sınırımızı, haddimizi aşmamızı, formumuzu yitiriyoruz çünkü ve ortalıkta tanımadıkları, adlandıramadıkları, sınıflandıramadıkları tuhaf oluşlar dolaşmaya başlayınca birden kaygılanmaya başlıyor, huzurları kaçıyor, huysuzlaşıyorlar. Aristoteles’in ‘Politika’ kitabında bahsettiği ve her türlü sınıflandırmadan kaçan, çok işlevli “Delphoi bıçağı” gibi tedirgin edicidir kalıplarını parçalayanlar. Buduyorlar bizi O yüzden de sınırlarını aşıp olmadık şeylerle bağlantı kurmasınlar, çaktırmadan form değiştirmesinler diye budadıkça buduyorlar bizi. Yeryüzünün ayrıksı şeylerine bağlandığımız zihinsel ve bedensel uzantılarımız budandıkça güdükleşiyoruz. Bahçelerinde yetiştirmek istedikleri tam da böyle güdük bir nesildir. Ve budanmış, şekle sokulmuş bu güdük gövdeleri tepe tepe kullanabilirsiniz, nerede ve nasıl kullanacağınız artık size kalmış. İster savaşa sürün, ister tarlaya, ister fabrikaya; isterseniz şirketlerinizin masalarına oturtun; ister mavi yaka giydirin, ister beyaz yaka. Gıkları çıkmayacaktır; üstelik komutlarınızı kutsal bir kelammış gibi huşu içinde yerine getirecekler. Tükenecekler diye de üzülmeyin, ev içi imalathanelerde kadınlar yenilerini üretecek. Biyo-iktidarın üretim süreçlerini kontrol ederek yetiştireceği bu golem sürüleri, sürüler halinde sokaklarda dolaşarak üretim hatalarını, kaçakları, ölçüyü kaçıranları, sınırlarını aşanları, şeklini bozanları derhal imha edecekler. Biz ideallerimizin peşinden koşarken, distopya gerçekleşmiş ve faşizmin karabasanı yaşamı karartmış bile. Var olmayan, idealize edilmiş bir şimdinin içinde, yaşadığımızı sanırken gelecek, tekdüze ritimlerle uygun adım yürütülen güdük varlıklarca biçimlendiriliyor. Korkmayın hemen. Kararan yüzeydeki yaşantılarımız, ama yüzeyin altında çarpan vuruşlar, yaşamın karartılamayacağının teminatı. Şairin dediği gibi: “Kararmasın yeter ki sol memenin altındaki cevahir.” Faşizmin tekdüze ritmini bozacak olan yaşamın yürek atışlarıdır. Ve yürek atışlarının nasıl da yüzeyi zangır zangır titrettiğini de biliyoruz. İstediğiniz kadar üretimi kontrol etmeye, hatasız güdük nesilller üretmeye çalışın, yürek vuruşlarının ritmini, despotik tonun ritmine uyduramazsınız. Mutlaka üretim bandından kaçanlar, Oscar’lar çıkacak, yüreklerinin tekil vuruşlarıyla, golemleri uygun adım yürüttüğünüz tekdüze ritimlerinizi bozacaklar. Ve çökecekler Günter Grass’ın aynı adlı romanından sinemaya aktarılmış ‘Teneke Trampet’in büyümeyi, üretim sürecine katılmayı reddetmiş kahramanı Oscar, çok sevdiği teneke trampetiyle golemlerin, Almanya’daki Faşist sürülerin tekdüze ritimlerle uygun adım yürütüldükleri resmigeçiti dağıtmıştır. Zorlama düzenin despotik ritimleri, yaşamın kaotik, bozuk ritimlerine ayak uyduramaz. Yaşam, sürekli dengeleri bozarak ilerleyen bir yürüyüştür çünkü, dengemizin bozulduğu ve yeniden denge kurmak zorunda kaldığımız. Yürürken, yaşamın kuvvetlerine maruz kalan bedeniniz, denge yitimine karşı dengeyle yanıt vererek yol alır uzamda. Attığımız her adım dengemizin bozulmasına yol açar ve bir sonraki adımda yeniden toparlanıp dengemizi kurmak için çabalarız. Rastlantısal tökezlemeleri de hesaba kattığınız da yürüyüş, denge ile dengesizliğin bitimsiz dansıdır, tıpkı yaşam gibi. Yürümek, yaşamın kaotik kuvvetleriyle dans edebilmektir. Ve golem sürülerini istedikleri kadar dengede tutmak için despotik adımlarla yürütsünler, yaşam vuruşlarıyla bozacak dengelerini. Ve çökecekler. Şimdi yürek olup atmanın zamanı. Yüreklerin vuruşu ölçüye sığmaz. Donmuş bir göl yüzeyi, dipten gelen dalgaların kudretine dayanabilir mi hiç? Buzdan kalıplar da dayanamaz yüreklerin kudretine. Ne diyor Ezra Pound? “Köle, birinin gelip onu özgürleştirmesini bekleyendir.” Boşuna beklemeyin, kimse gelmeyecek. Çıkaralım yüreklerimizi, trampetlerimizi, özgürlüğün vuruşlarıyla çınlasın mekânlar! Öykü Gazetesi artık Can Yayınları bünyesinde
Attilâ İlhan Roman ve Şiir Ödülleri belli oldu
Attilâ İlhan Bilim, Sanat ve Kültür Vakfı’nın düzenlediği Roman ve Şiir Ödülleri’nin sonuçları belli oldu. Roman Ödülü Ali Gür’ün Tavanarası adlı yapıtına, Vakıf Özel Ödülü de Işıl Kocaoğlan’ın Bir Sabah Uyandığımda Yoktum adlı ilk romanına verilirken, şiir ödülü Tuğrul Tanyol’un Gelecek Günlerin Şarabı adlı yapıtına ve Vakıf Özel Teşvik Ödülü de Onur Şahin’in Gamdan Kale adlı ilk şiir kitabına verildi. Roman ödülünün Seçici Kurulu’nda Onursal Seçici Kurul Başkanı Doğan Hızlan, Roman Ödülü Seçici Kurulu Başkanı Mehmet Eroğlu, İnci Enginün, Asuman Kafaoğlu Büke, Ülkü Karaosmanoğlu ve Ali Cem İlhan yer aldı. Şiir ödülünün Seçici Kurulu’nda ise Doğan Hızlan’ın Onursal Başkanlığında, Şiir Ödülü Başkanı Metin Celal, Hüseyin Yurttaş, Haydar Ergülen ve Kerem Alışık yer aldı. Attilâ İlhan Bilim, Sanat ve Kültür Vakfı, düzenlediği Edebiyat Ödülleri ile Attilâ İlhan’ın her eserinde yansımaları bulunan ‘ulusal kültür bileşimini gerçekleştirme’ misyonuna layık olacak eserlerin desteklenmesini hedefliyor. Vakıf ayrıca bu ödüllerle, İlhan’ın hayattayken yaptığı gibi, ilk kitaplarıyla genç ve kadın yazarları teşvik etmeyi amaçlıyor. - See more at: http://www.edebiyathaber.net/attila-ilhan-roman-ve-siir-odulleri-belli-oldu/#sthash.4EwkMHTw.dpuf Birleşik Arap Emirlikleri memurlar için “okuma saati” uygulaması başlattı
Kültür Servisi’nin The Guardian’a dayandırarak verdiği habere göre, Birleşik Arap Emirlikleri’nde çıkarılan yeni yasaya göre kamu görevlilerinin iş saatleri içerisinde “okuma saati” olacak. Türünün ilk örneği olan “ulusal okuma yasası”, hafta başında Birleşik Arap Emirlikleri başkanı Halife bin Zayid El Nahyan tarafından duyuruldu. Yasa ile birlikte kamu personeli iş saatleri içinde okuma saatine sahip olacak; ancak okunulan kitabın çalışma hayatında mesleki ya da kişisel gelişime odaklanıyor olması gerekiyor. Birleşik Arap Emirlikleri‘nin (BAE) devlet başkanı yardımcısı ve Dubai‘nin mutlak hükümdarı Muhammed bin Raşid el-Mektum’un yaptığı açıklamaya göre yasa aynı zamanda kafeleri, müşterileri için okuma materyali bulundurmaya zorunlu kılacak. Bunların yanında alışveriş merkezlerine kütüphane şubeleri açılacak ve kitaplar vergiden muaf tutulacak. Muhammed bin Raşid el-Mektum, yasa ile ilgili “Hedefimiz, konuyla ilgili bütçemizi yasayı gerçeğe dönüştürmeye ayırarak okumayı halkımız için gündelik bir alışkanlığa dönüştürmek” dedi. Yasanın “daha önce görülmemiş bir kültürel ve yasal girişim” olduğumu söyleyen el-Mektum, yasa ile birlikte “kitapların toplumdaki imajının sağlamlaşacağını” ifade etti. “Yasa okuma gibi temel bir değeri alarak bir hükümet projesiyle bütünleştiriyor.” Yasa kapsamında aynı zamanda çocuklara “bilgi çantaları” adıyla kitap torbaları dağıtılacak. Kitaplar doğumla birlikte, bir ve iki yaşlarında verilecek ve BAE uyruklular için Arapça, yabancı uyruklular için İngilizce olacak. Yabancı uyrukluların ülke nüfusunun yüzde doksanını oluşturduğu tahmin ediliyor. BAE geçtiğimiz hafta aynı zamanda Arap Okuma Yarışması’na da sahne oldu. Yarışmada toplam 150 milyon kitap, 20’den fazla ülkeden gelen 3,5 milyon çocuk tarafından okundu ve kazananlar toplam 3 milyon dolar (yaklaşık 9.3 milyon lira) ile ödüllendirildi. Cezayirli yedi yaşındaki Muhammed Farah, yarışmada birinci olarak 150 bin dolarlık ödülü evine götürdü. Kazanan okul ise Filistin Nablus’tandı ve 1 milyon dolar ile ödüllendirildi. Şiir dünyasının kalbi 2 Kasım'dan itibaren Nilüfer’de atmaya başladı
Edebiyat dünyasının heyecanla beklediği, Uluslararası Nilüfer Şiir Festivali 2 Kasım 2016 akşamı düzenlenen sergi ve ardından gerçekleşen gösteri ile başladı. Şiirseverlerin yakından takip ettiği, tam 17 şairin katılımı ile 6 Kasım Pazar akşamına dek farklı mekanlarda farklı etkinliklerle devam edecek festival, şiire bakışını ve fark yaratacak algısını ilk etkinliği ile izleyenlere hissettirdi. Sanatın Şiire Dokunuşu Ahmet Hamdi Tanpınar, Ece Ayhan, Gülten Akın, Fazıl Hüsnü Dağlarca ve bu yıl 100 doğum yılını kutladığımız Behçet Necatigil şiirleri, ünlü tiyatro oyuncusu Sevinç Erbulak tarafından yorumlandı. Şiir ile farklı sanat disiplinlerinin birbirleriyle etkileşimi ve yaşattığı duygunun yansımaları üzerine kurgulanmış gösteri izleyenleri hayran bıraktı. Yok olmaya yüz tutmuş cam üfleme sanatının ustası Ünal Yılmaz, ebru sanatçısı Dilek Erim Aydemir, ressam Ahmet Şinasi işler, modern minyatür sanatçısı Mehlika Hilal Kırca ve harika dans performansı ile Gizem Topal gecenin icracıları oldu. Ülkemizin sanata gösterdiği hassasiyeti, farklı sanat dallarının geniş kitlelere ulaşmasındaki öncülüğü ve kararlılığı ile başı çeken Nilüfer Belediyesi, ilkini düzenlediği Uluslararası Nilüfer Şiir Festivali’nin açılışında, şiire alışılmışın dışında dokunmayı başardı. İzleyenlerin her anından keyif aldığı gece Nilüfer Quartet tarafından çalınıp söylenen şarkılar ile tamamlandı. Şiire İlk Baskı Açılış akşamına katılanları BAOB Oditoryum fuayesinde bir de sürpriz bekliyordu. Ciddi bir araştırma sonrası sahaflardan ve Belediye Kütüphanelerinden çıkarılan ilk baskı şiir kitap kapaklarından oluşan sergi izlenime açıldı. Tam 80 farklı şiir kitap kapağı ile karşılaşan şiir ve edebiyat severler geçmişe doğru bir yolculuk yaptılar. “Behçet Necatigil’in anısına ilk gün zarfı ve kişisel pul hediye edildi” Ptt işbirliği ile, büyük usta Behçet Necatigil’in 100. Doğum yılı anısına bastırılan ilk gün zarfı ve pulu açılış öncesi yetkililerce mühürlenerek sanatseverlere ve koleksiyonerlere hediye edildi. Usta şair aynı zamanda, hayatından kesitler içeren Kelebeğin Rüyası film gösterimi ve sonrasında kızı Ayşe Sarısayın’ın katılacağı söyleşi ile festival kapsamında anılmaya devam edecek. Genişletilmiş Bursa Şiirleri Antolojisi Bursalı şair ve araştırmacı Nahit Kayabaşı tarafından hazırlanan ve ilk kez festival süresince katılımcılara hediye edilecek “ Cumhuriyetten Günümüze Bursa Şiirleri “ kitabı Uluslararası Nilüfer Şiir Festivali’nin kalıcı izi oldu. Sanatın ve Sanatçının Yolunu Açmaya Devam Edeceğiz Gecenin açılışını yapan Nilüfer Belediyesi Kültür ve Sosyal İşler Müdürü, aynı zamanda şair ve yazar Güney Özkılınç ; - Şair , “vicdan “ denen tek kürekle boğuşur, o sonsuz keder deniziyle… diye başlayan konuşmasını; - Çünkü barışa inanmak, şiire inanmak; savaşsız, sürgünsüz, özgür, aydınlık bir dünyaya inanmaktır, diyerek tamamladı. “ Nilüfer’i Sanatın Başkenti Yapmaya Devam Edeceğiz.” Nilüfer Belediye Başkanı Mustafa Bozbey’e vekalet eden Meclis Üyesi Rahşan Duygu Tursun ise konuşmasında; - Çok fazla söze gerek yok sanırım, ülkenin tek şiir kütüphanesine sahip kentimize ancak bu denli farklı ve zengin içerikli bir festival yakışırdı. 17 şairi takip etmek isteyen sanatseverleri ücretsiz etkinliklerle 4 gün boyunca buluşturacak olmaktan dolayı gururluyuz. Dedi. Uluslararası Nilüfer Şiir Festivali; tam 4 gün boyunca şehrin farklı alanlarında, farklı etkinliklerle karşımıza çıkmaya devam edecek. Program Akışı: 2 Kasım 2016 18.00: “Şiire İlk Baskı” Sergi Açılışı – BAOB Fuaye Alanı 18.30: Açılış Kokteyli – BAOB Fuaye Alanı 19.00: "Şiirin Sesi Nilüfer" Festival Açılış Töreni - BAOB Oditoryum (ebru, modern minyatür, cam üfleme, dans, grafiti ) 3 Kasım 2016 11.00: Şair Buluşmaları - Edebiyat Çarşısı (PodyumPark Avm) 14.00: Şiirin Sesi Gençlerle  “Şiir Neyimiz Olur?”  Söyleşi - Şiir Atölyesi  Deniz Durukan, Hans Thill, Tara Skurtu  Şiir Atölyesi: Tara Skurtu TED Bursa Koleji 19.30: Şairin Sırt Çantasında Ne Var ?  Şiir Okumaları  Konak Kültürevi Ahmet Telli, Birhan Keskin, Darija Zilic, Deniz Durukan, Emel İrtem, Hans Thill, Hilmi Haşal, Hüseyin Yurttaş, küçük İskender, Marc Delouze, Ryan Van Winkle, Tara Skurtu, Ülkü Tamer, Zafer Şenocak, Zoe Skoulding 4 Kasım 2016 11.00: "Bursalı Şair Celâl Sılay Sokağı" Açılış Töreni - 23 Nisan Mahallesi 12.00: Şair Buluşmaları- Edebiyat Çarşısı (PodyumPark Avm) 14.00: Şiirin Sesi Gençlerle  “Şiir Bize Ne Yapar” Söyleşi: Darija Zilic, Deniz Durukan, Emel İrtem, Ryan Van WinkleŞahinkaya Koleji16.30: "Yeni Toprak - Yeni Hayat - Yeni Şiir"  Söyleşi - Şiir Okumaları  Moderatör: Gökçenur Ç.  Karin Karakaşlı, Marc Delouze, Zafer Şenocak, Zoe Skoulding  Konak Kültürevi 19.30: Sine - Şiir  Film Gösterimi: "Kelebeğin Rüyası" Yönetmen: Yılmaz Erdoğan Söyleşi: Yazar Ayşe Sarısayın, babası Behçet Necatigil'i anlatıyor. Konak Kültürevi 5 Kasım 2016 15.30: "Sine - Şiir"  Film Gösterimi  "Bir Ayrılık"  Yönetmen: Asghar Farhadi "Bir Ayrılık,Bin Hakikat" İçerikteki Şiirsellik ve Sinema  Söyleşi  Doç Dr. Hakan Savaş Konak Kültürevi 19.30: "Şairin Dili Evi Midir? "  Söyleşi - Şiir Okumaları  Modaretör: Gonca Özmen  Orhan Alkaya, Tara Skurtu, Ülkü Tamer, Zoe Skoulding "Nükleere Karşı Şiirle Barış"  Dünya Şiir Hareketi Bildirisi - TYS Genel Başkanı Mustafa Köz Şiir OkumalarıAhmet Telli, Darija Zilic, Deniz Durukan, Emel İrtem, Hilmi Haşal, Hüseyin Yurttaş, Karin Karakaşlı, Marc Delouze, Orhan Alkaya, Ryan Van Winkle, Tara Skurtu , Ülkü Tamer, Zafer Şenocak, Zoe Skoulding Konak Kültürevi 6 Kasım 2016 12.00: "Nâzım Hikmet'in Bursa Rotası"  Gezi Güney Özkılınç rehberliğinde… Buluşma noktası: Bursa Adliyesi - Uluyol 15.00: “Müzik Dinletisi - Şiir Okumaları“  Marc Delouze Görükle Mübadele Evi 17.00: “Şiirle Geçen 70 Yıl”  Söyleşi  Modaretör: Nahit Kayabaşı Ahmet Telli, Hüseyin Yurttaş,  Nâzım Hikmet Kültür Evi - Şiir Kütüphanesi 20.00: "Şiirin Sesi Nilüfer " "Mevlana'dan Shakespeare'e Mesneviden Sonelere, okumalar…” Levent Özdilek, Ali Düşenkalkar , Dinleti Jehan Barbur Nâzım Hikmet Kültürevi   Yolcu Tiyatro’dan Joko'nun Doğum Günü Sahne Pulcherie'de
Yolcu Tiyatro çağdaş sanat hayatının önde gelen isimlerinden Fransız yazar Roland Topor’un ‘Joko’nun Doğum Günü’ adlı eserini sahneye koyuyor. 12 Kasım Cumartesi 20:30'da Sahne Pulcherie'de tekrar izleyicisiyle buluşacak olan oyun, gerçek üstü bir kara mizahı projection mapping teknolojisini kullanarak sahneliyor.  Oyunun yönetmenliğini ‘Karanlığın Ötesinden Gelen Sesler’ ve ‘Kapıların Dışında’ oyunlarının yönetmeni Ersin Umut Güler yapıyor. Yüksek performans gerektiren, hareket tasarımı ile projection Mapping teknolojisini birleştirerek sunan oyunun oyuncu kadrosunda Tolga İskit, Ayşe Tunaboylu, Cenk Dost Verdi, Efe Ünal, Merve Dağlı, Yasemin Ertorun, Burak Üzen ve Sercan Dede yer alıyor.  Sistemin, insan bedenini ve aklını kontrol altına alma hırsını, ezen ezilen ilişkisi üzerinden absürd bir anlatım biçimi ile anlatan oyun; su deposunda işçi olarak çalışan Joko'nun başından geçenleri anlatıyor.  Joko “Bir de sizleri taşımaya başladığımdan beri yere bakıyorum hep, daha önce göğe bakardım.” cümlesiyle de başkalarının sırtına binip keyfini sürenlerle bu duruma ses çıkarmayan insanların durumunu sahneye taşıyor. 12 Kasım Cumartesi saat 20:30’da Sahne Pulcherie'de olacak olan oyun, insanın başkalarını sırtında taşımayı kabul etmesiyle, benliğini kaybetme hikayesini acı çekme ve çektirme ekseninde ortaya koyuyor. Tarih: 12 Kasım Cumartesi Yer: Sahne Pulcherie Saat: 20:30 Biletler: Biletix’te ve oyun günü Gişe'de Rezervasyon: 0507 706 81 21 Kasım Ayı Programı 12 Kasım Cumartesi 20:30 Sahne Pulcherie 20 Kasım Pazar 18:30 Ortaköy Afife Jale Sahnesi 29 Kasım Salı 20:30 Ortaköy Afife Jale Sahnesi  Bu hafta vizyona girecek filmler
Bu hafta 3'ü yerli olmak üzere toplamda 6 yapım izleyiciyle buluşacak. İşte o filmler: "Doktor Strange" Scott Derrickson'ın yönettiği ve Benedict Cumberbatch, Chiwetel Ejiofor, Rachel McAdams ile Benedict Wong'un oynadığı izleyici ile buluşacak. Macera ve aksiyon türündeki 3 boyutlu film, korkunç bir trafik kazasından sonra gizli bir sihir dünyasını ve alternatif boyutları keşfeden dünyaca önlü beyin ve sinir cerrahı Dr. Stephen Strange'in hikayesini anlatıyor.  Isabelle Huppert, Laurent Lafitte, Anne Consigny ile Charles Berling'in oynadığı filmin yönetmen koltuğunda ünlü "Temel İçgüdü" filminin yönetmeni Paul Verhoeven bulunuyor. Gerilim türündeki filmin konusu özetle şöyle: "Michele LeBlanc (Isabelle Huppert) başarılı bir oyun şirketinin başındadır. İşindeki sert ve profesyonel tutumu özel hayatına da yansıtmaktadır. Ancak evinde bulunduğu bir akşam, maskeli bir adam tarafından saldırı ve tecavüze uğrar. Durumu polise haber verdiğinde onların da elinden bir şey gelmediğini görür. Ancak intikamını almaya kararlı olan Michele, saldırganı kendi yöntemleriyle aramaya başlar. Evi ve hayatıyla ilgili bilgisi olan herkesten şüphelenmektedir. Ancak bu tehlikeli oyun her an kontrolden çıkmaya müsaittir."  Walt Dohrn ve Mike Mitchell'ın yönetmenliğini üstlendiği haftanın animasyon filmi "Troller", sevimli yaratıklar Trollerin renkli maceralarını ele alıyor. Shrek'in yapımcılarının elinden çıkan filmin karakterlerinin Türkçe seslendirmelerini Harun Can, Begüm Günceler, İlay Bal, İlham Erdoğan ile Ali Hekimoğlu yaptı.  Alper Çağlar'ın yönettiği filmde Çağlar Ertuğrul, Murat Serezli, Ufuk Bayraktar, Atılgan Gümüş, Emir Benderlioğlu ile Ahu Türkpençe rol aldı. Devam filmi olmakla birlikte bağımsız bir hikayeyi konu eden "Dağ 2"de sınır ötesi gizli operasyonlara gönderilen yedi kişilik bir timin öyküsü anlatılıyor. Askerliğin doğası ve savaşın merhametsizliğini de irdeleyen film, iki yakın arkadaşın altı sene süresince bordo bereli olmak için verdiği mücadele ve dahil oldukları timin diğer mensuplarının öykülerini beyaz perdeye taşıyor.  Murat Kılıç ve Şebnem Bozoklu'nun başrollerinde yer aldığı filmin yönetmenliğini Mehmet Can Mertoğlu yaptı. Muttalip Müjdeci, Müfit Kayacan, Rıza Akın ve Zuhal Gencer Erkaya gibi isimlerin de rol aldığı film, evlat edindikleri bebeğin biyolojik olarak kendi çocukları olduğu imajını sağlamak için düzmece bir fotoğraf albümü hazırlayan bir çifti odağına alıyor.  Ömer Uğur'un yönettiği ve Ufuk Özkan, Fırat Tanış, Bülent Çolak, Bora Akkaş gibi isimlerin başrolünde yer aldığı devam filmi, ekibin yeni maceraları etrafında dönüyor.  Polisiye ve ölümün şeyleşmesi
BURAK KAYAOĞLU Polisiyenin atası olarak Edgar Allen Poe belirtilir. Sonra, ünü yazarını aşmış Sherlock Holmes ve ünü karakterlerini aşmış Agatha Christie. Tüm bunlar polisiye metinlerin aslında birer matematik formülü üzerine kurulduğu görüşünü doğurmuştur. Elbette işin bu kısmı daha çok kurgu ve olay örgüsüyle alakalıdır. Ancak bunlarda suç varoluşsal bir sorunsal olarak ele alınmaz ve cinayetin ahlaki boyutu pek irdelenmez. Ölüm, heyecanlı bir bulmacaya dönüşerek şeyleştirilir. Bütün mesele katilin kim olduğudur. Bu tür anlatılarda analitik zekâ yüceltilirken okur da bir ‘zekâ’ testine sokulur. Halbuki bir insanın öldürülmesi yaşamın en travmatik olayı değil midir? Hatta bazılarına göre polisiye metinlerde her zaman iki cinayet işlenir. Biri suçlu tarafından, diğeri ise onu kovalayan dedektif tarafından. Böylece şiddet seyirleşir ve meşrulaşır. Bu türe duyulan ilgi zamanla daha kanlı ve vahşet içeren metinlerin yazılmasına neden olmuştur. Özellikle günümüzde popüler yabancı polisiyelerinde dehşet içeren cinayetler de bunun pornografisi sayılabilir. Bu dizilerde durum estetize edilerel hem özendirilmekte hem de şiddetin kökeni sapkın bireylere hapsedilerek sistemden soyutlanmaktadır. Oysa kötülük hiçbir zaman o kadar uzağımızda değildir. Polisiyenin ideolojisi Zeynep Ergun klasik İngiliz dedektif yazını üzerine yazdığı Kardeşimin Bekçisi’nde polisiye türünün kökenini, sosyolojisini ve pskolojisini çözümlemeci bir eleştiriyle ele alıyor. Makineleşmiş, özdekçi ve faydacıl bir toplumda karmaşa içindeki kent yaşamına değiniliyor ilkin. Okurun kaçış edebiyatı olarak nitelenen dedektif romanlarına yönelmesinin nedeni olarak o tür metinlerin sonunda suçun aydınlığa kavuşması gösteriliyor. Böylece karmaşa dedektifin olayı çözmesi sayesinde sembolik olarak düzene girerken, hem güvenlik ve adalet duygusu pekişiyor hem de insan zekâsının her türlü sorunla baş edebileceği kanıtlanıyor. Bu mantığın ardında ise modern felsefenin kurucusu Descartes’ın duyumsanabilen dünyanın gerçekliğine inancı, akılla beden arasında kurduğu düalizm ve Locke’un rasyonel aklının tesiri vardır. Hatta İngiliz edebiyatının 18. yüzyılda romanstan romana evrilmesi de aynı nedenledir. Bu doğrultuda dedektif romanlarının okura etkisi son derece işlevseldir. O anlatıların sonunda hiçbir soru cevapsız kalmaz ve okura mutlu bir sonun gerçek yaşamda karşılığı aşılanır. Bu anlamda sistemin sorunlarından beslenilse de toplumu oluşturan temel ideoloji aklanır. Karakterler de iyisi ve kötüsüyle bu noktadan hareketle belirlenir. Örneğin süper bir insan olarak kurgulanan Sherlock Holmes, sanayileşmiş İngiliz imparatorluğunun kişileşmiş bir yansımasıdır. Tanrının insanlaşması da diyebiliriz buna. Ancak bu metinler her şeye rağmen toplumdaki sorunları görmezden gelemez. Zaten kitapların okur ilgisine hitap etmesi için de gereklidir bu. İnceleme konusu olan Arthur Conan Doyle, Agatha Christie, Wilkie Collins gibi yazarların kitapları da bu bakış açısıyla değerlendiriliyor. Bu metinler nedenden çok nasıla yoğunlaşsa da yapısal olarak bağırlarında karanlık bir yan taşırlar. Zira bu tür Siegfried Kracauer’a göre uygar toplumun gerçek yüzünü, toplumun görmeye alışık olduğundan daha net bir şekilde görmesine çanak tutar ama bu dünya tarafından sınırlanmamış bir bilinç tarafından yaratılmış olduğu için kendini gizleyen dünyayı ifşa olmak zorunda bırakır. Ergun’un söz konusu çalışması da bu klasik dedektif romanlarının satır aralarını çok iyi okuyarak, özellikle sınıfsal ve cinsel çatışmaların perdesini aralıyor. Hiç kuşku yok ki insanlığa dair en eski anlatılardan biri olan Habil ve Kabil sürtüşmesi de eşitsizlik nedeniyle doğmuştu. Aynı hikâye biçim değiştirerek sürüyor, sadece yargıç rolü Tanrıdan alınarak en az onun kadar cezalandırıcı olabilen topluma verilmiştir. Dedektif ise hem kardeşin bekçisi hem de onun mezar kazıcısıdır. Bu bağlamda W. H .Auden’ın dedektif romanları için okurda yarattığı büyülü tatmin duygusundan bahsetmesi hatırlanmalıdır; ona göre, buna duyulan ilgi kendimizi katilden ayırt etme duygusunda doğar. Ergun’un kitabının son sözleri ise her şeye etik açısından son bir nokta koyuyor: “On binlerce, yüz binlerce insan açlıktan ve yoksulluktan, bir kültürün diğerine, bir ülkenin ötekine kin ve egemenlik tutkusu yüzünden, parasal ve erksel doymazlıklar uğruna ölürken Roger Ackroyd’u kim, neden, nasıl öldürmüş, kime ne?”  Dün gece nerede öldün?
TOLGA ARAS İlkgençlik yıllarını 1980’lerin sonu 1990’ların başında yaşayanlar için Nirvana grubunun ama ondan önemlisi Kurt Cobain’in önemi, kelimelerle tarif edilemez. Onun gibi giyinmek, gitar çalmak, bunalıma girmek ve konuşmak isteyen yeniyetmeler, sırtında hırkasıyla ve aylak aylak düşünerek Grunge’ın tadını çıkarıyordu. Cobain öldüğünde veya öldürüldüğünde (burada bir muamma var), o gençliğin içinden de hayli büyük bir parça kopup gitti. Pek çoğu Cobain’le birlikte ölmeye kalkışmıştı, önemli bir kısmı da bazen anlamlı bazen de anlamsız şekilde onun yasını tuttu. Hatta grubun diğer üyelerinden Dave Grohl Foo Fighters’ta, Krist Novoselic de Flipper’da çalmaya başladığında, Nirvana’ya ve Cobain’e ihanet ettikleri gerekçesiyle onlara kızanlar oldu. Uzun lafın kısası Nirvana ve Cobain, 1980’lerin sonu ve 1990’ların ilk yarısında ergenlik dönemindeki birçok insanın hayatında belirleyici rol oynadı. Lynn Crosbie, Nirvana’yla yeniden gündeme gelen bir Lead Belly şarkısıyla; “Where Did You Sleep Last Night?” yani “Dün Gece Nerede Uyudun?” isimli parçayla aynı adı taşıyan ve Cobain’in mirası üzerinde yükselen bir roman kaleme aldı.'Hayat birkaç günden ibarettir' Crosbie’nin kahramanı Evelyn Gray, lise çağında ve arkadaşları tarafından çok da sevimli bulunmayan bir kız. Öyle bir hayranlığı var ki odasında asılı dev Cobain posteriyle konuşmaya kadar götürüyor işi. Cobain’le ilgisi var mı bilinmez ama hemen her gün aldığı uyuşturucunun etkisiyle ölü insanlara mektuplar yazıyor, onlarla sohbet edip eski plaklar dinliyor. Gray’in tuhaf bir özelliği, kendisini hem Cobain’le özdeşleştirmesi hem de ona dışarıdan bakması. Bu da daha en başta genç kızın kişiliğindeki bölünme emarelerini gösteriyor okura. Cobain’in ölümünden üç yıl sonra doğan Gray’in hayatı, isminden başka pek çok şeye kadar intiharla kesişmiş. Onun uyuşturucu ve dışlanmışlık hikâyelerini öğrenirken ailesine ilişkin öyküleri de okuyoruz. Babası ve annesinin yaşamından parçalar, savruk bir şekilde karşımıza çıkıyor. Tam da Cobain’in hayatına ve Crosbie’nin ara başlıkları olan ünlü şarkıların sözlerine uygun biçimde. Derken Gray, aşırı dozdan hastaneye kaldırılıyor ve uyandığında, hemen yanındaki yatakta Cobain’i görüyor. Aslında bunun tam bir uyanma veya ayılma olup olmadığı da belirsiz. Daha doğrusu, genç kız ona olan hayranlığından mı Cobain’i görüyor, orası da bir muamma. Fakat Crosbie’nin bunu, Cobain’i diriltme eylemi ve Gray’le ilişkisini, absürt ve trajikomik bir macera haline getirdiğini fark ediyoruz. Gray’in eline geçen kibrit kutusundaki “Hayat birkaç günden ibarettir” yazısı, ikilinin sürüklendiği serüvenin özeti gibi. O serüvenin başka bir yönü de ete kemiğe bürünen Cobain’in, Celine Black adını alıp Gray’le beraber müziğe başlaması. Crosbie, böylece romanda bir zaman kırılması yaratıyor: Cobain olduğunu bildiğimiz Black’in, Gray’i de yanına alarak müziğe soyunması, geçmişin, farklı yüzlerle ve başka bir zamanda yeniden yaşanması anlamına geliyor. Saman alevi gibi gelen şöhret, özellikle Gray’e duygusal anlamda savrulmalar yaşatırken Gray, “uyuşturucu ve yoldan çıkmışlığın hatıralarını dize getirdiğini” düşünüyor.Yeniden doğan Cobain Gray ve Black’in müzik macerasının, zaman zaman eleştirmenler tarafından sekteye uğratılan bir yanı da var. Crosbie’nin bu satırları, geçmişte Cobain’in başına gelenlerle benzerlik taşıyor. Cobain’in bu eleştirilere kulağını tıkadığı ve bazen de kendini fazla kaptırdığı dönemleri anımsatıyor romanın kimi bölümleri. Bunun yanında, kitapta yer alan aşk, yine Cobain’in karmaşık, yıkıcı, sarsak ve sınırsızca yaşadığı “duygusal” ilişkilerine birer gönderme gibi. Fakat burası biraz netameli çünkü o ilişkilerle ilgili çeşitli rivayet ve görüşler mevcut. Bu nedenle Crosbie’nin 1997’de yayımlanan, Kanadalı suçlu Paul Bernardo’yu anlattığı ve epey tartışmaya yol açan Paul’s Case isimli kitabı gibi Dün Gece Nerede Uyudun? da bazı kavgaları tetikleyebilir. Crosbie, yangına benzin döker gibi sözü, bir Gray’e bir Black’e verip konuyu derinleştirmekten de geri durmuyor. Yazarın kitapta yer verdiği aşk, günleri ve geceleri birbirine karıştıran türden. Kavgası bol, tutkusu tuhaf ve kafası karışık diye nitelenebilecek bu ilişkide, anlaşılacağı üzere şiddet hüküm sürüyor. Bağımlılığın ve yan yana gelince tartışmanın gırla gittiği bir aşk… Crosbie, yattığı yerden kaldırdığı Cobain’e, genç bir kızla beraber yeniden hayat veriyor. Bu hayatın içinde müzik, uyuşturucu, aşk ve cinayet var. Cobain ve ona hayran pek çok kişinin yaşadığı ve deneyimlediği gibi romanda, her şey büyük bir savrukluk ve hızla gerçekleşiyor. Yazarın ilk bakışta klişelere yaslandığı izlenimi uyandıran kurgusu, roman ilerleyip olaylar birer birer sıralandıkça farklılığını gösteriyor. Aşk, sıradan bir aşka benzemiyor. Kitabın kahramanları, etrafı kalabalıkla çevrili olmasına rağmen koca bir boşlukta salınıp duruyor, daha doğrusu serbest düşüşe geçiyor. Böyle baktığımızda Dün Gece Nerede Uyudun?, Cobain’in yaşamındaki şöhret, kıskançlık, hırs ve çöküş gibi olguların üstüne, trajikomik ve ironik bir hikâye inşa ediyor. Yeniden doğuştan cinayete kadar giden sürecin arasını, hayatın kirli ve onunla mücadele etme dürtüsüyle dolduran Crosbie, tanıdık bir öyküyü bozup tekrar oluşturarak okurun karşısına çıkarıyor.  İFSAK 24. İstanbul Fotoğraf Günleri
1-30 Kasım 2016 tarihleri arasında gerçekleştirilecek. Türkiye’de fotoğraf ve sinema sanatının öğrenilmesi, yaygınlaşması ve gelişmesi için çalışmalar yapan İFSAK’ın, 1985’ten beri düzenlediği İstanbul Fotoğraf Günleri’nin bu yılki teması ‘THANATOS–Tek Düşmanım Kendim’ olarak belirlenmiş. Derneğin sitesinde tema ile ilgili bir kısa bir açıklama var. Ancak bence bu özet yetersiz olduğu gibi hem bireye dair, hem de topluma dair kullanılan kavramlar ve olgular bu haliyle sorunlu. Özet şöyle; ‘THANATOS – Tek Düşmanım Kendim’; kişilerin içinde ölüm ve yokolma korkusundan kaynaklanan saldırganlık duygusunun hep varolduğu, çeşitli şekillerde baskılandığı ancak tamamen yok etmenin mümkün olmadığı, bunun ancak etkin bir demokrasi ve hukuk düzeniyle sağlanabileceği üzerinde duruyor. Gelenekselleşen İFSAK İstanbul Fotoğraf Günleri; Türkiye’de ve İstanbul’da düzenlenmeye başlanan ilk fotoğraf festivali olarak lanse ediliyor. Bugüne kadar Alex Webb, Paolo Pellegrin, Anders Petersen, Raghu Rai, Joachim Ladefoged, Pentti Sammalahti, Kent Klich, Antoine d’Agata, Susan Schwartzenberg, Stanley Green, Gueorgui Pinkhassov, Alexander Rodchenko, World Press Photo, Photography Center of Thessaloniki, Italian Federation of Photography Associations gibi sanatçıları ve kurumları ağırlamıştı. İFSAK 24. İstanbul Fotoğraf Günleri’nin Düzenleme Kurulu Tanju Akleman, Altan Bal, Orhan Cem Çetin, Serra Mübeccel Gültürk, Yalçın Savuran, Özcan Yurdalan’dan oluşuyor. Etkinliklerde; sergiler, fotoğraf gösterileri, yurt içi ve yurt dışından katılan sanatçılarla söyleşiler, forumlar ve fotomaraton yer alıyor. Bangladeşli sanatçı Shahidul Alam ‘’ Belgeseli Sarma Pratiği’’ isimli bir konferans verecek. Katılan sanatçılar; Shadi Ghadirian (İran), Lori Nix (ABD), Tina Enghoff (Danimarka), Kent Klich (İsveç), Aorta - Marco Grizelj and Kristian Krän (İsveç), Issa Touma (Suriye), AES + F (Rusya), Ozan Emre Oktay, İlke Veral Coşkuner, Sadık Demiröz, Yücel Tunca, Emin Özmen, Çağdaş Erdoğan, Seçkin Tercan, Aramis Kalay, Bedran Tekin, İlham Tibet, Rıza Aydan Turak, Sinan Kılıç, İFSAK Kadın Hakları Grubu, İFSAK Belgesel Fotoğraf Grubu (Türkiye) Atölye çalışmalarına gelince; Eğitmenliğini Yücel Tunca’nın yapacağı “Aile Belgeseli Atölyesi”; Fotoğrafçıların biyolojik ya da seçilmiş ailelerinin kronolojik veya tematik hikayelerini anlatmayı öneren bir atölye çalışması... Katılımcılar ile aile kavramı üzerine giriş mahiyetinde bir sohbetle başlayacak atölye. Ardından, fotoğraf dünyasında deneyimlenmiş aile belgeseli kapsamında değerlendirilebilecek anlatılar izlenecek ve bu fotoğraf serilerinin analizleri hep birlikte yapılacak. Atölye sonrasında aile belgeseli üretmek isteyen katılımcılarla proje planlama taslakları hazırlanacak. Dileyen katılımcıların beraberinde getirecekleri hazır aile görselleri üzerinden yaratıcı fikirler geliştirilmeye çalışılacak. Eğitmenliğini Ercan Arslan’ın yapacağı “ Basın Fotoğrafçılığı Atölyesi” şu başlıklar altında yapılacak; Fotoğraf-Gazete ilişkisi - Foto Muhabiri nerde nasıl çalışır, Bir foto muhabiri nasıl olmalı - Fotoğraf seçim kriterleri - Belgesel Fotoğraf-Proje Hazırlama -Foto Röportaj - Portfolyo değerlendirme. Eğitmenliğini Altan Bal’ın yapacağı “Belgeselde Yeni Anlatım Yöntemleri Atölyesi”nin içeriği ise şöyle aktarılmış; İnsanın anlama ve anlatma çabası, neredeyse varoluşu kadar eskidir. Mağara duvarına çizdiği resimden itibaren yüzyıllar boyunca anlamanın ve anlatmanın yeni yöntemlerini aramaktan asla vazgeçmemiştir. Fotoğraf, belgesel fotoğraf da bu çabaların bir ürünü olarak yüzyılı aşkın bir süredir etkili bir yöntem olarak hayatımızdaki yerini almıştır. Belgeselde Yeni Anlatım Yöntemleri Atölyesi’nde görsel anlatımın ilk örneklerinden başlayarak, yıllar içinde değişen, gelişen görsel anlatım yöntemleri üzerine konuşulacak ve örnekler incelecek. Festivale başarılar diliyorum. Daha ayrıntılı bilgiye İFSAK’ın sitesinden ulaşabilirsiniz.  Yaş aldıkça sertleşen müzik
BARIŞ AKPOLAT barisakpolat@gmail.com Metallica Kasım’da yayınlayacağı yeni albümünden 3. single’ı da yayınladı. Atlas, Rise!, 'Hardwired… To Self-Destruct' adlı albümün 2. şarkısı. Uzun süredir bekliyoruz bu albümü, şarkıları da büyük bir çoğunluk, bir şampiyonanın final maçı gibi geri sayımlarla bekliyor. “Geçen hafta Lady Gaga’ya yükseldin şimdi de Metallica’ya koşuyorsun” dediğinizi duyuyorum. Evet klasik müzik de dinliyorum hatta. Farklı müzik türlerine heyecan duyuyorum. Bazılarına daha büyük heyecan duyuyorum, bu da bir gerçek. Konu heavy metal olunca üzgünüm, fazladan yükseliyorum. Atlas, Rise! gerçekten çok güzel bir şarkı. Nakarat dönüşü senkopları tam bir son dönem Metallica hareketiyken gitarların nakarata dönerken çaldığı melodiler tam bir Iron Maiden tadı veriyor. Şarkıda genel olarak diyemesem de bir Yeni Dalga İngiliz Heavy Metal’ini (New Wave Of British Heavy Metal) fazlasıyla hissediyoruz. Şimdi eğri oturup doğru konuşalım, lafı gevelemeyelim şarkıyı dinleyip ardından bir de Iron Maiden’den Hallowed Be Thy Name dinlediğinizde o bahsettiğim melodilerin Maiden’a ne çok benzediğini siz de düşüneceksiniz. Atlas, Rise!’ın Load ve Reload şarkılarını andırdığını düşünenler çok. Ben bu çoğunluktan olmasam da şarkının genel yapısı Reload’a bir parça yakın duruyor. Esas önemlisi grubun gittikçe daha sert işler yapmaya başlaması... Yaşlandıkça sert müzik yapmaya başlayan thrash metalci diye bir olay var. Artık andropoz mu dersiniz başka bir şey mi bilemiyorum ama şimdiye kadar Exodus, Kreator, Overkill, Megadeth, Slayer’da bunun bir gerçek olduğunu anladık. Gerek sound gerekse gitar soloları, davul atakları filan eskisine göre daha sert bu gruplarda. Metallica da bu furyaya uyuyor. Son albümdeki Hardwired şarkısından bunu anlamak mümkün. Şarkıyı çok beğenmedim o ayrı. Gittikçe tekniği kötüleyen Lars Ulrich uzun zamandır ilk kez kulağıma batmıyor. Bu albümde güzel bir sound yakaladığını düşünüyorum. James Hetfield’dan bekleyemeyeceğimiz bir vokal kalitesi var Atlas, Rise! ve Moth Into Flame’de. Burada şu detayı atlamayalım. İlerleyen yaşla beraber ses de yaşlanacak ve eskiden çıktığı notalara çıkamayacaktır. Hetfield’ın da vokalinin eskisi kadar güçlü olmasını bekleyemeyiz fakat bu son şarkılarda o vokaller de gayet iyi. Artık kendisinin daha rahat söyleyebileceği şekilde yazıyorlar şarkıları. Çok zorlamıyorlar bünyeyi. Olacak böyle şeyler artık... Kısacası ben bu yeni albümden fazlasıyla umutluyum. Bir önceki albümleri pek şahane Death Magnetic’in açtığı güzel yoldan gidecekleri belli. Bakalım Hardwired… To Self-Destruct hayranlığımızı nasıl etkileyecek.Andromedalı sürüngenlere fersah fersah dalmak Son haftalarda Son Fersah ve Reptilians From Andromeda’ya (RFA) büyük düştüm. İkisini de çok beğeniyorum. Rashit grubunu bilirsiniz. Tolga Özbey, punk’ın ülkemizdeki en önemli oluşumu Rashit’ten sonra eşi Aybike Çelik Özbey’le RFA projesine yüklendi. Bir süredir kayıtlar yayınlıyorlar. Bizim memlekete nazaran yurtdışında daha fazla tanınıyorlar diyebiliriz. Radical Noise’dan Kerem Onan’ın Paslanmaz Kalem’de yaptığı RFA röportajında Aybike Çelik Özbey aynen şöyle bir cümle kuruyor: “Biz Lofi garage diyorduk tarzımıza… ...Aslında Protopunk, Postpunk, Garage, Artrock, Deathrock, Nowave, Riot girl, Grunge, Hardcore sanırım hepsinden bir şeyler bulmak mümkün şarkılarımızda.” Özbey haklı. Ben de Sonic Rabbit Hole EP’lerini dinlerken gotik’ten garaj rock’a kadar geniş bir yelpazeyi duyabildim. Güzel bir oluşum RFA, İlgileniniz. Bir de Son Fersah var. Son günlerde kendilerine büyük tutuldum. Thrash metal’den punk’a geniş bir yelpazede Türkçe sözlü müzik yapıyorlar. Taş gibi riff’ler ve çok dinamik davulları var. Arada bol wah efektli soloları filan Metallica dinleyicilerini kendine çekecektir. Aslan gibi bir grup. Vokal performansları gayet güzel geliyor EP’de. Canlı performanslarını dinleyemedim fakat merak ediyorum. Albüm kapaklarına, Street Fightervari logolarına ve sözlerine bayıldım. Ben memleketten böyle gruplar çıksın istiyorum. Çok mu şey istiyorum? *** Dünyayla aynı anda Mumford izleyeceğiz  İngiliz Mumford & Sons’ın geçen yıl çıktığı turnensinin Güney Afrika ayağından bir film ortaya çıktı. Üç albümleriyle inanılmaz bir başarı yakalayan folk rock’çı ekibin Live From South Africa: Dust and Thunder adlı bu konseri tüm dünyayla aynı anda 8 Kasım Salı akşamı Zorlu PSM Skylounge’da gösterilecek. Gelirseniz bana da bir selam vermeyi unutmayın. Görüşürüz.  Tiyatro sanatçısı Gönül Ülkü Özcan yaşamını yitirdi
Tiyatro sanatçısı Gönül Ülkü Özcan'ın torunu Tarık Ündüz, Özcan'ın Silivri'deki evinde yaşamını yitirdiğini söyledi. Sanatçının ilerleyen yaşının verdiği sağlık sorunları olduğunu kaydeden Ündüz, "Bugün ne yazık ki akşam saatlerinde vefat haberini almış bulunuyoruz. Çok acı tabii. Dedemi daha önce kaybetmiştik. Orada buluştular herhalde. Nurlar içinde uyusun. Tabii çok üzüntülüyüz." ifadelerini kullandı. GÖNÜL ÜLKÜ ÖZCAN KİMDİR? Tiyatro, sinema ve dizi oyuncusu Özcan, 28 Şubat 1931'de İstanbul'da doğdu. Küçük yaşta, ailesinin desteğiyle 1947'de İstanbul Büyükşehir Belediyesi Şehir Tiyatroları Çocuk Bölümü'ne girdi. 1962'de tiyatro, sinema ve dizi oyuncusu Gazanfer Özcan'la evlenene kadar Şehir Tiyatroları'nda çalışan sanatçı, daha sonra eşiyle birlikte Gönül Ülkü-Gazanfer Özcan Tiyatrosu'nu kurdu. Özcan, 2002'deki rahatsızlığına kadar kendi tiyatrolarında çalıştı. 2003'de yeniden sahnelere dönen sanatçı, az sayıda sinema filminde de rol aldı. Kuruntu Ailesi adlı bir diziyi eşi ve kadrosuyla birlikte 16 yıl oynayan sanatçı, "Sabahsız Geceler", "Satılmış Hayatlar", "Hürriyet Uğruna Mukaddes Yalan", "Vur Patlasın Çal Oynasın" isimli yapımların yanı sıra "Avrupa Yakası" ve "Yalan Dünya" isimli dizilerde rol aldı. En son 2015'te "Yaz'ın Rüyası" adlı televizyon dizisinde oynayan usta oyuncu, 2014'de, Kültür ve Turizm Bakanlığı Kültür ve Sanat Büyük Ödülü'ne layık görüldü. 'Kalandar Soğuğu' ABD'den ödülle döndü
Yönetmenliğini Mustafa Kara'nın üstlendiği "Kalandar Soğuğu", Asya Dünyası Film Festivali"nden ödülle ayrıldı. 89. Akademi Ödülleri'nde (Oscar) En İyi Yabancı Film Dalı'nda, Türkiye'nin adayı olarak da seçilen "Kalandar Soğuğu" filmi, ABD'de düzenlenen, 51 ülkenin Oscar ve Golden Globe'a aday gösterilen filmlerin yarıştığı festivalin Los Angeles`da yapılan ödül töreninde, "En iyi Yönetmen" ve "En İyi Erkek Oyuncu" ödüllerinin sahibi oldu. Ulusal ve uluslararası birçok festivalde ödül alan, yapımcılığını Nermin Aytekin'in üstlendiği film, geçen ay da Almanya'da düzenlenen "Hamburg Film Festivali"nin Kaleideskop bölümünde "En İyi Film", İsrail'de düzenlenen "32. Hayfa Film Festivali"nde ise "Golden Anchor En İyi Film" ve "FEDEORA En İyi Film" ödüllerini almıştı. Mustafa Kara'nın, Bilal Sert ile senaryosunu kaleme aldığı film, insan doğa ilişkisini arka fona alarak kişisel bir mücadeleyi anlatıyor. Dünya prömiyerini Tokyo'da gerçekleştiren ve katıldığı ulusal ve uluslararası festivallerde birçok ödül alan filmde, Haydar Şişman, Nuray Yeşilaraz, Hanife Kara ile İbrahim Kuvvet rol alıyor. Bas gitarın Bach’ı Victor Wooten İstanbul’da!
Çağan Irmak'ın yeni filmi 11 Kasım'da vizyonda
Karin Karakaşlı’dan çocuklara: “Konaktakiler”
Karin Karakaşlı’nın 8-12 yaş grubuna yazdığı “Konaktakiler” Günışığı Kitaplığı etiketiyle yayımlandı. Tanıtım bülteninden Çağdaş edebiyatımızın güçlü kalemlerinden Karin Karakaşlı, son romanında çocukların ve evlerin dilinden konuşuyor. Tarihin farklı dönemlerinde yaşanmış ve iç içe geçmiş aile hikâyelerini şiirsel bir üslup ve empatiyle aktarıyor. Terk edilen ya da göç etmek zorunda kalarak yalnızlaşanın sadece insanlar olmadığını, yaşanmışlıkların tanığı yapıların kalplerinin de nasıl örselenebildiğini duyumsatıyor. Gerçeklerin ağırlığını umut ve sevgiyle hafifleten yazar, her koşulda dayanışmanın gücünü hatırlatıyor ve yaşamı yüceltiyor. Dünü ve bugünü anlamak isteyenlere edebi bir yolculuk sunan roman, mutluluğun rengini saklıyor. Konu özeti Gülperi, Çınar ve Poyraz’dan oluşan Üç Kat Tat Çetesi’nin en sevdiği eğlence, mahalledeki “perili köşk”ün bahçesinde oynamak, yıkık dökük odalarında dolaşmaktır. Terk edilmiş, harap durumdaki evden sesler geldiği uyarılarına aldırmayan kafadarlar, günün birinde evde oynarken hiç ummadıkları bir sahneyle karşılaşır. Aynı anda umut da, perili köşkün eşiğinden giriverir. Ancak, üç arkadaş bu kederli evin ve içindekilerin yüzünü güldürebilecek midir?.. Karin Karakaşlı 1972’de İstanbul’da doğdu. Boğaziçi Üniversitesi Yabancı Diller Yüksek Okulu Mütercim Tercümanlık Bölümü’nü bitirdi. Başka Dillerin Şarkısı (1999), Can Kırıkları (2002) ve Yetersiz Bakiye (2015) adlı öykü kitaplarının yanı sıra Müsait Bir Yerde İnebilir Miyim? (2005) adlı bir romanı ve köşe yazılarını topladığı Cumba (2009) adlı bir deneme kitabı var. Benim Gönlüm Gümüş (2009), Her Kimsen Sana (2012) ve İrtifa Kaybı (2015) adlı şiir kitaplarıyla da tanınan Karakaşlı’nın Asiye Kabahat’ten Şarkılar Dinlediniz adlı anlatı kitabı 2016’da yayımlandı. 1994 Gençlik Kitabevi Öykü Yarışması’nda üçüncülük, 1995 Gençlik Kitabevi Öykü Yarışması’nda birincilik kazanan yazar, 1998 Yaşar Nabi Nayır Gençlik Ödülü’ne de değer görüldü. Nobel Ödüllü Camilo Jose Cela’nın başyapıtı “Arı Kovanı” Türkçede
Nobel Ödüllü Camilo Jose Cela’nın başyapıtı “Arı Kovanı” Gökhan Aksay çevirisiyle Jaguar Kitap tarafından yayımlandı.  Tanıtım bülteninden “Bayan Rosa, heybetli kalçasıyla müşterilere çarpa çarpa, kafedeki masaların arasında koşuşturur durur. ‘Lanet olası! Tövbeler olsun!’ diye sıkça mırıldanır. Onun dünyası kafeden ibarettir; evrenin geri kalanı ise kafenin çevresidir.” Bayan Rosa’nın evreninin dışında yer alan kadınlar ve erkekler, birer ikişer onun dünyasına girerler: Dertli kadınlar ve dertli erkekler, birbirleriyle ve birbirlerinden konuşurlar orada. Kendileriyle birlikte acılarını, umutlarını, aşklarını ve her birinin bağlı olduğu hayatları da getirirler. Arı Kovanı onların dünyalarıyla dolar. Böylece Bayan Rosa’nın Madrid’deki kafesi sadece onun için değil, üç yüzden fazla karakter -ve bu romanın okuru- için “bir dünya”dan ibaret olur. Ülkesinde “İspanyolcanın Cervantes’ten sonraki en önemli yazarı” olarak görülen Nobel ödüllü Camilo José Cela’nın kendisine has grotesk realizminin en yetkin örneği Arı Kovanı, Gökhan Aksay’ın İspanyolca aslından çevirisiyle… “Arı Kovanı, İspanyol edebiyatının tartışmasız temel taşlarından biridir.” El Pais Yekta Kopan’dan yeni öykü kitabı: “Sakın Oraya Gitme”
Yekta Kopan’ın yeni öykü kitabı “Sakın Oraya Gitme” Can Yayınları etiketiyle yayımlandı. Tanıtım bülteninden: Yekta Kopan yeni öykü kitabı Sakın Oraya Gitme’de yine yüreğimizin en derinlerine güçlü dokunuşlarla yerleşen öykülerle çıkıyor karşımıza. İçinde yaşadığımız karanlık zamanlarda umutlu bir mola sunuyor okuyucusuna. Kayıplar ve yitip giden zamanlara ilişkin duyguların yer aldığı öyküler ve bu öykülere yüklediği sorularla okuru yine bir yüzleşmeyle karşı karşıya bırakıyor. Yekta Kopan, “Sakın!” diyenlere inat, belleğimizin en karanlık ormanlarına dalıyor. Böylesi bir macerada öykülerden daha iyi ne aydınlatabilir ki yolumuzu… İçimde bir şey koptu, koptuğunu hissedebiliyordum, bir şeyler çalkalanıp yükseldi içimden. Deniz kenarında oradan oraya savrulan bir taş kadar özgür olamayan ruhlarımıza üzüldüm. Doğanın muhteşem dengesine çomak sokmaktan zevk alan birilerinin ayak işlerinde geçen ömrümüze üzüldüm. “Bu kadar zor olmamalı özgürlük!” Vidalı kapağı iki tur çevirip mazotun kalanını kafama diktim. Ruhumun bedenimden ayrılıp günbatımına gitmesine izin verdim. Uzandım. Gözlerimi kapadım. Artık tanımadığım bir sesle mırıldandım: “Seni senden başka kim özgürleştirebilir ki?” Herkes birbirine aynı şeyi söylüyor: Sakın oraya gitme! Orada tedirgin ruhlar var. Orada tekinsiz anılar var. Orada korku, yılgınlık, ölüm var. Özgürlüğüne kastedenler, vicdanına zulmedenler var. Perdenin ardındakilerle yüzleşmeye cesareti olmayanlar haykırmaya devam edecekler: Sakın oraya gitme!YEKTA KOPAN 1968’de doğdu. Aşk Mutfağından Yalnızlık Tarifleri adlı kitabı 2002 Sait Faik Hikâye Armağanı’na, Karbon Kopya adlı kitabı 2007 Dünya Kitap Yılın Telif Kitabı Ödülü’ne, Bir de Baktım Yoksun adlı kitabı 2010 Yunus Nadi Öykü Ödülü’ne ve 2010 Haldun Taner Öykü Ödülü’ne değer bulundu. Çocuk kitabı Burun 2009’da yayımlandı. 2014 yılında öykü üstüne bir sözlük çalışması olan İpekli Mendil’in editörlüğünü yaptı. Kitapları çeşitli dillere çevrildi. Yekta Kopan’ın yeni öykü kitabı “Sakın Oraya Gitme” Can Yayınlarıetiketiyle yayımlandı. Tanıtım bülteninden Yekta Kopan yeni öykü kitabı Sakın Oraya Gitme’de yine yüreğimizin en derinlerine güçlü dokunuşlarla yerleşen öykülerle çıkıyor karşımıza. İçinde yaşadığımız karanlık zamanlarda umutlu bir mola sunuyor okuyucusuna. Kayıplar ve yitip giden zamanlara ilişkin duyguların yer aldığı öyküler ve bu öykülere yüklediği sorularla okuru yine bir yüzleşmeyle karşı karşıya bırakıyor. Yekta Kopan, “Sakın!” diyenlere inat, belleğimizin en karanlık ormanlarına dalıyor. Böylesi bir macerada öykülerden daha iyi ne aydınlatabilir ki yolumuzu… İçimde bir şey koptu, koptuğunu hissedebiliyordum, bir şeyler çalkalanıp yükseldi içimden. Deniz kenarında oradan oraya savrulan bir taş kadar özgür olamayan ruhlarımıza üzüldüm. Doğanın muhteşem dengesine çomak sokmaktan zevk alan birilerinin ayak işlerinde geçen ömrümüze üzüldüm. “Bu kadar zor olmamalı özgürlük!” Vidalı kapağı iki tur çevirip mazotun kalanını kafama diktim. Ruhumun bedenimden ayrılıp günbatımına gitmesine izin verdim. Uzandım. Gözlerimi kapadım. Artık tanımadığım bir sesle mırıldandım: “Seni senden başka kim özgürleştirebilir ki?” Herkes birbirine aynı şeyi söylüyor: Sakın oraya gitme! Orada tedirgin ruhlar var. Orada tekinsiz anılar var. Orada korku, yılgınlık, ölüm var. Özgürlüğüne kastedenler, vicdanına zulmedenler var. Perdenin ardındakilerle yüzleşmeye cesareti olmayanlar haykırmaya devam edecekler: Sakın oraya gitme! YEKTA KOPAN 1968’de doğdu. Aşk Mutfağından Yalnızlık Tarifleri adlı kitabı 2002 Sait Faik Hikâye Armağanı’na, Karbon Kopya adlı kitabı 2007 Dünya Kitap Yılın Telif Kitabı Ödülü’ne, Bir de Baktım Yoksun adlı kitabı 2010 Yunus Nadi Öykü Ödülü’ne ve 2010 Haldun Taner Öykü Ödülü’ne değer bulundu. Çocuk kitabı Burun 2009’da yayımlandı. 2014 yılında öykü üstüne bir sözlük çalışması olan İpekliMendil’in editörlüğünü yaptı. Kitapları çeşitli dillere çevrildi. Gülten Akın 4 Kasım’da Boğaziçi Üniversitesi'nde anılacak
Türkçe şiirin en büyük şairlerinden Gülten Akın ölümünün birinci yılında, 4 Kasım saat 15:00’te Boğaziçi Üniversitesi Demir Demirgil Salonu’nda adına düzenlenecek bir panelle anılacak. Boğaziçi Üniversitesi Nâzım Hikmet Kültür ve Sanat Araştırma Merkezi tarafından düzenlenecek olan “Hiç ayrılmadım ki ben orada kaldım”: Gülten Akın Şiirinin Peşinde başlıklı panele Boğaziçi Üniversitesi’nden Saliha Paker, Marmara Üniversitesi’nden Baki Ayhan T. ve şair Gülseli İnal katılacak. Panelin moderatörlüğünü Boğaziçi Üniversitesi Türk Dili ve Edebiyatı Bölümü öğretim üyesi Olcay Akyıldız üstleniyor. Gülten Akın şiirinin farklı dönemlerinin ve çevirilerinin de konuşulacağı panelde Gülten Akın şiirinde kadın temsilleri ve erkek egemen bir şiir ortamında kadın şair olarak var olma çabası konu edilecek. Edebiyatseverlerin katılımına açık olan panele katılım ücretsiz olacak. Türkçe şiirin en büyük şairlerinden Gülten Akın ölümünün birinci yılında, 4 Kasım saat 15:00’te Boğaziçi Üniversitesi Demir Demirgil Salonu’nda adına düzenlenecek bir panelle anılacak. Boğaziçi Üniversitesi Nâzım Hikmet Kültür ve Sanat Araştırma Merkezi tarafından düzenlenecek olan “Hiç ayrılmadım ki ben orada kaldım”: Gülten Akın Şiirinin Peşinde başlıklı panele Boğaziçi Üniversitesi’nden Saliha Paker, Marmara Üniversitesi’nden Baki Ayhan T. ve şair Gülseli İnal katılacak. Panelin moderatörlüğünü Boğaziçi Üniversitesi Türk Dili ve Edebiyatı Bölümü öğretim üyesi Olcay Akyıldız üstleniyor. Gülten Akın şiirinin farklı dönemlerinin ve çevirilerinin de konuşulacağı panelde Gülten Akın şiirinde kadın temsilleri ve erkek egemen bir şiir ortamında kadın şair olarak var olma çabası konu edilecek. Edebiyatseverlerin katılımına açık olan panele katılım ücretsiz olacak. Türkçe şiirin en büyük şairlerinden Gülten Akın ölümünün birinci yılında, 4 Kasım saat 15:00’te Boğaziçi Üniversitesi Demir Demirgil Salonu’nda adına düzenlenecek bir panelle anılacak. Boğaziçi Üniversitesi Nâzım Hikmet Kültür ve Sanat Araştırma Merkezi tarafından düzenlenecek olan “Hiç ayrılmadım ki ben orada kaldım”: Gülten Akın Şiirinin Peşinde başlıklı panele Boğaziçi Üniversitesi’nden Saliha Paker, Marmara Üniversitesi’nden Baki Ayhan T. ve şair Gülseli İnal katılacak. Panelin moderatörlüğünü Boğaziçi Üniversitesi Türk Dili ve Edebiyatı Bölümü öğretim üyesi Olcay Akyıldız üstleniyor. Gülten Akın şiirinin farklı dönemlerinin ve çevirilerinin de konuşulacağı panelde Gülten Akın şiirinde kadın temsilleri ve erkek egemen bir şiir ortamında kadın şair olarak var olma çabası konu edilecek. Edebiyatseverlerin katılımına açık olan panele katılım ücretsiz olacak. Türkçe şiirin en büyük şairlerinden Gülten Akın ölümünün birinci yılında, 4 Kasım saat 15:00’te Boğaziçi Üniversitesi Demir Demirgil Salonu’nda adına düzenlenecek bir panelle anılacak. Boğaziçi Üniversitesi Nâzım Hikmet Kültür ve Sanat Araştırma Merkezi tarafından düzenlenecek olan “Hiç ayrılmadım ki ben orada kaldım”: Gülten Akın Şiirinin Peşinde başlıklı panele Boğaziçi Üniversitesi’nden Saliha Paker, Marmara Üniversitesi’nden Baki Ayhan T. ve şair Gülseli İnal katılacak. Panelin moderatörlüğünü Boğaziçi Üniversitesi Türk Dili ve Edebiyatı Bölümü öğretim üyesi Olcay Akyıldız üstleniyor. Gülten Akın şiirinin farklı dönemlerinin ve çevirilerinin de konuşulacağı panelde Gülten Akın şiirinde kadın temsilleri ve erkek egemen bir şiir ortamında kadın şair olarak var olma çabası konu edilecek. Edebiyatseverlerin katılımına açık olan panele katılım ücretsiz olacak. Türkçe şiirin en büyük şairlerinden Gülten Akın ölümünün birinci yılında, 4 Kasım saat 15:00’te Boğaziçi Üniversitesi Demir Demirgil Salonu’nda adına düzenlenecek bir panelle anılacak. Boğaziçi Üniversitesi Nâzım Hikmet Kültür ve Sanat Araştırma Merkezi tarafından düzenlenecek olan “Hiç ayrılmadım ki ben orada kaldım”: Gülten Akın Şiirinin Peşinde başlıklı panele Boğaziçi Üniversitesi’nden Saliha Paker, Marmara Üniversitesi’nden Baki Ayhan T. ve şair Gülseli İnal katılacak. Panelin moderatörlüğünü Boğaziçi Üniversitesi Türk Dili ve Edebiyatı Bölümü öğretim üyesi Olcay Akyıldız üstleniyor. Gülten Akın şiirinin farklı dönemlerinin ve çevirilerinin de konuşulacağı panelde Gülten Akın şiirinde kadın temsilleri ve erkek egemen bir şiir ortamında kadın şair olarak var olma çabası konu edilecek. Edebiyatseverlerin katılımına açık olan panele katılım ücretsiz olacak. Volkan Erdoğan “Çöldeki Defne” albümünü çıkardı
Volkan Erdoğan, uzun yıllar süren sessizliğini Çöldeki Defne albümü ile bozdu. Yavuz Çetin'leyer aldığı gruplardan sonra müziğe ara veren Volkan Erdoğan, Eflatun Müzik etiketi taşıyan ilk albümü Çöldeki Defne ile müzikseverlerin karşısında! Selim Öztürk aranjörlüğünde hazırlanan albümde tüm şarkıların söz ve müzikleri Volkan Erdoğan'a ait. Gençlik yıllarındaki müzikal heyecanına geri döndüğünü ve aynı hislerle bu albümü hazırladığını belirten Erdoğan, "Tüm şarkılar derin hikayeleri olan ve itinayla üzerinde çalıştığımız şarkılardı. Dilerim dinleyiciye aynı samimiyetle ulaşır." dedi.  VOLKAN ERDOĞAN KİMDİR? Volkan Erdoğan müzik hayatına akustik ve elektrik gitar çalarak ortaokul yıllarında başladı. Yavuz Çetin'le birlikte yer aldıkları Heart Time Passenger ve 102. Sayfa isimli gruplarda çeşitli konserler verdi. Bir süre profesyonel olarak cover şarkılar çaldıktan sonra eğitim hayatını ITU ve ABD'de tamamladı. Uzun bir süre müziğe ara vererek BP ve Volvo gibi uluslararası şirketlerde yöneticilik pozisyonunda çalıştı. Tekrar müzik hayatına yazmış olduğu şarkı ve bestelerle dönerek Çöldeki Defne isimli albümünü hazırladı. Merakla beklenen “Çöldeki Defne “ albümü, tüm müzik marketlerde ve tüm dijital platformlarda yerini aldı.    Fujifilm ile çekilmiş fotoğraf seçkileri her hafta BirGün'de
Amerikan Mimari Enstitüsü Ödülleri: Mimarlık hakkında 3 kısa film
Amerikan Mimarlar Enstitüsü, mimarlıkla ilgili kısa filmlerin rekabet ettiği “İmrenilen Film Yarışması” kazananlarını duyurdu. Yarışmaya katılan 47 aday arasından, 3 tane etkileyici film seçildi. İlk film, Brad Deal, Robert Brooks ve Michael Tolar’ın yönetmenliğini üstlendiği “Arch 335: Medkampları Yeniden İnşa”, kronik hastalıklı ve engelli çocuklara ücretsiz yaz kampı sağlayan Lousiana Medkampı (sağlık kampı) için Lousiana Teknik Üniversitesi Tasarım Stüdyolarıtarafından tasarlanan tesislere detaylı bir bakış atıyor. Film aynı zamanda, tasarımın getirdiği zorluğu ve tasarımı, gerçekten hayatın kalitesini geliştirmek ve birilerinin ihtiyacını gidermek için doğru anlamda kullanmanın, genç tasarımcılar üzerindeki etkisini ele alıyor. Şirket sadece çeşitli ve yetersiz hizmet alan bir kullanıcı grubunun yararına olmuyor, aynı zamanda kamu çıkarının gücünü, mimarların gelecek nesillerini şekillendirmek için kullanıyor.  İkinci film; Patrick Higgins ve Kurt Hanley’in yönetmenliğini yaptığı 20×10 ise Austin, Texas’ta mikro evlerde yaşayan bir topluluğu anlatıyor. Filmin hedef kitlesi kronik evsiz insanlar. Bu film bu kronik evsiz insanlar için radikal yeni bir toplum vizyonunu seyirciyle paylaşır. Projedeki önemli mimarlar, 20×10 filmindeki eşsiz mikro evler aracılığıyla toplumu inşa etmek için tasarımları ve amaçlarının arkasındaki niyetleri-kuvveti tartışırlar.  Üçüncü Film; OPN Mimarlık ve film yapımcısı Sam Fathallah tarafından çıkarılan “Build Back Better”, Haziran 2008’de yok edici bir sel ile karşı karşıya kalan Cedar Rapids bölgesindeki onarım sürecini anlatıyor. Bu selde şehrin en önde gelen devlet yapılarından bazılarına sahip olan 30 şehir de dahil olmak üzere, yüzlerce ev ve işyeri yok olmuştur. OPN’nin kendi ajansını da sel basmıştır. Selden sonra, Cedar Rapids şehri bu felaketin üstesinden gelmek için çok önemli bir çözümle karşı karşıya kalmıştır. Şehrin ileri gelenleri OPN mimarlarına yardım etmeye başlamışlardır. Doğrusunu söylemek gerekirse, mimari, toplumun selden kurtulması için bir çözüm değildi.  Gaia Dergi Soba
Balıkçılar kahvehanesinin ortasında yanan odun sobasının yanına sandalyemi çektim. Kahvehanede kimse benim kadar üşümüyordu sanırım, herkes sıcaktan kaçarcasına pencere kenarlarına oturmuştu. Aslında benimkisi de üşümekten farklıydı, denizdeyken başlayan bir iç titremesi… Yazacağım yazıyı düşünerek sobaya bakarken, baktığım şeyin sadece soba olmadığına dair bir düşünceye kapıldım. Öyle birden bire değil, alevlerin sobanın kapağından kaçmak istercesine hamlelerini izlerken olmuştu bu. Masallardaki gibi cinsiyeti belli olmayan çok yaşlı ve bilge birinin karşısındaymışım gibi hissetmiştim. Bana, ağzını hiç açmadan gözleriyle “Anlat bakalım” der gibi sıcak bir gülümsemeyle bakıyordu sanki. Bir sobayla dertleşilir mi demeyin, bir kere bu sobayı görmediniz, hem yanan bir ateşin hipnotize ediciliğini bilmiyor olamazsınız. “Gündeme ve gidişata dair bir şeyler yazmalıyım, çünkü çok fena şeyler oluyor, ama işin doğrusu sevgili soba, içimden gelmiyor siyasete dair yazmak. Yıllardır ne düşündüysem, okuduklarımdan, gözlemlediklerimden, hissettiklerimden yola çıkarak yazıp durdum. Aslında bu noktaya nasıl geldiğimizi, gazeteleri takip eden biri zaten biliyordur. Şimdiyse her şey o kadar açık ve ortada ki, ‘Kahrolsun Faşizm!’den ibaret iki kelimelik bir yazıyla, bugün yaşananlar özetlenebilir. Ama bugün ‘Kahrolsun Faşizm!’ demenin, gerçekte kendi başına bir anlamı yok. Nasıl kahrolacak, bütün mesele bu. İmza kampanyalarıyla mı, türküler şarkılar söyleyerek mi, yazarak mı?.. Kapatılan gazetelerin önünde toplanıp basın açıklamasından sonra dağılarak mı? Gidişattan rahatsız olan geniş kesimlerin sessizliği, iyimser olmalarından kaynaklanmıyor. Birikmiş hayal kırıklıklarından oluşan yılgınlığa teslim olunmuş sanki… Vitrinlerden oluşan bir labirentin içinde yolunu kaybettiği için eve dönme umudunu yitirenlerin yılgınlığı… Tecrit koşullarında, Foucault’nun tabiriyle ‘gözaltı koşulları’nda bir hayat sürmeye razı olundukça, o labirentten çıkılamayacağını onlar da biliyorlar. Herkesin kendisini evinde hissedeceği bir ülke, bir dünya hayalinden vazgeçmemektir umut, umudumuz, bize kalan ve bizden sonrakilere bırakacağımız miras…” “Yılgınlık yok, direniş var!” diye seslenmesini bekledim sobanın, alevler coşmuş, yanan odunların çıkardığı ses iyice artmıştı. Sobanın, “İnsanları, gün boyu yutmak zorunda kaldıkları yalanlara muhtaç bırakan şey anlaşılmalı önce” dediğini duyar gibi oldum. Ah, emin değilim, bir sobanın konuştuğunu nasıl anlardınız ki?.. Çıkan alevler ve çıtırtıların melodisinden mi?.. Osman abi çay getirince, sobayla sohbetimiz bölündü. “Yine kendi kendine konuşmaya başladın” dedi gülerek, sonra ciddileşip devam etti, “Bak dikkatli yaz, bunlar önlerine geleni almaya başladılar. Kahveyi kapattırıp cezaevi önüne taşıma bizi.” Şaka yapmıyordu, ciddiydi, ama bu defa beni bir gülmek aldı. Hâlimiz gülünçtü çünkü, Thomas Bernhard’ın kitaplarındaki gibi acı acı gülünecek kadar saçma… Ama biz buyduk, yaşadığımız ülke buydu, başka bir yere gidemezdik, bedenimiz gitse de ruhumuz bu ülkenin sokaklarında gezinmeye devam ederdi. Ne kadar kızsak üzülsek de burayı seviyorduk. Bize bu sevgiyi unutturmak için ellerinden geleni yapmaları bir şeyi değiştirmiyordu. Yerliyiz dedikleri şey, bir gösterişti sadece. Savaş isteyince yerli olunmuyordu ya da doğayı katledince ya da toplumu kamplara bölünce ya da sansür ve yasaklarla özgür düşünmeyi engelleyince ya da kanun hükmünde kararnameyle… Yerli olmak, kimseyi ayırmadan, bu topraklarda yaşayan herkesin, doğayla uyumlu bir biçimde eşit ve özgürce yaşamasını istemekti. Soba, düşüncelerimi duymuş gibi daha da alevlendi, dışarıdan gelen dalgaların sesi de artmıştı. Sobanın başında çayımı yudumladıkça içimde ılık bir huzur belirmeye başladı. Yüzüme vuran sıcaklıkta, bu toprakları sevdikleri için devletin gazabına uğramış, yaşayan yaşamayan bütün yerli aydınlarımızı, bedeller ödeyen insanlarımızı düşündüm. Sanki onlar da bu sobanın etrafına toplanmışlardı, ne de olsa hepimiz aynı rüyanın insanıydık… Kafa kafaya verirsek eğer, içine hapsedildiğimiz vitrinlerle süslü bu labirentten bir çıkış yolu bulacaktık. Trafiğe karşı edebiyat
En hızlı piyanist Lubomyr Melnyk geliyor
Küçük yaşta aldığı klasik müzik eğitiminin ardından 70’li yıllarda minimalist müzik akımından etkilenerek öncüsü olduğu “Continuous Music” türünde özgün eserler üreten Lubomyr Melynk, 4 Kasım’da Zorlu PSM Drama Sahnesi’nde uzun süre hafızalardan silinmeyecek farklı bir performansa imza atmaya geliyor. Saniyede 19.5 nota rekoru 1948 yılında Münih'te doğan, Paris Operası’nda Carolyn Carlson ile birlikte çalışan Ukraynalı besteci ve piyanist Lubomyr Melnyk, dünyanın yaşayan en hızlı piyanisti olarak biliniyor. Melnyk, 1985 yılında İsveç’teki Sigtuna Stiftelsen’deki performansında saniyede 19.5 nota çalarak bir dünya rekorunun sahibi oldu. Sanatçı, 60 dakika boyunca koruduğu 13 nota/saniye hızıyla bastığı 93.650 notayla piyanoda bir saatte en fazla nota çalma alanında da dünya rekorunun sahibi konumunda. Kariyeri boyunca Peter Broderick, Nils Frahm ve Roberth Raths gibi isimlerle çalışan ve toplam 22 albüme imza atan Melnyk, Erased Tape Records etiketiyle yayınladığı albümü Corollaries ile ismini çok daha geniş kitlelere duyurdu. Bu yıl içinde yayınladığı kaydı Illirion’la çok iyi eleştiriler alan Ukraynalı sanatçı, piyanosuyla bütünleştiği canlı performanslarıyla bestelerinin gücünü daha da artırıyor. Kitap, elde bir
Bir yazıda, kitap fuarında başımı kaldırıp tavana baktığımda bende kubbe hissi uyandırdığını, kendimi kutsal bir yerde hissettiğimi söylemişim. Kutsal bir yerde mutlu bir çocuk! Kaç yaşında olsam, bir sürü kitabın olduğu yerde kendimi mutlu hissedeceğimden hiç şüphem yok. Maymun iştahlı olduğumu söyleyen anneme, bundan herhalde altmış yıl önce “Ama kitap okumaktan bıkmadım,” demiştim. Bir meslek sayılır mı, bilemem ama kitap okumaktan hiç bıkmadım, eve yeni kitap gelince de hep bayram ettim. Kitapların bana mutsuzluk verdiği hiç olmaz mı peki? Olur tabii. Çok birikirlerse “Nasıl okuyacağım?” diye karalar bağlıyorum. Örneğin, Toptaş’ın son kitabını halen okuyamadım ama Talat Sait Halman Jürisi okumaları nedeniyle beni affeder diye düşünüyorum. Çok gezen mi, çok okuyan mı sorusuna ise elbette ikisi de diye cevap veririm. Gezmeyi sevdiğim için olsa gerek. Ama çeşitli nedenlerle merak ettiğim yerlere gidemeyince (maddi durum, sağlık durumu, işi bırakamamak), oturup karalar bağlamaktansa okumak en iyisidir derim. Tercihan, sevdiğin, güvendiğin yazarları okumak... Bir yeri başkasının gözünden görmek, sonradan mukayese imkânı da sağlıyor. Sinemanın da insana bir yeri tanıtabildiğini bir türlü gidemediğim Londra’yı yıllar sonra görünce anlamıştım. Şehrin her yanını biliyor gibiydim. Daha önce okuduğum kitaplar da Londra’yı görünce daha bir anlam kazanmıştı. Hele Edinburgh’a gidince, Ian Rankin’in kahramanı Müfettiş Rebus’un yaptıkları, ettikleri, gittiği yerler benim için çok daha fazla anlam kazanmıştı. Peki, “Kitap! Kitap!” diye neden birden coştum öyle? Beyoğlu Belediyesi’nin 10. Sahaf Festivali başladı, ben de ilk küçük turumu yaptım da ondan. Ve annemin bütün titiz seçimlerine rağmen (ki ben de hepsini sevmişimdir aslında), aslında çocukluğumun en unutulmaz iki serisinden birini orada tastamam buldum. Hatta bir tanesi için bir yazı da yazmıştım ama eski yazılarımın çoğu gibi kaybolup gitmiş: Michel Zevaco’nun dört kitaplık Kanlı Saltanat serisi. Acaba tamam mı diye sahaf arkadaşla birlikte bakarken birden ilk bakışta bulamadığımızı da gördüm. Güzeller güzeli ama hain mi hain Kraliçe İzabo’nun kapak olduğu kitap, üçüncü cilt. “Tamam,” dedim, “hepsi burada.” Henri de Pasavan’ı çok severdim. Pardayanlar’ın gölgesinde kaldığı için de pek acırdım. Diğer seri ise, iki çocukluk arkadaşımın, Jano ile Yanik’in dünya seyahatidir: “İki Çocuğun Devriâlemi”. Köpekleri Sultan’la birlikte... Onları da buldukça Lütfü Seymen veriyor bana. Doğrusu ikisi de hayli fedakârlıkla okunmuştur. Ders kitaplarının içine saklandıkları için cezamı çekmişimdir. Hele Zevaco benim için onaylanan bir yazar da değildi diye hatırlıyorum. Sahaf Festivali’nin hemen ardından da 35. İstanbul Kitap Fuarı geliyor. Uzaklığına, hafta sonlarındaki kalabalığa rağmen çok sevdiğimiz, hiç kaçırmamaya gayret ettiğimiz bir fuar. Aynı kitabın çift çift, hatta üçer üçer baskılarının da alındığı yer. İnsan o kitabın kendinde olup olmadığını bir türlü kestiremiyor. Ya eski okumalardan hatırda kalmışsa? Hem sonra bizce değerli bazı baskıları yeniden alacak mıyız? Hem bunun da kapağı çok güzelmiş. Yeniden yapılmış çevirilerde durum büsbütün karışır. Hani eski çeviriyi Sahaf Festivali’nden almışsınızdır da, Kitap Fuarı’nda karşınıza yenisi/yenileri çıkmıştır... Kaçırmadan Sahaf Festivali’ne gidin derim. Şuracıkta, Taksim’de. Fuar Edirne’ye daha yakın sanki ama bir kerecik bile olsa gitmek, kitapların havasını solumak insana iyi geliyor. Hem yeni kitaplardan da tanıtımlar yoluyla haberdar olmaktansa, göz göze görmek şart. Görüşmek üzere... ‘Felsefe insanı bir bütün olarak ele alır’
KADİR İNCESU Türkiye’deki eğitim politikalarında felsefeye yeterince yer verilmemesinden mi, insanların ileride iş güç bulma kaygısından mı başka alanlar tercih ediliyor, bilemiyorum. Ama felsefeye ilgi yetersiz görünüyor. Bu düşünceler içerisindeyken Ali Timuçin’in Bulut Yayınları’ndan çıkan bir çalışması dikkatimi çekti. Uzmanlık alanı olarak felsefeyi seçen ve doktora çalışmasını da Türkiye’de az bilinen, zor anlaşıldığı ileri sürülen Spinoza üzerine yapan Ali Timuçin ile “Spinoza’nın Özgürlük Anlayışı” adlı kitabı üzerine konuştuk. »Sokrates, Descartes, Aristoteles, Platon gibi isimler varken tez konunuzu Spinoza olarak seçmenizin nedenini açıklar mısınız? Öğrenciliğimde okumayı düşünmeyi seven ve yaşamı sorgulayan biriydim. Lisansta iktisat okusam da yüksek lisans eğitimi sırasında felsefe çalışmalarına yoğunlaştım, Spinoza da bu uğraşımın şimdilik son durağı oldu. İnsanı ruhsal ve bedensel olarak tüm derinlikleriyle anlamaya ve anlatmaya çalışan bir filozof olması onu seçmemde etkili oldu. Ayrıca tutkuların mahkûm edildiği bir dönemde insanı tutkularıyla açıklarken en sağlıklı insani ilişkilerin nasıl kurulabileceğini sorgulaması beni öncelikle ilgilendirdi. »Ali Timuçin’in gündelik yaşamı, diğer alanlarla ilişkisi ve ilgi duyduğu konular hakkında bilgilenebilir miyiz? Üniversiteye derse gitmediğim zamanlar felsefe çalışmalarımı düzenli sürdürüyorum. Ayrıca vakit buldukça edebiyat okumaları yapıyorum. Akşamları dinlenmek için ya film seyrederim ya da bazen maç seyrederim. İyi bir klasik ve rock müzik dinleyicisiyimdir. Yürüyüş yapmayı da çok severim. Şiir yazmaya da çalışıyorum. »Yaşamın çeşitli sorunlarıyla yoğrulan birey ve topluluklar için felsefenin önemi nedir ya da ne olmalıdır? Felsefe insanın bilgi sorunlarına çözüm ararken insanı bir bütün olarak da ele alıp incelemekle yükümlüdür. Eskiçağdan beri filozofların yazdığı metinler doğrudan insanın temel sorunlarına dokunuyor. Günlük yaşamın sıkıntıları içindeki insan bu metinlerden giderek kendi ve çevresi üzerine düşünceler geliştirebilir, ruhbilimciden alacağı katkıyı bir bakıma filozofların metinlerinden de alabilir. »Felsefe tarihi bakımından 17. yüzyılın en görkemli dönem olarak anılmasının nedeni? 17. yüzyıl Platon ve Aristoteles’ten sonra dizge felsefelerinin yeniden yükselişe geçtiği bir dönem. Bu dönemde bilimler felsefeden ayrılmaya başlarken bütün bilgi alanlarının birbirleriyle bağlantılı olarak bütünsel biçimde değerlendirilmesinin gerekliliği Descartes, Lebniz, Spinoza gibi filozofların düşüncelerine yansır. Bugün yeniden disiplinler arası işbirliğinin önemine vurgu yapılması da değişik açıları dikkate alan bütünsel bakış biçiminin önemini gösteriyor. Demokratik cumhuriyetin nasıl bir kurumsallaşmayı gereksindiği sorusu ancak mutlakyönetim ve soylulukla ilgili belirlemelerinden çıkarılabilir »Döneminin felsefecileri içinde Spinoza’nın yeri ve öne çıkmasında etkin rol oynayan yönleri neler? Spinoza’yı öne çıkaran yönlerden biri Sokrates’ten beri gelen bilgili insan erdemli olur anlayışını bilgi temelinde doğrulamaya çalışması. İnsanların belli bir kültürel birikimi yakalayabilecek çabayı yüreklice göstermeleri gerekir. Bu bilgi anlayışına göre erdemli olmak salt bireysel bir çabanın sonucu değil. Bireyler başkalarıyla ortak bir kavramsal dünyayı paylaşıp, başkalarının yaşamlarına anlam katabildiklerinde gerçekten ahlaki bir yola girerler. Böylece Spinoza’nın söylemiyle “İnsan insanın Tanrı’sı” olabilir. Yalnızca filozoflar değil bilimlerin ve sanatların bilgisine sahip olmak isteyenler de yaşamı erdemlice paylaşan insanlar olabilirler. Spinoza aslında Ethica’da temele koyduğu bilgi anlayışıyla bugününün demokratik tartışma kültürünün öncüsü durumundadır. »Spinoza’nın varlık-bilgi-ahlak-siyaset arasındaki bağları öbür filozoflara göre daha sıkı kurduğunu söylüyorsunuz. Bu tespitinize neden olan ve Spinoza yaklaşımını farklı kılan ögeler hakkında bilgi verir misiniz? Henüz tarihselci bakışın olmadığı bir yüzyılda Spinoza’nın öbür filozoflardan farklı bir bakışı duyurmuş olması önemlidir. O, doğa bilgisinin doğanın tarihi üzerine kurulduğunu söyler. Dönemin bilim kavrayışına sahip olan kültürlü birinin kendi yapıp edebileceklerini tanımakta zorluk çekmeyebileceğini düşünebiliriz. Buna göre yaşadığı dönemi ve kendini tanıyan birinin kararları kendi yaşam gereklerine uygun olabilir. Spinoza’nın bakış açısıyla böylesi bir insan gerçekten kendini özgür duyabilir. Oysa bilimsel kavrayıştan uzak ona her söylenen düşünceyi benimsemeye açık biri kolayca her yöne çekilebilecektir. »Spinoza’nın Tanrı ya da Doğa dediğinde ne demek istediğinin, özgürlük ve zorunluluk ilişkisine ilişkin değerlendirmelerinin ve etkisinin geç anlaşıldığını düşünenlerin bu görüşlerine katılır mısınız? Onun Tanrı’yla Doğa’yı özdeş gören heptanrıcılığı bana yakın geliyor. Ama Spinoza’dan farklı olarak evrende rastlantıların da önemli bir etkisi olduğunu düşünüyorum. Yine de insan kendini ve yaşamdaki yerini iyi değerlendiğinde doğru davranabilir, böylece kendini özgür duyabilir fikri bana yakın geliyor. İnsanın kendi gelişimine katkı yapmayacak dostlukları bir süre sonra kişinin gerçekten kendini özgür duymasını engelliyor, hatta bu dostluklar kişiye yük oluyor. Günlük siyasete son derece uzak olsam da insanın yaşadığı toplumda kargaşaya düşmemesi ve sağlıklı bir toplumsal yaşamı sürdürebilmesi için siyasetin varlığını kaçınılmaz görüyorum. Ama günümüzde insanın gelişimine ve birbirleriyle kültürel paylaşımına destek veren bir siyasal düzenin kolay kurulabileceğine inanmak çok zordur. Spinoza gibi böylesi bir düzenin devletlerin yararına da olduğunu düşünüyorum. Ama günümüzde her şey daha kısa vadeli değerlendiriliyor. Yine de Spinoza’nın insanın olabildiğince kendini geliştirip yetkinleştirdikçe özgürleşebileceği fikrine katılıyorum. Çünkü daha doğru davranmak ve doğru ortaklaşmalar kurmanın insanı dingin ve kendiyle barışık kılacağı görüşündeyim. Filozofun görüşlerinin geç anlaşılıp anlaşılmadığı konusunda değerlendirmede bulunmak zordur. Heptanrıcı olmasından dolayı kendisine yakın düşünen dostlarıyla bile aralarında ciddi görüş ayrıkları olmuştur. Dostları tanrıtanımaz ya da sapkın yakıştırmalarına uğramamak için onun dünya görüşünü benimser gibi görünmek istememişlerdir. Bununla birlikte ölümünden sonra onun kitaplarının basılması için yürekten çaba göstermişlerdir. Kitapları ölümünden sonra yasaklansa da kitaplıklara girebilmiştir. Ancak heptanrıcı bir filozof olduğu için uzun süre görmezden gelinmiştir. Yine de daha çok 18. yüzyıldan sonra Alman yazarları onu keşfetmiştir diyebiliriz. »Spinoza’nın düşüncelerinin kendisinden sonra gelen düşünürler üzerindeki etkisi ve günümüz sorunlarına yaklaşım bakımından felsefi önemi hakkında ne düşünürsünüz? Spinoza’nın Montesquieu, Rousseau, Kant, Hegel gibi filozofları etkilediği görülüyor. Görüşleri bugünün atomlaşmış, ilgilerini çok sınırlı tutan insanına karşı sağlıklı bir toplumsallaşma bildirisi gibidir. İnsanların birbirlerini aşağılamadığı, birbirlerine öfkelenmediği, birbirleriyle alay etmediği saygıya dayalı demokratik tartışma kültürünü temellendirmeye girişmesi bugün için de önemlidir. Özetle o hoşgörünün sınırlarını çizmiştir. Cehaletin boyunduruğu altına girmeyecek toplumsal ve siyasal koşulların yaratılmasına önem vermiştir. Ussal oluşturulmuş bir yasa düzeninden ve sağlıklı işleyen bir denetim düzeneğine dayalı bir demokratik cumhuriyetten yana olmuştur. Yazık ki Siyaset İncelemesi’nde demokrasi bölümü yarım kaldığından demokrasiyle ilgili düşüncelerinin çoğunu Dinbilimsel Siyasal İnceleme’den çıkarıyoruz. Bu nedenle demokratik cumhuriyetin nasıl bir kurumsallaşmayı gereksindiği sorusu ancak mutlakyönetim ve soylulukla ilgili belirlemelerinden çıkarılabilir. Yeni Al Capone belli oldu
Yordam Kitap klasiklere Marx'ın Fransız Üçlemesi ile devam ediyor
Yordam Kitap "Marksist Klasikler Dizisi"ne Marx'ın Fransız üçlemesi diye anılan Fransa'da Sınıf Mücadeleleri, Louis Bonaparte'ın 18 Brumaire'i ve Fransa'da İç Savaş ile devam ediyor. Fransız Üçlemesi hem tek kitap halinde ciltli basımıyla hem de üç ayrı kitap halinde okurla buluşuyor.  Marksist Klasikler Dizisi kapsamında daha önce Devlet ve Devrim (V. İ. Lenin; Çev. Celal Üster, M. Halim Spatar) ve Halkın Devlet Yönetimine Katılımı (V. İ. Lenin; Çev. Metin Çulhaoğlu) kitaplarını yayınlayan Yordam Kitap, diziye Fransız Üçlemesini ise Erkin Özalp'in Almancadan çevirisiyle okurla buluşturuyor. Karl Marx'ın Fransa'daki sınıf mücadelelerini konu aldığı Fransız Üçlemesinin, tek kitap hâlinde ciltli basımının yanı sıra üç ayrı kitap hâlinde karton kapaklı basımları da 27 Ekim 2016 günü okurlara sunulacak. Fransız Üçlemesi, Karl Marx'ın Fransa'daki sınıf mücadeleleriyle ilgili üç temel eserini bir araya getiriyor: Şubat 1848 Devrimi sonrasında yaşanan gelişmelerin çözümlendiği Fransa'da Sınıf Mücadeleleri 1848-1850 ile Louis Bonaparte'ın 18 Brumaire'i ve 1871 Paris Komünü deneyiminin çözümlendiği Fransa'da İç Savaş. Ayrıca, Fransa'da İç Savaş'ın birinci ve ikinci taslakları da kitapta yer alıyor.  Fransa'daki 1848 Şubat Devriminde, işçi sınıfı, siyaset sahnesine ilk kez ayrı bir sınıf olarak çıkmış, cumhuriyetin ilan edilmesini sağlamış ve bu cumhuriyetin "sosyal" bir cumhuriyet olması için mücadele etmişti. Egemen sınıfların karşılığı, işçi sınıfını erken bir ayaklanmaya zorlayarak, aynı yılın Haziran ayında bir katliam gerçekleştirmek oldu. "Burjuva cumhuriyeti"nin gerçekte "burjuva diktatörlüğü"nden başka bir şey olamayacağı görüldü.  Fransa'da Sınıf Mücadeleleri'nde, işçi sınıfının kapitalist düzen ve onun siyasal kurumları hakkındaki yanılsamalarını çözümlenirken, yenilgilerden çıkarılması gereken dersler tarif ediliyor. Engels'in 1895 tarihli kapsamlı Giriş yazısına ise, Almanya'daki sosyal demokrat parti yöneticilerinin o dönemdeki dayatmaları nedeniyle istemeden çıkardığı pasajları da içeren eksiksiz hâliyle yer veriliyor.  1848 yılının Aralık ayında halkın büyük çoğunluğunun oylarıyla cumhurbaşkanlığına seçilen Louis Bonaparte, Aralık 1851'de bir hükümet darbesi gerçekleştirerek Fransa'daki İkinci Cumhuriyet dönemine son verdi. 18 Brumaire'de, sıradan ve gülünç bir maceracının kahraman rolünü oynamasını mümkün kılan koşullar çözümlenirken, burjuva cumhuriyetçilerinin ve küçük burjuva cumhuriyetçilerinin politikalarının, Louis Bonaparte'ın Aralık 1852'de kendisini imparator ilan edebilmesine nasıl yol açtığı da ortaya koyuluyor.  Louis Bonaparte 1870 yılında Prusya'ya açtığı savaşta esir düşmüş, ülkede cumhuriyet ilan edilmiş, burjuva siyasetçileri tarafından bir "ulusal savunma" hükümeti kurulmuş ve Paris, Prusyalılar tarafından kuşatma altına alınmıştı. Hızla bir "ihanet" hükümetine dönüşen ve başkentin Prusya'ya teslim edilmesi için çaba harcayan iktidara direnen halk, 18 Mart 1871'de Paris'in yönetimini kendi eline aldı. Fransa'da İç Savaş'ta, tarihteki ilk işçi sınıfı iktidarını, yani Paris Komünü'nü ortaya çıkaran koşullar, Komün'ün siyasal ve toplumsal önlemleri ve yıkılmasının nedenleri çözümleniyor. Ayrıntı Yayınları'nın TÜYAP programı belli oldu
Ayrıntı Yayınları, TÜYAP Kitap Fuarı boyunca yazarları okurlarıyla buluşturacak edebiyat sohbetlerinin yanı sıra, Laiklik, Din, Özgürlük" ve "Bir Devlet, İki Cumhuriyet" söyleşiler düzenleyecek. TÜYAP İstanbul 2016 Kitap Fuarı 12-20 Kasım tarihleri arasında Beylikdüzü'ndeki fuar alanında gerçekleştirilecek. Ayrıntı Yayınları, fuar boyunca yazarları ve şairleri okurlarıyla buluşturacak. Yayınevi, romanlar, şiirler ve yazarlarının hayatları üzerine edebiyat sohbetlerinin yanı sıra "Laiklik, Din, Özgürlük" ve "Bir Devlet, İki Cumhuriyet" başlıklı söyleşiler de düzenleyecek. Ayrıntı Yayınları'nın TÜYAP Kitap Fuarı boyunca düzenleyeceği etkinliklerin programı ise şöyle: 12 Kasım 2016 Cumartesi Kınalıada Salonu 15.15-16.15 Panel: "Bir Devlet, İki Cumhuriyet" Konuşmacı: Dinçer Demirkent, İlbay Kahraman 13 Kasım 2016 Pazar Heybeliada Salonu 17.00-18.00 Söyleşi: "Laiklik, Din, Özgürlük" Konuşmacılar: Zerrin Kurtoğlu, Zeynep Altıok Akatlı, Levent Turhan Gümüş 14 Kasım 2016 Pazartesi, Salon 1, Almanya Standı 16:30-17:30Judith Kuckart ile edebiyat sohbeti. Moderatör: Burhan Sönmez (Frankfurt Kitap Fuarı işbirliğiyle) 19 Kasım 2016 Cumartesi Kınalıada Salonu 18.15-19.15 Söyleşi: "90. Yaş gününde John Berger, Hayat ve Şiir" Konuşmacı: Cevat Çapan, Enis Rıza, Emirhan Oğuz 20 Kasım 2016 Pazar Heybeliada Salonu 13.00-14.00 Söyleşi: "Siyasi Polisiye Romanlar" Konuşmacılar: Uğur Erkman, Ömer Türkeş, Celil Oker, Ahmet Erözenci, Ali Parlar Kasım ayında yayımlanacak kitaplar Öte yandan yayınevi Kasım ayında bir dizi kitabı okura sunuyor. Yayınevi; William E. Connolly'nin inceleme türündeki kitabı Hayatın Kırılganlığı'nı Aydın Çavdar'ın çevirisiyle Jack London'ın Beyaz Diş romanını Ayşe Berna Dehli'nin çevirisiyle Judith Kuckart'ın romanı Silah Seçimi'ni Süheyla Kaya'nın çevirisiyle Yeşim Narter'in Sanat Kuramı kategorisinden çıkan kitabı Tango'yu; Slavoj Zizek ve John Millbank'ın Paradokstan Diyalektiğe kitabını Selda Salman'ın çevirisiyle Nuri Salman'ın Yakın Tarih kategorisinden çıkan kitabı Yolculuk Süper'i Yeraltı Edebiyatı Dizisinden Chuck Pallaniuk, Richard Thomas, Denis Widmyer'in imzasını taşıyan Yanık Diller'i Sinem Çetmineoğlu'nun çevirisiyle Karen Pearlman'ın sinema kitabı Ritimlerin Kurgusu'nu Roger Scruton'un Akıllı Kişiler İçin Felsefe kitabını Eşref Armağan Eşkinat'ın çevirisiyle John Berger'in şiir kitabı Gökyüzü Mavi Siyah'ı Cevat Çapan'ın çevirisiyle Hüseyin Bul'un Paralel Cinayetler romanını okurla buluşturuyor. 3. İstanbul Tasarım Bienali’nde “Saatlerce”
Erdem: "Türkiye’nin durumu hastane kapısında beklemek gibi"
Yönetmen Reha Erdem son filmi “Koca Dünya”yı Cumhuriyet gazetesinden Esin Küçüktepepınar'a anlattı. Erdem, filmine de gönderme yaparak “Türkiye’nin durumu hastane kapısında beklemek gibi, kaybedecek miyiz yoksa kurtulacak mı, bilemiyoruz. Bir nevi araftayız” dedi. Kimsesiz iki gencin bu tekinsiz âlemde hayatta kalma çabalarını anlatan “Koca Dünya” ile 29. Tokyo Film Festivali’nde yarışan Reha Erdem, dün gerçekleşen ilk gösterimin ardından sahnedeydi. Erdem, yapımcısı, sanat yönetmeni ve dostu Ömer Atay ile seyircilerin sorularını yanıtladı. Önceki filmleriyle festivalin gediklisi olan Erdem’i yakından tanıyan izleyici “Jin” ve “Şarkı Söyleyen Kadınlar”ın ardından neden yine ormanı seçtiğini sordu. Erdem’in cevabı “Şehirlerden korkuyorum” oldu. Venedik ve Adana’da ödüller ve övgülerle baştacı edilen Erdem, juri üyesi olduğu Mumbai Film Festivali’den ayağının tozuyla Tokyo’ya gitti. Reha Erdem'in Cumhuriyet gazetesinden Esin Küçüktepepınar'a verdiği söyleşi şöyle: - Neden şehirden korkuyorsunuz? Şehirlerden korkuyorum ama Tokyo hariç! Burayı seviyorum çünkü yeniçağ anlayışı, modernlik ve gelenek iç içe. İnsanların birbirlerine davranışı, incelikleri beni büyülüyor. Saygılı ve hoşgörülü bir kültür. - Ozu gibi üstatlarla Japon sinemasına olan hayranlık da var değil mi? Elbette. Ayrıca yine bayıldığım ve bütün filmlerine internet çağı sayesinde ulaştığım Mikio Naruse var. 1940’lardan 60’lara kadar son derece incelikli filmler yapmış, ‘kadıncı’ bir yönetmen. Bir filminde erkekler ya terk ediyorlar ya da ölüyorlar yani yoklar. Filmin sonunda üç kuşaktan kadın biraraya geldiklerinde, en yaşlısı “Her haltı yerler bir de erken ölüp bu dünyayı başımıza bırakırlar” diyor... - “Koca Dünya”ya gelirsek, çıkış noktası neydi? Dertlerimden çıkıyor herhalde. Bilemiyorum ki bunlar neler, bilsem belki zaten dert olmaktan çıkarlar. Bu bir karışıklığın filmi daha çok. Çıkış noktası burası. Kuşak karışıklıkları, yatay karışıklıklar. Tıpkı içinde yaşadığımız dünya gibi. Herkes köklerini, anne, babasını arıyor karmaşanın içinde. Hep bir köksüzlük durumu var. Köksüzlük yani, bir yere ait olamamak duygusu. Benim için önemli bir söz o. Aslında kız daha az korkuyor. Bu da çektiği acılarla ve yaşadıklarıyla birlikte kendini bırakmasına, rasyonelden çıkmasına yol açıyor. Oğlanın o noktaya gelmesi ve kızla buluşması biraz daha zaman alıyor. Yani oğlan ormanı kaçırıyor aslında. Bunları düşünerek yazmadım filmi, konu açıldığı için şimdi manalandırıyorum. - Bir nevi içinde yaşadığımız dünya değil mi? Türkiye’nin durumu filmdeki hastane kapısında beklemek gibi, kaybedecek miyiz yoksa kurtulacak mı, bilemiyoruz. Bir nevi araftayız ama maalesef dünya hali böyle. Sadece bizde yaşanmıyor. - Zaten çocukların kaçtığı orman tehlikelerine rağmen daha huzurlu geliyor insana. Dış dünya yani kasaba veya şehir sanki Türkiye’nin ta kendisi! Kızın başına gelenler, amca dayı veya sevgili durumları hepsi iç içe geçmiş meseleler. Neyin ne olduğu belli değil. Öte yandan bir aile evi görüyoruz, hayli karanlık. Şehirdeki ev, ormandaki evden daha korkutucu. Ormanda korku da olsa sonuçta huzur var. Burası bir tür ‘düşler ormanı’ diyelim. Savunmasız, olduğu gibi yaşayabiliyorlar. Bu dünya öyle değil. - Filmde küçük bir kız çocuğu acılı şarkılar söylüyor örneğin. Evet, dokuz yaşlarındaki küçücük bir kız çocuğu bıçkın erkek ağzından aşk şarkısı söylüyor. Küçük Ceylan’ın bir şarkısı bu. Bir zamanlar o da bu yaşlarda söylüyordu ve tek değildi. Bunun altına ne koyursanız koyun, inanılmaz tuhaf bir şey sonuçta. - Âlemi sadece kameralarla değil ruhumuzla takip ediyoruz demiştiniz, sette her an her şey değişebiliyor mu? Elbette. Filmi bir coğrafyaya yatırıp içine doldurduğunuz figürlerle yeni bir evren oluşturuyorsunuz. Bunu yaparken de hayatın akışkanlığına ne kadar çok ayak uydurmaya çalışırsanız, onun size sunduğu sürprizleri kaçırmamış olursunuz. Evde yazdığınıza hayat katmanın en eğlenceli, aynı zamanda en tedirgin edici ve yorucu tarafı da bu. Öyle düşündüm aynısını çekeyim olmuyor. Benim için yönetmenlik böyle bir şey zaten, sadece yazmak değil. Hayatta anlık karşılaştırdıklarınla biriktirdiklerini karıştırmak. Esas mesele bu tekinsiz yolda. Renkler ve güneş
Müziğinin temelini synthpop ritimlerinden alan Sydney menşeli Empire of the Sun üç yıl aradan sonra tekrar ses veriyor. Luke Steele & Nick Littlemore’un renklere meraklı bu ortak projesi Two Vines adlı yeni albümünü önceki gün yayımladı. Los Angeles’taki Jim Henson Studios ve Hawaii’de bulunan Island Studios’ta kaydedilen Two Vines’ta toplam on bir şarkı var. İlk sıradaki Before, altı numarada ses veren Way to Go ve son perde To Her Door kaydın öncü üç parçası. Ek olarak High and Low ile albüme adını veren Two Vines’ı da belirtelim. Her iki şarkıda da vokal bir adım öne çıkıyor ve gerideki enstrüman kanallarını yönlendiriyor. Bir pop albümünde şarkıların temelini ritim yerine sözlerden oluşturmak cesaret göstergesidir. Bu riski birkaç şarkı boyunca üstleniyor Two Vines. Özellikle High and Low’un kulağa tanıdık gelen merkez pop etkileşimleri ve sözsel vurguların gücü bu şarkıyı Empire of the Sun’ın yeni dönem hitlerinden biri yapabilir. Capitol Records aracılığıyla çıkan Two Vines hakkında ekipten Luke Steele “Dinleyen herkes bunun şimdiye dek yaptığımız en iyi albüm olduğunu söylüyor. Bense buna pek aldırmıyorum. Çünkü insanlar her yeni albüm döneminde böyle konuşurlar ” yorumunda bulunuyor. Steele bu çekincesinde haklı bana kalırsa. Evet, onların en iyi albümünün Two Vines olduğunu söylemek kolay değil. Bundan çok daha iyisini henüz ilk albümleri Walking on a Dream ile yaptılar. Çünkü grubun manifestosu olan We Are the People şarkısı o uzunçalarda yer alır ve bir bakıma We Are the People tek başına Empire of the Sun demektir. Two Vines ise uzun süren ara dönemin ardından Empire of the Sun’ın “Henüz kepenkleri kapatmıyoruz” mesajını gönderiyor. Detaylı düşünülmüş, kalabalık prodüktör kadrosuyla renkli sound üzerinde yoğun olarak çalışılmış ve her şeyden önce electronicpop merkezinde seyreden sirayet gücü yüksek bir albüm bu. Geçmiş dönemle kıyaslamadan sanki yeni bir ekiple tanışıyormuşçasına dinleyin Two Vines’ı. Çünkü Empire of the Sun’dan sıfır kilometre bir albüm almak başlı başına güzel şey. 3/4 Dizilerimiz ve sanat filmlerimiz
Türkiye gerçekten ilginç bir ülke: Arzu Film ne zaman battı dersiniz? 1990’larda! Ne mi oluyordu? Tam da 70’lerde yapılan filmlerinin Türkiye’de 1990’larda prime time’da art arda birinci olduğu sırada. Peki, Arzu Film 1970’lerde televizyona vermediği ve sinemalarda büyük gişe hasılatı filmleri yaparken, niçin 1990’larda sinemada ya da televizyonda benzeri filmleri yapamadı? Sadece Ertem Eğilmez vefat ettiği için mi? İşin gerçeği başka, zülfü yâre dokunmayalım. Dizilerimiz için söylenecek temel şeyi anlatalım o zaman: Türkiye’de dizi çekiminde çalışan insanlar ağır ceza şartları altında çalışırlar, fakat bunun nedeni yalnızca iç piyasanın zorlaması değildir, aksine o tür bir üretim dünya genelinde ciddi bir gelir sağlayacak formata dönüşüyor. Bizim dizilerimiz dramatik olarak söz sanatları ve elbette sinemasal güzelliği ile değil, modern melodram formatına sahip, olayı aksiyonu fazla ve merkezinde aşk olan dizilerdir. Bu nedenle örneğin televizyonda Muhteşem Yüzyıl formatındaki bir diziyi eğer art arda gelen savaş dalgası biçiminde meydanlarda çekilseydi, aynı dizi hem Türkiye’de hem de yurtdışında bu kadar tutulmazdı. Ama saray içi entrikalara, can almalara, aşk oyunlarına, hırsa… dayanınca komünal bir mesele haline geliyorlar. Geçmişte de böyleydi: Bakın 1970’lerde Lütfi Akad, Metin Erksan ve Halit Refiğ televizyona dizi çektiler. Bu dizilerin içinde en iyisini kuşkusuz Akad ve Erksan çekti. Ama iyi bakıldığında, bu ikilinin çektiği dizi büyük oranda televizyon filmi gibiydiler, daha doğrusu film idiler, dramatik yapı yerine, tam aksine şahsiyet sorgulamasına dönüşmüş eser idiler. Oysa Aşk-ı Memnu televizyona uyarlandığında, bir anda melodram formatında bütün Türkiye’nin ilgilendiği bir dizi haline geldi. Bu anlamda bugün bizim dizilerimizin siyasilerin kimilerinin aktarımıyla, Büyük Atalarımız nutukları altında değerlendirmesi yapıldığında, sen zaten bizim dizilerimizin satılması için ya da iş yapması için değil, kendi kendimize böbürlenmemiz için yapılmasını istiyorsun anlamına gelir. O böbürlenme de para getirmez. Türkiye’deki bugün dizilerin yıllık satışları yaklaşık 300 milyon dolarlık ihracata karşılık geliyor. Hal böyle olunca, bunun için yeterince sermaye bulmakta zorlanıyoruz: O zaman ne oluyor? Arap, İngiliz ya da Amerikan sermayesi de bu pastadan pay kapmak için Türkiye’de dizilerin yapımına girmeye çalışıyor. Peki, niye? Bunun nedeni aslında basit: İki temel nedeni var. 1. Türkiye’de üretilen malın niteliğine göre, maliyeti çok ucuz, bu ucuzluğun temel nedeni ise çalışanların ücretleri ve inanılmaz uzun çalışma saatleri. 2. İkinci asıl ve önemli nedeni de, Türkiye’de üretilen dizilerin dünya pazarlarında rağbet görmesi. Bunun nedeni ise dizilerin senaryo üretimi, (nasıl oluyor bu? yasak anlatamıyoruz!) Bu anlamda mesela BBC formatındaki bir dizinin ya da belgeselin bu denli iş yapması imkânsız. Türkiye’de senaryoların değişkenliği ve bir formatı oturtup onu görsel alana taşımak ve sonra da bunu kârlı biçimde dünyanın değişik ülkelerine ihraç etmek olanaklıdır. Eğer bu piyasa kirletilmezse, düzenli olarak bir iyileşme ve yapılaşma sağlarsa, bundan sonraki dönemde Türkiye’nin dizi ihracında dünya piyasasındaki yeri azalmaz, tam aksine artar. Burada önemli bir noktaya geldik: Dizilerimiz ile sinemamız arasındaki ilişkiye. Geçmişte sinemadaki insanları dizilere taşıyorduk, oysa günümüzde, sektördekilerin temel pratik alanı ve istihdam alanı artık sinema değildir, net bir biçimde dizilerdir. Benzeri biçimde reklamlar da bir dönem bu işlevi görmüştü. Komik bir şey söyleyeyim: Türkiye’de büyük şirketlerin televizyon reklamlarına bakın, atmosfer, insanların konuşmaları, diyaloglar ve görüntünün akışına bakıldığında, sanki Türkiye değilmiş gibi. Hayal satıyorlar. Bu anlamda televizyon sektörü düşünüldüğünde gördüğümüz şey, onların yapım koşulları, seyirci miktarları, ihracat olanakları ele alındığında, sinemamız, özellikle de sanat sinemamız Türkiye’nin arpalığı, ulufe dağıtım merkezi, yetersizlerin havalı tarzda ve millete yabancılaşmış bir halde ürettiklerine dönüşmüş durumda. Bugün televizyonu küçük görüp, sanat sinemasını “büyük yaratıcılık” olarak görmenin hiçbir anlamı yoktur. Örnekler: Yeşim Ustaoğlu’na bir kere sordum, televizyona iş yapıyor dediler, doğru mu? -Ne alakası var, o kadar düşmedik, düşer miyim sence ben? Derviş Zaim’e sordum: Televizyonda çalışmak, bir tür utanç gibi bir şey dedi. Zeki Demirkubuz’a sordum: Çok istediğim halde, çekmeyeceğim dedim, sonra da kendi koyduğum yasağa uydum, dedi. Nuri Bilge Ceylan ise kendi çalışma tarzının televizyonda kâr değil iflas getireceğini defalarca söyledi. Evet, büyük sanatçı olduğu için bir sahneyi 65 kere çekiyor, daha sonra da gidip ilk iki çekimden birini kullanıyor. İşte bizim sanat sinemamızın bu havalı tarzını bugün ayakta tutan, bizzat onların o filmleri yapmasını mümkün kılan bir arpalık olması, bakanlıktan hileli ihaleler alan uyanık tüccarlar haline gelmeleridir. Bugün bakanlık desteğiyle yapılan filmlerin % 50’sinden fazlası çöptür. Hesaplaşma: Muhasebeci Batman
Hesaplaşma (The Accountant) güçlü karakter ve hikâye anlatımı ile hatırladığımız eli yüzü düzgün Yargıç (The Judge – 2011) filminin senaristi Bill Dubuque tarafından kaleme alınmış. Çocuk yaşta sıra dışı zekâsı ve değişik davranışları ile otistik teşhisi konulan Christian asker olan babasının kendisini özel yetiştirmesi sayesinde süper zeki, çok iyi dövüşen, tehlikeli dünyalarda muhasebecilik yapan birisine dönüşüyor. Dışarıdan bakıldığında sıradan gözüken hayatı FBI tarafından deşildikçe, kendisinin son derece tehlikeli suç örgütleri ile ilişkisi ortaya çıkıyor.Otistik kahraman John Nash (A Beautiful Mind) seviyesinde üstün zekâsı olan, silah uzmanı, tüm dövüş sanatlarına hâkim, kendi sağlığı ve bakımı ile tam kontrollü şekilde ilgilenebilen, iş hayatında başarılı, son derece zengin, kendi güçlü istihbarat ağına sahip olan birisi nasıl otistik olabilir? Bu filmde oluyor. Christian Wolff rolünde Ben Affleck otistik kişi algılarımızı zorlayacak kadar başarılı, seksi ve kaslı bir tipleme ortaya koyuyor. Zaten filmin en çok eleştiri alabilecek alanı da burası. Filmin otistikleri ele alışının yanlış olacağını söyleyen çok olacaktır, haklıdırlar da ancak otistiklerin olduklarından daha görkemli gösterilmesi ve övülmesinin bir sakıncası olduğunu düşünmüyorum. Otistik insanların farklı oldukları için, bu farklılığı anlayamayan normal insanları korkuttuğunu söyleyen film çok da doğru söylüyor. Bu çerçevede Christian’ın dış dünya ile kurduğu farklı ilişki aslında filmin en çekici yanını oluşturuyor. Bir Will (Good Will Hunting) veya Raymond (Rain Man) karakteri izler gibi ilgiyle Christian’ı takip etmeye başlıyorsunuz. Bir anne vardı ne oldu? Ne yazık ki bu keyif verici, normal olan ve değişik olanın ilişkisi, kısa sürede tükeniyor. Bu tükenişin ardından bir nevi John Wick becerisi ve koreografisi eşliğinde ilerleyen dövüş sahneleri ağırlık kazanıyor. Tuhaf ama aynı zamanda dahi olan ana kahramanın karakter ve insan ilişkilerine daha çok yer verilseymiş çok daha akılda kalıcı film olabilirmiş. Yani biraz daha az John Wick biraz daha fazla Good Will Hunting olmalıymış. Filmde en zor anlaşılan karakter Christian’ın annesi. Otistik çocuk yetiştiremeyeceğini anlayıp ailesini yüzüstü bırakarak terk etmesi, üstelik ailesi ile tüm ilişkisini keserek başka yeni bir aile kurmuş olması, kadın ve anne algısı için pek bilindik bir davranış modeli değil. Öte yandan anne ile oğlunun arasındaki ilişkinin sebep ve sonuçlarına dair ipuçlarını göremememiz senaryonun bir zafiyetidir.Jackson Pollock takıntısı Ex Machina (2015) filminde son derece önemli bir rol oynayan ünlü ressam Jackson Pollock ile ilgili aforizmalardan sonra Pollock bu filmde de karşımızda. Bir dürtü ile düşünmeden sanat yapan Pollock’ın eserlerinin otistik bireyler tarafından nasıl görüldüğünü ve algılandığını merak ediyorum. Christian’ın bir yapboz oyununu normal insanlardan ne derece farklı algıladığına dair görsel bir referans veren filmin benzer referansı Christian’ın Pollock’ın tablosunu ne gözle gördüğünü göstererek yapmasını çok isterdim. Aksi halde film Pollock’ı sadece vergi aklamak adına değiş tokuş olarak kullanılan pahalı bir tablonun sanatçısı olarak kullanmış oluyor. Bu arada filmde kullanılan Pollock tablosunun ismi Free Form (1946). Gerilim, macera filmleri eğlenceli ve aynı zamanda zeki olmalı. Güzel aksiyon sahneleri, zeki ve komik diyaloglarla dolu bir film olan The Accountant gayet keyifle izlenebilecek bir yapım. Samancılar: Bu ülkenin kurtuluşu çocuğunun dönmesini bekleyen analarda
Nadir gözüken bir başarıya imza atarak 'Babamın Kanatları' filmiyle hem Antalya’da hem de Adana’da En İyi Erkek Oyuncu ödülünü alan Menderes Samancılar, "bu ülkenin kurtuluşu yine bizim ülkemizin kadınlarında. O cepheye top taşıyan kadınlar, bugün saçlarını kanla yıkayan kadınlar, Galatasaray Lisesi’nin önünde oturan kadınlar, oğlunun askerden dönmesini bekleyen, dağdan oğlunun dönmesini bekleyen kadınlar, hepsi ana. Anaların acısı aynı bana göre. Anaların acısı bir, önce bunu kavramamız lazım" dedi. İşte 'Babamın Kanatları' filminin fragmanı:  Menderes Samancılar'ın Cumhuriyet gazetesinden Emrah Kolukısa'ya verdiği söyleşi şöyle: -Hem Antalya’da hem de Adana’da En İyi Erkek Oyuncu ödülünü siz aldınız bu yıl. Dünyada da bazen olur, bir oyuncu o yıl içinde bütün ödülleri silip süpürür ama bizde çok sık rastlanmaz buna. Ne hissediyorsunuz bu konuda? Çocukluğumda mahalle aralarında futbol oynardık. Maç yaptığımız topları da, harçlığımızı biriktirerek satın alırdık. Topun kolayca yırtılmaması için de çift dikişli olmasına dikkat ederdik. Ben de yıllardır özlemini çektiğim şekilde, her iki festivalde de aynı şekilde ödüllendirilmeme, işi sağlama alıp çift dikiş yaptım diyorum. Tabii ki bunlar işin şakası, ödül almak bir anlamda da sanatçıyı diri tutar ve yapması gereken daha çok iş olduğunu hatırlatır. Keşke bu ödülleri aldığımda Tuncel Kurtiz ve İhsan Yüce de yanımda olsaydı, bu mutluluğu onlarla paylaşmak isterdim. Bugün bu meslekte ayakta durabiliyorsam bunda en büyük pay, o güzel dostlarımın ve ustalarımındır. Keşke Onat Kutlar da olsaydı, değil mi? Tabii, Onat Abi mesela bana hep “Sen ileride çok iyi bir oyuncu olacaksın” derdi.” Biraz daha yaşlanman gerekiyor, hatlarının oturması gerek” derdi. Demek ki hatlarımız anca oturdu. Tabii ki fiziki hatların oturması yetmiyor, kafanın da yerine oturması gerekiyor. Sadece iyi sanatçı olmak yetmiyor, iyi ve duyarlı insan olmak gerekiyor. Halkının söyleyemediklerini söyleyecek ve acılarına ortak olmayı becerebileceksin. Eğer ki yaşadığımız ülkede kadınlarımız öldürülüyor, tekmeleniyor, çocuklarımız tecavüze uğrayıp kurşunlanıyorsa o ülkenin sanatçısı sessiz kalmamalıdır. Sizin bir de şair tarafınız var. Son şiir kitabınızda da Berkin var içinde mesela, başka acılar var. Şiirde de kendinizi ifade ediyorsunuz adamakıllı. Buna neden ihtiyaç duyuyorsunuz, oyunculuğun yetmediği bir alan mı o? Ülkemizde bunca ünlü ve usta şairler varken ben kendime şair demeye utanırım şahsen. Bunu çok samimi söylüyorum, ben sadece içimi dökmüş olmak için şiir yazıyorum. Özlemlerimi, acılarımı, öfkelerimi yazıyorum, uyanık kalmak için kendime mektup yazıyorum. Ülkemde kalıcı barış ve birbirimizi sevmemizi, ötekileştirmememizi istiyorum, özetle bu isteklerimi anlatmaya çalışıyorum. Halka içli dışlı yaşayan bir sanatçısınız. Uzaktan bakmaktansa yakın olmayı tercih ediyorsunuz. Zor olmuyor mu? Seviyorum halka iç içe yaşamayı. Her gün en az 10 kişiyle tanışıyorum. Bazen 50’ye kadar çıkıyor bu sayı. Çünkü metroyla da yolculuk yapıyorum, belediye otobüsünü de kullanıyorum, vapur kullanıyorum, bir vatandaşla karşılaşıyorsun, biri kartını veriyor, biri telefonunu veriyor. Ben telefonumu her isteyene veriyorum. Derdi olan arasın kardeşim. Ne olacak, beni taciz mi edecek? Peki var mı sizi böyle arayan? Çok Ne istiyorlar? Merhaba demek için aradım diyor. Sesini duyayım abi, arkadaşlarla oturuyoruz seni özledik diyor. Dünyanın her yerinden geliyor telefon. Seviyorlar. Şu yaptığın olmamış diyor mesela. Ben mesela ödül aldığımda şey dedim, bizim acılarımız bize yeter. Bu bizim acılarımız bize yeteri açtığımızda bizim buzdolabında ölen çocuklarımız da var, ülkede şehitler de var... Çünkü onlar da bizim kardeşlerimiz. Hepsiyle iç içe yaşamışız, dev bir kültürüz. Suruç’ta patlayan bomba da var, Ankara’daki bomba da var, İstanbul Havalimanı’nda patlayan bomba da var. Bizim acımız yeter derken, ülkemizin başına gelen 15 Temmuz olayı da var. Bunların hepsi dert. Yani hepsi bizim sancımız. Ben bunların hepsini topladım, bizim acımız bize yeter... Ben sana bir şey söyleyeyim mi, bu ülkenin kurtuluşu yine bizim ülkemizin kadınlarında. O cepheye top taşıyan kadınlar, bugün saçlarını kanla yıkayan kadınlar, Galatasaray Lisesi’nin önünde oturan kadınlar, oğlunun askerden dönmesini bekleyen, dağdan oğlunun dönmesini bekleyen kadınlar, hepsi ana. Anaların acısı aynı bana göre. Anaların acısı bir, önce bunu kavramamız lazım. Herkes her şeyi söylesin, ama söylenen her şeyin arkası yeter ki doğru ve kalıcı bir barışa gitsin. Bizim birbirimizi sevmekten başka çaremiz yok. Peki Yılmaz Güney? Siz ona dönem itibarıyla yetişemediniz tabii... Tanıştım sadece. Konuşmalarımız sohbetlerimiz oldu. “Endişe” filmini çekmeye gidiyordu, dayım dedi, dönüşte kaldığımız yerden devam ederiz, önümüzdeki projelerde birlikte çalışırız dedi. Ama işte olmadı, bizim de boğazımızda kaldı öyle. Önemi büyük tabii sinemamız için. Her şeyde belirleyici olmuştur. Yani Adana’da hepimizin oyuncu olmasının, oyunculuğa bu kadar meyletmemizin altında birinci kişi Yılmaz Güney’dir. Hepimiz doğuştan önce Yılmaz Güney gibi artist olmak için yola çıkarız. Eli kalem tutan Yaşar Kemal’i geçmeye çalışır, Orhan Kemal’i geçmeye çalışır. Geçen bir yerde şunu söyledim, bu ülkede devrim yapan bir tek kişi var: Yılmaz Güney. Sinemada devrim yarattı Umut filmiyle. Ülkemizin gelmiş geçmiş, gördüğümüz tek devrimi Yılmaz Güney’in Umut filmiyle yaptığı devrimdi. Tarık Akan’la “Karartma Geceleri”nde de kısa bir rol oynadınız. Orada da kısa. Orada da Tarık Akan’ı sürekli takip eden polisi oynadım. Çok kısa bir roldü. Yusuf Kurçenli, rahmetli, dedi ki “Bu rolü senden başka kimsenin oynamasını istemiyorum”. Ben de istemiyorum dedim. “Halkalı Köle” de öyle. Orada da Tarık aradı “Oğlum şöyle güzel bir rol var, benim yeğenim olacak. Benim senden iyi yeğenim mi var” dedi. Tamam dayıcığım dedim, geliyorum, gittik onu da öyle çalıştık. Tarık Akan demişken, çok erken bir kayıp değil mi? Şöyle hüzünlü bir anım var. Tuncel Kurtiz’in cenazesini, törenden sonra Arif Keskiner, ben ve Tarık aldık, cenaze arabasının arkasına düştük, Kaz Dağları’na doğru gidiyoruz. Eskihisar’dan arabalı vapura bindik. Cenaze aracı vapurda önde sol tarafta, biz de çay içmek için yukarı çıktık. Üst terasta Tuncel Abi’ye bakarak çaylarımızı içiyoruz. Bir ara yanımıza gelen vatandaşlar Tuncel Abi’nin cenazesi nerde diye sorunca bulunduğu yeri gösterdik. Biraz sonra bir baktık, on on beş kişi cenaze aracının etrafında dolaşarak tabuta dokunuyorlar, ağlayanlar var. Tarık dedi ki, “Lan Mendo” dedi, “Bu kadar sevilir mi lan bir insan?” dedi. “Acaba biz ölürsek, bizi nasıl yolcu edecekler, bizim etrafımızda kimse olacak mı?” dedi. Onu yüz binler yolcu ederken o gün söylediklerini düşündüm, canım arkadaşımın. Çok muhteşem bir insandı, güzel adamdı. Kendini halkıyla özdeşleştirdi, hapislerde yattı. Mücadele adamıydı, halbuki istese kabuğuna çekilir, ayağını uzatır yaşardı. Paraya pula da ihtiyacı yoktu. Ama o inandığı şeyler için hep mücadele etti. Babamın Kanatları”na gelirsek... Filmimiz yabana atılacak bir film değil. Ülkemizin ağır sancılarından birine parmak bastık. İşçilerin sömürülmesi ve haklarının gasp edilmesi, fazla söze gerek yok film her şeyi anlatıyor. İşin doğrusu gerçekten yorucu ve zor bir işti. Filme başlamadan bir yıl önce yönetmenle birlikte Van’a oradan da Erciş’e geçtik. Erçiş’te, geçmişte İstanbul’da inşaatlarda çalışmış işçilerin evlerine konuk olduk, neler yaşadıklarını ne tür acılar çektiklerini dinledik. Konteynırda yaşayanlarla konuştuk. Hepsinin de sömürülme şekli neredeyse aynıydı. Sokaklarda dolaştık, kahvelerde oturduk, konuk olduğumuz evlerde sabahlara kadar sohbetler ettik, güldük ağladık, neticede İbrahim karakterini Van Erciş’ten alıp İstanbul’a getirdim. Ben Erciş’in sokaklarında dolaşırken İbrahim karakteri ruhumu ele geçirmiş beni sokaklara düşürmüştü. Sanki dolaşan ben değil de başka birisiydi. Hayalet gibi Evet, öyle dolaştım. Çünkü kendini bırakmaya orada başladım. Empati yapmaya başladığın anda hastalığın da başlıyor. Sahnenin birinde çok kötü oldum tansiyonum düştü, set arkadaşlarım belimden bağlamamış olsalardı belki de onuncu kattan uçmuştum. Fazla havaya girmenin sonucu her zaman iyi olmayabilir, birinin dürtüp sizi uyandırması gerekebilir. Bazen bakıyorum da, bu meslek pek akıllı işi değilmiş gibi geliyor. Peki dil? Daha önceden biliyor muydunuz Kürtçe? Ailem 120 sene önce, kan davasından kurtulmak için Adana’ya göç etmiş. Biz 8 kardeş Adana’da doğup büyümüşüz, oranın kültürünü almışız. Annem babam çok iyi Kürtçe konuşurlardı, o dönemin şartları gereği bizim öğrenmemizi istememişler. Ama filme başlarken altı yedi ay Kürtçe dersleri aldım, epeyce de zorlandım, bu yaştan sonra zor geldi, öğrenmekten çok ezberledim ama çok da yoruldum, neyse ki emeğimize değdi. Hastalık meselesi peki? Kostümü giydikten itibaren hasta olmaya başladım, film ilerledikçe kendimi aç ve uykusuz bırakarak sete gelmeye başladım. Sesim hırıltılı çıksın diye sigarayı iki pakete çıkardım. Kendimi hasta etmek için elimden geleni yapmaya çalıştım. Sekiz ve onuncu katlarda çalıştık, betim benzim sararsın diye merdivenleri sürekli hızlı adımlarla veya koşarak çıktım, sürekli bitkin gözükmenin en iyi yolu buydu. Oyunculuk biraz delilik istiyor. Oynadığın kişi olmak için, sete gelirken kendini evde bırakman gerekiyor, bana göre birinci kural bu. 100’den fazla filmde rol aldınız ama bunların çoğunda karakter rolleri üstlendiniz. Bilinçli bir tercih miydi bu? Teklifler öyle geldi. Ama şöyle bir şey yani, mesela bir senaryoda öyle bir rol gelir ki, başrolde oynamaktan ziyade onu tercih edersin. İçinden de iyi ki bu rol gelmiş dersin. Kısa rolleri daha çok seviyorum. Bir maçın içinde 90 dakika koşup kan revan içinde bir gol atayım diye uğraşacağına kısa rollerde sana penaltı attırıyorlar. “Sis” filminde de penaltınız var. “Sis” filmi benim meslek hayatımın dönüm noktasıdır. 3-4 dakikalık bir roldü ama Altın Portakal’da bana En İyi Yardımcı Erkek oyuncu ödülünü getirdi. Livaneli rolü teklif edip hikâyeyi anlattığında gözüm kapalı evet dedim, rolün kokusunu almıştım ve yanılmadığıma da çok sevinmiştim. Dört dakikalık rol ama, benim bütün dünyamı değiştirdi. "Babamın Kanatları” aralık ayında vizyona girecek, şansı bol olsun diyelim. Biz görevimizi yaptık, gerisi halkımızın. Bu filme gerekli önemi, ehemmiyeti verirlerse biz de arkasından daha güzelini yapmak için yola çıkacağız. Onlardan beklentimiz de bu. Lütfen bir saat, bir buçuk saat ayırıp gelip filmimizi izlesinler. İzlesinler ve uykularının kaçtığını görsünler. Bu yükselen binaların ne çilelerle, ne acılarla sıvandığını bilsinler. Bunların acıyla yoğrulduğunu bilirsen daha saygılı oluyorsun. Filmler de acıyla yoğruluyor. Hamur açar gibi, ekmek yapar gibi yaptık bu filmi. Halkımız yesin diye. Afiyet olsun diyorum Cumhurbaşkanlığı kültür sanat ödüllerinin sahipleri belli oldu
Ödüllerin bu yılki sahipleri; Mustafa Kutlu, Prof. Dr. Kemal Haşim Karpat, Erol Parlak, Şener Şen, Feridun Özgören ve Süheyl Ünver oldu. Cumhurbaşkanlığı'ndan ödüllerle ilgili yapılan açıklamada, “Cumhurbaşkanlığı Kültür ve Sanat Büyük Ödülleri Yönetmeliği" kapsamında, hizmet ve eserleri ile Türk kültür ve sanat hayatına önemli katkılarda bulunan, ülkemizin kültür ve sanatının yücelmesi için çalışan, özgün eserleri veya hizmetleriyle üstün kabiliyet gösteren Türk vatandaşı ve yabancı uyruklu kişi veya kurumlara, devlet adına onurlandırmak ve özendirmek amacıyla verilen Cumhurbaşkanlığı Kültür ve Sanat Büyük Ödüllerinin bu yılki sahipleri belli oldu" denildi. Açıklama şöyle devam etti: Cumhurbaşkanlığı Genel Sekreteri Fahri Kasırga, Cumhurbaşkanlığı Genel Sekreter Yardımcısı Doç. Dr. İbrahim Kalın, Cumhurbaşkanlığı Basın Başdanışmanı Lütfullah Göktaş, Cumhurbaşkanlığı Danışmanı H. Hümeyra Şahin, Kültür ve Turizm Bakanlığı Müsteşarı Ömer Arısoy, Yunus Emre Enstitüsü Başkanı Prof. Dr. Şeref Ateş ile Yazar Alev Alatlı’dan oluşan Değerlendirme Kurulu’nun önerisi üzerine Cumhurbaşkanı Recep Tayyip Erdoğan, 2016 yılı Cumhurbaşkanlığı Kültür ve Sanat Büyük Ödüllerinin aşağıdaki isimlere verilmesini uygun buldu: "Yabancılaşmaya karşı tarihimizi savunan Mustafa Kutlu" Anadolu insanının derinliğinin peşine düşerek aynı derdin farklı yansımalarını ve farklı yaşantılar üzerindeki etkisini güçlü bir modern çağ eleştirisiyle birlikte yansıtan; Anadolu’ya, o medeniyetler beşiğine, durmadan, yorulmadan sürekli hareket halinde olma çağrısında bulunan; taşradan gelmiş birinin gözüyle şehre bakarken, yabancılaşmaya karşı tarihimizi ve öz değerlerimizi savunan; toplumla sağlam köprüler kurarak Türkiye topraklarının hikâyesini kaleme alan Mustafa Kutlu’ya; "Tarih yazımı ve sosyal analizde çığır açan Prof. Dr. Kemal Haşim Karpat" Uluslararası bilim camiasında saygın bir sosyal bilimci ve tarihçi olarak, çeşitli dillerde yayımlanmış eserleri, bilimsel araştırmaları ile tarih yazımında ve sosyal analizde çığır açarak birçok konuya ışık tutan; özellikle modernleşme dönemi tarihine “devlet"ten ziyade halk ya da toplum perspektifinden bakarak geliştirdiği çalışmalar ve Osmanlı tarihinin dönemlere ayrılmasında toprak yönetimi faktörünü baz alarak metodolojik açıdan bir ilke imza atan Prof. Dr. Kemal Haşim Karpat’a; Anadolu’nun kültürel zenginliğini ve ruhunu aktaran Erol Parlak Şelpe tekniğini sistemleştirerek el ile bağlama çalma geleneğini modern dönemde temsil eden; çalış teknikleriyle Anadolu’nun kültürel zenginliğini, ruhunu dünyaya aktaran; özden ve gelenekten kopmadan, yeni açılımlarla müzik sanatının sınırlarını keşfetmeyi sürdüren; icrası yanında Türk müziği literatürüne akademik boyutta da güçlü katkılar sunan ve “Garip Bülbül" Neşet Ertaş hakkında en kapsamlı çalışmayı ortaya koyan Erol Parlak’a; 'Küçük rolün olmadığını gösteren büyük oyuncu Şener Şen' Türk sinemasında tip oyunculuğunu aşıp canlandırdığı farklı karakterlerde kendine has yeteneği ve özgün performansı ile beyazperdeye unutulmaz rol kişileri ve dillerden düşmeyen replikler kazandıran; esinlendiği ülke insanlarını ve onların sorunlarını başarılı bir biçimde yansıtarak toplumsal tavrını sanatın ince diliyle ifade eden; üstlendiği rolün konumuna önem vermeden, oyunculuk işinin gereğini yaparak “küçük rolün olmadığını" büyük oyuncu olarak gösteren Şener Şen’e; 'Eski ve köklü sanatlarımızı erbabı olarak yaşatan Feridun Özgören' Geleneksel ebru sanatını günümüzde ve özellikle Batı dünyasında kendine özgü ebat ve yorumlarla icra etmesinin yanı sıra, kurucusu olduğu Cambridge Musikî Cemiyeti’nde Amerikalıları Osmanlı ve Türk musikîsinin nağmeleriyle buluşturan; ney, tambur ve bendirden “sesö alarak, ustası olduğu musikî enstrümanlarını imal ettiği gibi usta-çırak ilişkisi çerçevesinde yapımını öğreten; minyatürlerdeki figürlerden yararlanarak ürettiği unutulan “çeng" sazını tekrar Türk müziğine kavuşturan; başta ebru olmak üzere eski ve köklü sanatlarımızı erbabı olarak yaşatan Feridun Özgören’e; 'Türk kültürüne sönmeyen inanç ve azimle eserler veren Süheyl Ünver' Türk kültürünün bu bereketli topraklardaki bekasına sönmeyen bir inanç ve azimle bağlanarak eserler veren; tasavvuf neşvesiyle “aklıselim, kalbiselim ve zevkiselim" damarlarını başarıyla bir terkibe dönüştüren; bu bütünleşmeyi hikmetli şiirlerinde, tezhip ve sulu boya resimlerinde, bilim ve sanat eserlerinde aksettirerek Türk milletine ve dünyaya armağan eden Süheyl Ünver’e ödül verilmesi kararlaştırıldı. Cumhurbaşkanlığı Kültür ve Sanat Büyük Ödülleri Töreni daha sonra ilan edilecek bir tarihte Sarayda gerçekleştirilecek. Rizeli şair UNESCO'nun 'Yaşayan insan hazineleri' listesinde
UNESCO tarafından kültürel mirasın korunması ve desteklenmesi amacıyla, Somut Olmayan Kültürel Mirasın Korunması’na yönelik 2003 yılında kabul edilen ve Türkiye’nin de taraf olduğu sözleşme kapsamında hazırlanan, 'Yaşayan İnsan Hazineleri' listesine Rizeli şair Osman Efendioğlu da eklendi. İl Kültür ve Turizm Müdürü İsmail Hocaoğlu ile birlikte Rize Valisi Erdoğan Bektaş'ı ziyaret eden şair Osman Efendioğlu, Rize'de söylenen atma türkülerin yüzde 90’ını bildiğini ve bu türküleri bir kitapta toplamak için çalışma yaptığını anlattı. Efendioğlu, "Atma türkü bir laf atma, bir teşbih sanatıdır. Bu kültürümüzü gelecek nesillere aktarmak adına birçok halk şairine katkım olmuştur. Bu katkıyı sağlarken de en büyük desteği Rize de görev yapan valilerimizden gördüm. Bu anlamda sizin huzurunuzda tüm valilerimize teşekkür ediyorum" dedi. TANITIMA KATKI SAĞLIYOR Rize Valisi Erdoğan Bektaş da, kültür mirasına sahip çıkmasından dolayı şair Efendioğlu’ na teşekkür etti. Vali Bektaş, "UNESCO’nun Yaşayan İnsan Hazineleri listesine dahil edilmenizden dolayı da tebrik ediyorum. Atma türkü sanatı zor bir sanat. İcra ederken yaralamayacaksın, yormayacaksın ve üzmeyeceksin. Siz de bunu laikiyle yerine getiriyor ve öğrenciler yetiştirerek kültürümüze sahip çıkıyorsunuz. Rize’nin tanıtımına da katkıda bulunuyorsunuz. Repertuarınızdaki türkülerin de bir kitapta toplanıyor olması, kültürümüz için büyük bir hizmet" ifadelerini kullandı. 'BENİM İÇİN BÜYÜK ONUR' UNESCO tarafından, 'Yaşayan İnsan Hazinesi' listesine alınan Rizeli şair Osman Efendioğlu, Rize merkeze bağlı Yiğitler Köyü’nde işlettiği kırtasiye dükkanında değerlendirmelerde bulundu. 10 yaşındayken ilkokul sıralarında şiirle ilgilendiğini ifade eden Osman Efendioğlu, 70 yıldır şairlik yaptığını belirterek UNESCO’nun, 'Yaşayan İnsan Hazinesi' listesine girmesinin kendisi için büyük onur olduğunu söyledi. Osman Efendioğlu, "Bu benim ve Rize için büyük bir onurdur. Bir Rizelinin böyle bir onura sahip olması bizi mutlu eder. Biz ölür gideriz, yarınlarda bu konuşulur" dedi. ATMA TÜRKÜ'NÜN GENEL MERKEZİ RİZE'DİR Atma türkünün önemli bir kültür olduğuna dikkat çeken Efendioğlu, "Atma türkü esasında laf atma, hiciv, nükte, şaka, kinaye ve kur gibi oluşumları bünyesinde taşır. Tema ile kafiye arasında varyasyonu dönüşümlü olarak gerçekleştiren bir türkü türüdür ve genel merkezi Rize’dir. Başka yerde bu tür atma türkü yoktur. Ezbere bildiğim eski türkülerin sayısı 200 dolayındadır. Benim yazdıklarımın sayısını ben de bilmiyorum. Bunların hepsini bir kitapta toplamak için çalışıyoruz" diye konuştu, atma türkü yeteneğinin insanda doğuştan olduğunu ifade etti. UNESCO’YA ATMA TÜRKÜ Kendisini 'Yaşayan İnsan Hazinesi' listesine alan UNESCO’ya atma türkü besteleyen Osman Efendioğlu şu dörtlüğü okudu: Helal olsun hemşerim bu dünya bizden geçti  Allah şükür olsun UNESCO bizi seçti Osman Efendioğlu şiirlerle birleşti Ancak şimdi anladım bu iş tamam yerleşti Sahaf Festivali, zorlayan stant ücretleriyle başladı
KERİM AYDIN İstanbul Sahaf Festivali bu sene 24 Ekim-6 Kasım tarihleri arasında Taksim Meydanı’ndaki yeni alanda gerçekleşiyor. Sahaflar, stantlar için alınan ücretlerden de yeni mekândan da memnun değil. Festival ile ilgili Hermes Sahaf’ın sahibi Ümit Nar ile yer değişikliğini, sahafların durumunu, sahaflara giden insanların profilini konuştuk. » Festival’de nasıl yer alınıyor? Bildiğim kadarıyla herkes yer alamıyor. Bu sene herkes yer aldı sanırım. Nasıl işliyor sistem onu anlatayım. Kültür Kenti Vakfı var, festivalden 2-3 hafta önce başvuruları topluyor. Daha sonra belirli kıstaslara göre yer veriyorlar size. » Geçen senelerde Tepebaşındaydı sahaf, şimdi Taksim Meydanı’nda yapılıyor, ne dersiniz bu konu hakkında? Değişiklikten memnun musunuz, yoksa kötü mü oldu? Aslında en başta burada oluyordu. Bir ara Galata Kulesi’nin altında oldu sonra Gezi Parkı’nda oldu şimdi de Tepebaşı’na taşındı. Şu anda orada bir otopark inşaatı var, epeydir devam ediyor o yüzden bu sene yine buraya geldik. Hangisi daha iyi derseniz ben Tepebaşı’nı tercih ederim. Oraya kitap okuru geliyor çünkü. Burası biraz daha gezi bölgesi, geçiş yeri gibi. Çekirdek çitleyerek gezen insanlar oluyor mesela. » Hangi kitaplar soruluyor, sizi şaşırtan talepler oluyor mu? Genelde herkes belli, popüler kitaplar soruluyor. Ahmet Ümit, Elif Şafak, Stephen King gibi. Bunların dışında birinci baskı arayan, imzalı kitap arayan, dergi koleksiyonu yapanlar da geliyor. » Festivale gelen çok oluyor mu? Sahaflara olan talep artıyor mu sizce, bugün durum nedir? Festivallerde nitelik azaldıkça algı değişmeye başladı. İnsanlar buraya iki liraya üç liraya kitap almaya ya da popüler kitapları ucuza almaya gelir oldular. Dolayısıyla bizim şu an burada yaptığımız şey sahaflık değil tam olarak. İkinci el kitap işi denebilir buna. Taleple de alakalı bu durum tabi. Şimdi Osmanlıca kitap getirsem kim alacak? İmzalı kitapları ya da birinci baskı kitapları getirebilirim ama pahalı olur insanların da ekonomik durumu belli. » Saat kaçtan kaça buradasınız? Sabah 10’dan akşam 10’a kadar buradayız. » Buradaki stant için ücret ödüyor musunuz? Aslında yoktu ama bu sene ilk defa ödemeye başladık. » Sizi zorlayacak bir rakam mı bu? Evet, beni zorluyor açıkçası, bin lira ücret ödüyoruz, az bir rakam denemez. Özellikle patlamalardan sonra Beyoğlu sıkıntılı bir vaziyette. Geçmişte para alınmazken bu durumda para alınmasının kendi adıma sıkıntı yarattığını söyleyebilirim. » Önceden alınmayan ücretin şimdi alınmasının sebebi nedir? Bilemiyorum. Belediye burada 4-5 ayrı festival yaptı. 50 gün festival var diyerek tanıtımlar yaptılar. Antikacılar festivali oldu. Onlardan para almışlar, öyle olunca bizden de aldılar sanıyorum. Bir takım konserler var festival süresince onların ücretini ödemek için para alıyoruz demişler antikacılara, bizde de öyle bir durum olabilir, bilemiyorum. Dünyanın Merkezi 68’e Yolculuk-1
Ölümünün 49. yılı nedeniyle üç hafta sürdürdüğüm Che (biraz da Ulrike) bitti geçen hafta işte, karınca kararınca dillendirebildiğimce. “Jules Verne’nin ‘Dünyanın Merkezine Yolculuk’tan esinlenilmiş gibiydi; ne bileyim öyle çağrıştı bende” dedi dostlarımdan biri. “İniyorsun dalıyorsun bir yerlere Che ve Ulrike ile, ama dönüyorsun bugüne, hani seninkisi düşten uyanmakla bitiyor(ya da bitmiyor tabii) ve yöntemince anlatışına ‘bilim kurgu’ diyemiyor insan…” “Kitabı anımsayamadım tam, küçükken okumuştum” deyince anlatıyor: “Genç Axel, amcası Profesör Lindenbrock'la birlikte çalışmaktadır. Bir gün profesör, eski bir el yazmasının içinde bir şifre bulur. Bir süre sonra Axel şifreyi çözer. 16.yüzyılın ünlü İzlandalı bilgini Arne Saknussemm, bu şifrede, İzlanda'daki sönmüş yanardağ Sneffels'in kraterinden dünyanın merkezine indiğini açıklamaktadır. Profesör büyük bir heyecana kapılır ve yeğeni Axel ile birlikte İzlanda'ya gider. Rehberleri eşliğinde, yanardağın gizemli derinliklerine inerler. Axel mağaralarda kaybolur. Duvarlar ötesinden sesler duyar. Yerin altında sürprizlerle dolu bir yolculuk onları beklemektedir. Milyonlarca yıl öncesinde yaşamış canlılar ile karşılaşırlar. Başlarına çeşitli olaylar gelir. Sonunda başka bir yanardağdan çıkarlar…” “Eee…” diyorum, “ne bu şimdi? Jules Verne ile yolculuğa mı çıktım?” “Sen hep yollardasın zaten” diyor. “Fantastik günlerinden biri mi demeliyim?!” “Ne dersen de…” “Sen de, ne? Neymiş benim için?” diye soruyorum. “Senin için dünyanın merkezi ‘68!” “Vayy, bak şuna; iyi bağladın ha…” “Sen de kıpır kıpır iyi bağlamıştın Gezi’ye.” “Şöyle bir kıpırdanayım mı istiyorsun yeniden?” “Eğlenmeyi bırak. Yaz, 2-3 hafta ya da ne kadarsa! Her zaman ele alınmalı ‘68 kuşağı.” 22 yaşındaydım 1968’de. Şimdilerde bile, 68’le ilgili ne varsa okur, dinler, izler, sürdürürüm bu süreci içimde. Tiyatroya da taşımışlığım var; “30. yılında 68” başta olmak üzere kimi diğer oyunlara da; ne denli “oyun” diyeceksek onlara… Daha önceleri de yazdım ‘68 üzerine ama hiçbir zaman yeterli gelmedi bana; hem nasıl gelsin dünyanın merkeziyse?! Kimi alıntılamalar yapmak istiyorum. Soner Yalçın’ın 11 Aralık 2010 tarihli yazısından başlayayım: ”68 kuşağı sanki hep eksik anlatılmış gibi geliyor bana. Mahir Çayan, Deniz Gezmiş, Sinan Cemgil, İbrahim Kaypakkaya ve nicelerini gerçekten tanıdığınızı mı düşünüyorsunuz? Onların pek bilinmeyen yönlerini yazayım. (…) Adnan-Nazife Cemgil çifti öğretmendi. DTCF’deki üniversite mücadelesinin önde gelen aydınlarıydılar. Adnan Cemgil işsiz kaldı; hapis yattı, sürgüne yollandı. Oğulları Sinan Cemgil o zorlu yıllarda 1944’te doğdu. Nitelikli bir kültür ortamında yetişen Sinan çok başarılı öğrenci oldu. İngilizce, Fransızca, İspanyolca, İtalyanca öğrendi. Arkadaşlarına Dante’den İtalyanca dizeler okurdu… ODTÜ Mimarlık’ta öğrenci iken devrimci mücadeleye katıldı. Teorik derinliğiyle öğrenci liderlerinden oldu. (…)ODTÜ’de ‘Hoca’ deme âdetini Sinan Cemgil başlattı. ‘Hoca’ derlerdi arkadaşları bilgisinden ötürü. (…)Nurhak Dağları’nda Jandarma tarafından öldürüldü. Yirmi yedi yaşındaydı. Sırt çantasından 4 kitap, bir de kuru soğan çıktı. Bir yaşındaki oğluna, 21 yaşında öldürülen arkadaşı Taylan Özgür’ün adını vermişti. Oğlunun cesedini almaya giden anne Nazife Cemgil, tabut başındaki köylülere seslendi: ‘Bu oğlum Sinan. Bunlar da onun arkadaşları (Kadir Manga ve Alpaslan Özdoğan), kardeşleri. Onlar da oğullarım. Bu çocuklar, bu oğullar; bu ülkeyi, halkı, sizleri sevdiler. Başka bir istekleri yoktu. Her biri üstün zekâlı güzel çocuklardı. Dileselerdi, düzenin adamları olsalardı, şimdi burada cansız yatmazlardı. Ama onlar, halkı, sizleri sevdiler. Sizin sorunlarınızı omuzladılar…’ Size 68’lileri anlatmalıyım” YÖKŞ’den yeni albüm: Beklenen
2015 yılında Avrupa’nın en büyük müzik festivali olan Sziget Festival‘da Türkiye’yi temsil eden Yökş, yeni albümleri “Beklenen”in lansman konserinde de alışılagelmiş enerjik sahne performanslarından birini vaat ediyor. Sony Music Türkiye etiketi ile yayınlanan Yökş’ün yeni albümünde 10 şarkı bulunuyor. Söz ve müziği grubun yaratıcı ve mütevazi solisti Erdem Topsakal’a ait olan albümün aranjmanlarını ise Volkan Gürkan ve Yökş ekibi birlikte üstleniyor. İlk albüme göre çok daha özverili ve geniş ölçekli çalışılmış bir albüm ile karşımıza çıkan grup, başarısı ile sınırları Avrupa’ya uzatırken, iddialı ve edebi cümleleri ile toplumun nabzını yakalamayı başarıyor. Güncel indie ve alternatif rock’ın harmanından oluşan müzikal öğeleri ile uzun yıllar eskimeyecek bir sound ve tarza sahip olan “Beklenen” albüm; estetik olarak Türkçe rock ve pop müzik dinleyicisine birçok farklı tat sunuyor.  “Şarkı çizip resim çalan topluluk” olarak yola çıkan Yökş, kendi adıyla yayınladığı ilk albüm için 2014’te Karaköy’de düzenlediği Şarkı Sergisi’ni yeni albümleri için de tekrarlıyor. 10 şarkı için 10 sanatçının elinden çıkan özgün çizimler ve grafiti sanatçısı Mr. Hure’un sergi için özel hazırladığı çalışması bir ay boyunca, Zorlu PSM Galeri alanında sergileniyor.Ayrıca grafiti sanatçısı MR.Hure de sergiye özel hazırladığı çalışması ile yer alacak. Ziyaretçilerin, şarkıların illüstrasyonlarını incelerken aynı zamanda ilgili şarkıyı dinlemelerine olanak sağlayan sunumuyla eşsiz bir deneyim yaşatacak olan sergi, 2 Kasım – 2 Aralık tarihleri arasında açık olacak. 19:30’da “Şarkı Sergisi” açılışının ardından saat 21:00’de Zorlu PSM Studio sahnesine geçilerek lansman konseri dinlenebilecek.  Man Booker Ödülü, Paul Beatty'nin oldu
YKY artık Tanpınar yayımlayamayacak
Eşiğin berisinde ne var?
1957 yılında reklamcı ve piyasa araştırmacısı James Vicary, Picnic adlı 1955 yapımı filmin bir kopyasına 3 bin saniyede bir perdeye yansıyacak şekilde ‘Patlamış mısır ye!’ ve ‘Kola iç!’ mesajlarını yerleştirdiğini, böylece sinema salonu büfesindeki satışları artırmayı başardığını iddia etti. Vicary’nin yaptığını söylediği deneyde ulaşmaya çalıştığı şeye ‘eşikötesi algı’ deniyor: Bakanların görüp algılayacağı ama algıladığını fark etmeyeceği görsel-işitsel uyaranlarla izleyicileri yönlendirmek. Deneyi gerçekten yapıp yapmadığı bugün bile kesin şekilde bilinmiyor ama Vicary’nin açıklamaları o kadar büyük yankı uyandırdı ki, CIA bu konuda çalışmalar yapmaya başladı -zamanaşımı nedeniyle üzerindeki gizlilik kalktığı için kamuya açılan 1958 tarihli bir raporu CIA’in resmi sitesinde bulabilirsiniz: The Operational Potential of Subliminal Perception (Eşikötesi Algının Kullanım Potansiyeli)* Kitleleri görsel ve işitsel oyunlarla farkına varmadıkları bir algı sürecine sokup düşünce ve davranışlarını belirlemenin ne kadar ahlaksızca bir girişim olduğu bugün artık tartışılmıyor bile. Hatta eşikötesi algı yöntemleri Uluslararası Halkla İlişkiler Derneği’nin (IPRA) ünlü Atina Yasası’nın (IPRA Uluslararası Ahlak Yasası) son maddesinde şöyle tanımlanarak yasaklanıyor: “Ve bireylerde kontrol edemeyecekleri ve sorumlu tutulamayacakları bilinçaltı güdüleri geliştirecek aldatıcı yöntem ve tekniklere başvurmaktan SAKINACAKLARDIR.” Bu çalışmaların toplumsal düzeyde karar mekanizmalarını ne kadar belirlediği konusunda bilimsel veri yok, yapıldığını biliyoruz ama etkisini bilmiyoruz. Fakat şu bir gerçek: ister gerçek deneyler olsun ister kurmaca, ister Vicary’ninki gibi meşhur olsun ister gizli bir hükümet operasyonu, bu tür girişimlerin bir tekinde bile hümanist mesajlarla karşılaşmayız çünkü bu çalışmaların hedefi insanları iktidarın hedef ve çıkarlarına uygun biçimde yönlendirmektir. Eşikötesi algı açıkça bir iktidar aygıtıdır. Bunun somut örneklerinden biri 1960’lı yıllarda ABD televizyonlarının kapanış sırasında yayımladığı milli marş filmiydi. Fonda, marş eşliğinde Abraham Lincoln Heykeli, Jefferson Anıtı, Özgürlük Anıtı, New York silueti gibi ABD’nin sembolü olmuş görüntüler akarken altyazıyla marşın sözleri ekranda beliriyordu. Buraya kadar her şey normal, ama filmi kare kare durdurarak izlediğinizde marşın bir dizesi gidip diğeri gelirken araya bambaşka sözcükler sıkıştırıldığını görebiliyorsunuz -youtube’da ‘1960s US National Anthem’ yazarak bulabilirsiniz. “Söyle, Görebiliyor musun seherin ilk ışıklarında / Alacakaranlıkta gururla selamladığımız bayrağımızı?” şeklinde başlayan marşın ikinci dizesinden itibaren, yazılar kaybolurken altta şu mesajlar hızla geçiyor: Trust the Government (Hükümete güven), God is real God is watching (Tanrı gerçek, tanrı gözetliyor), Believe in govt God (Hükümet ve tanrıya inan), Rebellion is not tolerated (İsyana asla göz yumulmayacak), Trust the US Government (Birleşik Devletler hükümetine güven), God is real (Tanrı gerçek), Believe in government god (Hükümet ve tanrıya inan), Rebellion is not tolerated (İsyana asla göz yumulmayacak), Obey consume obey consume (İtaat et, tüket, itaat et, tüket), Buy believe (Satın al, inan), Worship consume believe (Tap, tüket, inan), Do not question government god (Hükümet ve tanrıyı sorgulama)... ABD halkının özellikle 1970lerdeki ‘sağa kayma’sında eşikötesi algı oyunlarının etkisi var mıdır, bugün seçmenlerin Trump karşısındaki tutumunu belirlemek için böyle şeyler yapılmakta mıdır bilemiyoruz tabii, ama bu mesajlara bakınca insanın aklına kuşku düşmüyor değil. Lakin şimdi beni asıl düşündüren kendi ülkemin içler acısı durumu… Acaba 1950lerden bu yana Türkiye’de yaşanan sıkıntıların ne kadarında eşiğimizin ötesi berisi kurcalanmıştır? Bir halkın bu kadar doğa düşmanı, çocuk düşmanı, gençlik düşmanı, kadın düşmanı, değişim düşmanı, farklılık düşmanı, düşünce düşmanı, bilim düşmanı, demokrasi düşmanı olabilmesi bilinçdışıyla oynamaya gerek kalmadan sağlanabilir mi? Daha fenası, sağlanabiliyorsa o halk hakkında ne düşünmek gerekir? *https://www.cia.gov/library/center-for-the-study-of-intelligence/kent-csi/vol2no2/html/v02i2a07p_0001.htm Julieta: Suçluluk duygusu ruhu kemirir
Almodovar, deyince illa ki aşırılık geliyor insanın aklına. Ya gözyaşı, ya kahkaha ya da bazen ikisini birden bekliyor seyirci. Olmadı, ölümcül tutkular söz konusu olmalı. Julieta’da bu aşırılıkların hiçbiri yok. Julieta son derece kontrollü, son derece ölçülü bir film. Ve belki de bu kadar ölçülü olduğu için, film bittiğinde tanıdığım ilk kişiye sarılmış ağlarken buldum kendimi. Film beni ağlatmaya çalışsaydı bunu muhtemelen başaramayacaktı. Ağlatmaya çalışmadığı için ağlatmayı başardı. Julieta, aşk, kayıp, suçluluk duygusu, aldatma, annelik ve çocukluk, kısacası hayat üzerine. Filmi Wroclaw’daki, Nowe Horyzonty yani Yeni Ufuklar film festivalinde, Cannes’da yarışan diğer birkaç filmle birlikte izledim. Ne işlevsiz ailelerin ipliğini pazara çıkaran Romen filmleri Mezuniyet (Christian Mungiu) ve Sieranevada (Christi Piu), ne kentsel dönüşüme kahramanca direnen bir kadını anlatan Kleber Filho imzalı “Aquarius”, ne Park Chan Wook’un tarihsel kara film denemesi “Hizmetçi”, ne Dardennelerin “Bilinmeyen Kız”ı, ne Xavier Dolan’ın Grand Prix’yi kazanan filmi “Bu Sadece Dünyanın Sonu” ne de bu yıl Cannes’da eleştirmenlerden Cannes tarihinin en yüksek notunu alan “Toni Erdmann” beni Julieta kadar etkiledi. Julieta kanımca kusursuz bir film. Ne eksiği ne de fazlası var. Ama gelin görün ki “Julieta” Cannes’dan eli boş döndü, hiç ödül alamadı. Sadece öyle olsa neyse. Eleştirmenler de filmi orta karar buldular. Seyirci açısından ise Almodovar’ın İspanya’daki en başarısız filmleri arasına girdi. “Julieta”, talihsiz bir zamanda vizyona çıktı. Panama belgeleri açıklandığında, Almodovar’ın da adı bu vergi kaçırma skandalında geçiyordu. Almodovar sorumluluğunu üstlendi ama yetmedi. Seyirci Julieta’dan uzak durdu. Gerçi belki skandal olmasa da film çok büyük seyirci rakamlarına ulaşmayacaktı. Sadeliğiyle, tipik Almodovar seyircisini hayal kırıklığına uğratacaktı. Fantastik bir şey Almodovar, “Julieta” öncesindeki son filmi “Aklımı Oynatacağım”ı “hafif, çok hafif bir komedi” olarak tanımlamıştı. Film, gişede büyük başarı kazanmıştı. Almodovar, “Julieta” için ise “saf dram” diyor. Hemen ardından da diğer filmlerinin “saf” olmadıklarını söylemek istemediğini, bu filmde kendini daha fazla sınırladığını anlatıyor. Kendi üslubunun alışılagelmiş kimi öğelerini ayıklamış: “Filmimde kimse şarkı söylemiyor, kimse sinema üzerine sohbet etmiyor ve mizah da yok. Provalarda bazen komik bir cümle ortaya çıkıyordu ve bu oyuncuları da rahatlatıyordu. Ama kendimi zorlayarak bunları filme sokmadım. Mizaha yer olmadığına karar verdim. Bu kadar acı bir hikâyeyi anlatmanın en iyi yolunun bu olduğunu düşünüyorum. Ayrıca, 20. filmimde böyle bir değişiklik yapmış olabilmem bence fantastik bir şey.” Genç ve yaşlı Julieta Julieta’nın senaryosunun temelinde Nobel ödüllü Kanadalı yazar Alice Munro’nun 3 öyküsü var. Almodovar başta filmini İngilizce çekmeyi ve başrolü Meryl Streep’e oynatmayı düşünmüş. Meryl Streep, Julieta’nın 3 ayrı yaş dönemini canlandıracakmış. Bu proje gerçekleşmeyince Almodovar filmin mekânını İspanya’ya almaya karar vermiş. Baştan beri çok ısınamadığı makyajla oyuncuyu yaşlandırma ya da gençleştirme fikrinden de vazgeçmiş. Böylece Julieta’nın gençliğini ve yaşlılığını iki farklı oyuncunun Adriana Ugarte (genç Julieta) ve Emma Suarez’in (yaşlı Julieta) oynamasına karar vermiş. Almodovar şimdi bu fikrinin çok doğru olduğunu düşünüyor: “Bir oyuncuyu makyajla yaşlandırmak hiçbir zaman işleyen bir şey değil. Makyaj ne kadar gerçekçi olursa olsun, yaşla gelen bir şey var ki, onu yansıtabilmek mümkün değil. Tecrübenin, yaşamışlığın getirdiklerini makyajla elde edemiyorsunuz.” Almodovar, filminin özllikle bu dönemi yansıtmak gibi bir iddiasının olmadığını ama dönemin ruh halinin de elbette filmine sızdığını söylüyor. “1980’lerde çok daha farklı bir ruh halimiz vardı. Her şeyin çok daha umutlu, çok daha özgür olduğu zamanlardı. Julieta karakterinin gençliği de o dönemi yansıtıyor. O dönemde genç bir kadın, yeni tanıştığı bir erkekle trende yatmak isterse yatardı. Bugünün gençliği için aynı şeyleri söylemek zor. Adriana Ugarte’ye verdiğim kötü eğitim bu yöndeydi. Yani ona 80’lerin bir genç kadını gibi davranmayı öğrettim.” Almodovar oyuncularından ayrıca daha içe dönük, daha dingin bir tarz talep etmiş. Komik cümleler olmadığı gibi, gözyaşları, duyguların açık dışavurumu da yok filmde. Almodovar oyuncularından hem döneme, hem de psikolojiye dair kitaplar okumalarını da talep etmiş. Mesela Suarez’den okumasını istediği kitap, yas ve kayıp üzerine Joan Didion’ın “Büyülü Düşünme Yılı” olmuş. Almodovar filmin kahramanı Julieta gibi kayıplar yaşamış son dönemde. Ama belki de en önemli kayıp, İspanya’nın özgürlüğüne değin olanı. Almodovar ilk dönem filmlerini bugünün İspanyası’nda gerçekleştiremeyeceğini düşünüyor. “Bugün, ‘Katolik duyarlılıklara saygı’ diye yeni bir şeyle karşı karşıyayız. Halkın dini duyguları çok kolay rencide olabiliyor ve büyük bir tepkiyle karşılaşabiliyorsunuz. 80’lerde böyle bir şey yoktu.” Tanıdık geldi mi? Suçluluk ve öfke Filmin sırlarını çok açık etmeden konusundan söz etmek de lâzım. Filmin temel teması kayıp ve kayıp karşısında yaşanan duygular diyebilirim. Bu duyguların başında elbette suçluluk ve öfke geliyor. Julieta’nın sevgilisi ve kocası olacak olan Xoan’la yakınlaşmasının arka planında bir kayıp ve suçluluk duygusu var. Ve bu kayıp ve suçluluk duygusu yeni olaylarla da tazelenerek sürüyor. Julieta’nın kızına bıraktığı miras da bu: Suçluluk duygusu. Julieta, babasını Alzheimer’li annesini aldatmakla suçlarken, kendisi de benzer bir şekilde davranıyor aslında. Xoan’la ilk seviştiğinde Xoan evli ve karısı komada. Julieta yine belki farkında olmadan hayatında bir davranış biçimini tekrarlıyor. Xoan’ın birlikte olduğu bir kadın daha var: Ava. Evin hizmetçisi, Julieta’yı bu ilişki konusunda bilgilendiriyor ve uyarıyor daha en başta, ama Julieta dinlemiyor. Julieta, hayatının sonraki döneminde bir erkekle daha birlikte oluyor ve bu erkeğin de daha önce birlikte olduğu kadın Ava. Bunun bir anlamı olsa gerek. Almodovar, Munro’nun karakterleri hakkında şöyle söylüyor. “Hikâyeleri bitirdiğimde, o karakterleri tanıdığımı sandığımdan çok daha az tanıdığımı fark ediyorum. Bu, benim için iyi bir şey.” Almodovar’ın Munro’nun hikâyelerine çok da sadık kalmadan perdeye taşıdığı Julieta da böyle biri. Onu, başta tanıdığımızı sandığımızdan çok daha az tanıdığımızı fark ediyoruz film bittiğinde. Ahmet Kaya şarkılarında en çok hangi kelimeleri kullandı?
Gazeteci Zeynep Tütüncü, özgün müziğin efsane isimlerinden Ahmet Kaya’nın 59. doğum gününde 218 şarkısını inceleyerek, Kaya’nın şarkılarında en çok kullandığı sözleri belirledi. Tütüncü’nün araştırmasına göre, Kaya’nın şarkılarında en fazla kullandığı kelime “gelmek” ve “gitmek” ile ilgili kelimeler. Göz, Dağ ve Ölmek ile ilgili kelimeleri de sıkça kullanmış. Gece, El, Kal, Kardeş, Çocuk, Türkü, Kan, Ağla, Vur, Yürek, Anne, Dost, Yol, Düş, Aşk, Dön, Baş, Acı, Yar, Ateş, Yalnız ve Sevda da kullandığı kelimeler arasında dikkat çekenlerden. Zeynep Tütüncü’nün “Ahmet Kaya ne diyor?” başlıklı araştırması şöyle: 28 Ekim Ahmet Kaya’nın doğum günü. Peki özgün müziğin efsane ismi Ahmet Kaya seslendirdiği şarkılarda hangi kelimeleri kullanıyor, müziği ile ne mesaj vermek istiyor? Ahmet Kaya müzik dünyasının en özel seslerinden biri. Kimileri tarafından çok sevilen, kimileri tarafından ise sevilmeyen bir kişi oldu. Yaşadığı ve müzik yaptığı yıllarda müziğinden çok hayatı ve kişiliği konuşuldu. Hakkındaki linç kampanyaları ölümünden sonra bile sürdü. 80’li ve 90’lı yıllarda aktif olarak müzik yaptı ve 26 albümü bulunuyor. Türkiye’de en fazla satılan albümlerden biri de Ahmet Kaya’nın Şarkılarım Dağlara isimli albümü. 1999 yılında Türkiye’den ayrılan ve Paris’te yaşamaya başlayan Ahmet Kaya, 2000 yılında hayatını kaybetti. Yıllar sonra mezarının Türkiye’ye getirilmesi gerektiği tartışmaları sürdü. Uçurtmam tellere takıldı isimli belgeselde şöyle diyordu; “Onlarla konuşmuyordum, çünkü onlarla konuşamıyordum. Giyimleri başkaydı, konuşmaları başkaydı. Onlar gibi konuşmaya çalışıyordum. Mesela terziye gidip onlar gibi pantolon diktirmeye filan başlamıştım. Terzinin yaptırdığı pantolonların üzerime uymadığını görüyordum. Onlara yakışıyordu bana yakışmıyordu. Bir kız vardı bizim okulda; herkesin bir aşkı vardır, çocukluk aşkı. Bir gün gittim dedim ki: ‘Biraz seninle konuşak beş dakika, kaçıyorsun hep’ Bana dedi ki: ‘Rica ederim.’ Öyle bir ağrıma gitti ki, ‘Ben de sana rica ederim,’ dedim. Ben o zaman anlamını bilmiyordum, yani onu bir küfür zannettim.” Ne söylüyorsun gözüm? Ahmet Kaya onca albümünde ve yüzlerce şarkısında ne mesaj vermek istedi? Neler söyledi? Bu merakla 1 yıl öncesinde başladığım projemi tamamladım. Ahmet Kaya’nın toplam Ağlama Bebeğim, Acılara Tutunmak, An Gelir, Şafak Türküsü, Yorgun Demokrat, Başkaldırıyorum, Resitaller 1, İyimser Bir Gül, Resitaller 2, Sevgi Duvarı, Başım Belada, Dokunma Yanarsın, Tedirgin, Şarkılarım Dağlara, Beni Bul, Yıldızlar ve Yakamoz, Dosta Düşmana Karşı, Hoşçakalın Gözüm, Biraz da Sen Ağla, Gözlerim Bin Yaşında ve Ya Rıza Şimdi olmak üzere 21 albümünü ve 218 şarkısını ele aldım. İnceleme sırasında amacım şarkı sözlerinde en fazla kullanılan kelimelerin neler olduğunu bulmaktı. Bu nedenle öncelikle albümlerdeki şarkı sözlerini buldum ve sonrasında şarkılardaki nakarat gibi ikilemeleri eledim. Kelimeleri köklerine göre gruplandırdım. Örneğin gittim-gideceğim-giderim-gidersin kelimelerini aynı gruba dahil ettim ve bu gruba ait olan kelimelerin bir tanesini seçip onu esas aldım. Şarkılarda geçen ben, sen, o, bir, de, da, mısın?, kaç, ve, ile, ama gibi bazı kelimeler projeye dahil edilmedi. Projeye yalnızca 10 kez ve 10 kez üstü kullanılan kelimeleri dahil ettim. Ortaya çıkan sonuca göre; Ahmet Kaya’nın şarkılarında en fazla kullandığı kelime “gelmek” ve “gitmek” ile ilgili kelimeler. Göz, Dağ ve Ölmek ile ilgili kelimeleri de sıkça kullanmış. Gece, El, Kal, Kardeş, Çocuk, Türkü, Kan, Ağla, Vur, Yürek, Anne, Dost, Yol, Düş, Aşk, Dön, Baş, Acı, Yar, Ateş, Yalnız ve Sevda da kullandığı kelimeler arasında dikkat çekenlerden.* Ahmet Kaya şarkılarında bazen ağır konuştu. Zirzop, zibidi, yosma, velet, salak, serseri, sersem, sidikli, namert, kepaze, hergele, hıyar, aptal, bok, cahil dedi. Hatta daha da ileri gidip siktir, puşt, piç, pezevenk, orospu, kancık da dedi. Şarkılarında birilerinden de bahsetti. Zilan’dan, Yusuf’tan ve Nazlıcan’dan. Yunus, Yılmaz, Veysel, Ubeydullah, Şerife, Şahmurat, Sait, Sinan, Suphi, Süleyman ve Rıza’dan. Promethus, Karacaoğlan, Keloğlan, Mahsuni, Lili Marlen, Kanuni ve Attila’dan. Antepliden, Fransızdan ve İtalyandan bahsetti. Müjgan, Necdet, Nebahat, Muhammet, Mican, Memo, Lütfü, Leyla, Kemal, Mustafa, İbram, İlhan, İsa, İsmail, Hüseyin, Halil, Ferhat, Ahmet, Asuman, Cafer, Bedrettin ve Bedirhan’ı anlattı. Hepsinin bir hikayesi vardı. Ahmet Kaya birçok yerden bahsetti şarkılarında. Yozgat, Zağrep, Varna, Üsküdar, Urfa, Sivas, Şam, Rewanduz, Payamlı, Kilis, Kore, Kumkapı, Malatya, Mamak, Mersin, Metris’ten, Mezopotamya’dan ve Türkiye’den. Musul’dan, Kasımpaşa’dan. Edirne, Diyarbakır, Dicle, Dersim, Çanakkale, Cizre, Cibali, Bornova, Bolivya, Bodrum, Bitez, Beyoğlu, Bağdat, Ardahan, Anadolu, Akşehir, Afyon, Adana, Kayseri, Ilgaz, Haliç, Gelibolu, Fırat ve Fatih’i anlattı şarkılarında.* Ege Üniversitesi’nde film gösterimlerine yasak
10 Haziran 2016 tarihinde gerekli tüm yasal izinleri aldıklarını belirten İletişim Çalışmaları Topluluğu’nun en son 27 Ekim 2016’da gösterimini duyurduğu “Er Ist Wieder Da / Bakın Kim Döndü” adlı filmi ve Ege İletişim Çalışmaları Topluluğu’nun faaliyetlerini gerekçe göstermeksizin Ege Üniversitesi Dekanlığı tarafından yasaklandı. Gösterimi yasaklanan “Bakın Kim Döndü” adlı komedi, Nazi rejimi diktatörü Adolf Hitler’in günümüz Almanya’sında uyansa ne olurdu, sorusunu soruyor. Ege Üniversitesi İletişim Çalışmaları Topluluğu, aynı zamanda 9 yıldır “Ege Belgesel Film Günleri” etkinliğini organize ediyor. Festivalin 2015 yılındaki afişi, Ege Üniversitesi’nin Edebiyat Fakültesi Önü’ndeki çimlerinde özgürlüklerini kısıtlayan Özel Güvenlik Birimleri ve polise karşı sembolik protesto aracı haline gelen balonların ve sonunda ‘Edebiyat Önü Çimleri’nin etrafına örülen sac duvarların mizahi bir şekilde yer aldığı tasarımıyla da dikkat çekmişti. Ege Üniversitesi LeGeBİT Topluluğu’nun 2015 yılında kampüste artan yasaklara ve öğrencilere uygulanan sıkı yönetime dikkat çekmek için hazırladığı video:  Demre'de 4 oda mezar bulundu
Antalya'nın Demre İlçesi'nde alüvyon altında bulunan Myra-Andriake Antik Kenti'ndeki kazı çalışmalarında 4 oda mezar gün yüzüne çıkarıldı. ve 'Anadolu'nun Pompeisi' olarak nitelendirilen oda mezarlar kazı ekibini şaşırttı. Kazı çalışmalarının başkanı ve Akdeniz Üniversitesi Edebiyat Fakültesi Klasik Arkeoloji Bölümü Öğretim Üyesi Prof. Dr. Nevzat Çevik, 10 metreye kadar alüvyon altında yer alan antik kentte 4 yıl önce çalışmalara başladıklarını aktardı. Prof. Dr. Çevik, antik kentte Likya dönemi kaya mezarları, Roma dönemi tiyatrosu, Bizans dönemi Aziz Nikolaus Kilisesi, çok iyi korunmuş şapel duvarındaki fresko, Andriake liman tesisleri, Bizans dönemi boya maddesi üretim tesisleri, su kanalları, sarnıçlar, 2 bin 300 metrekare büyüklüğündeki granariumun gün ışığına çıkarıldığını kaydetti. Prof. Dr. Çevik, antik kaynaklara göre büyük bir Artemis Tapınağı ile henüz duvarı kısmen görünen piskoposluk sarayı bulunduğunu da belirtti. Aziz Nikolaus'un 'Batık Şehir' olarak da tanımladığı Myra'da 2016 kazı çalışmalarında 4 oda mezar kazıldığını kaydeden Prof. Dr. Çevik, Roma dönemine ait oda mezarlarda bölgede ilk kez rastlanılan iç mimari düzenlemelerle karşılaştıklarını ifade etti. ODA MEZARINDA ÇOK SAYIDA SİKKE Mezarların üzerlerinde iskelet parçaları, bazı buluntuların günışığına çıktığını kaydeden Prof. Dr. Çevik “Altın küpeler mezar ailesinin kadın üyelerine ait. Bunun dışında seramik eserler, cam koku kapları vardı. Bunlar bir mezarda beklenen olağan buluntular. Kazdığımız 4'üncü oda mezar ise granariumla sinagog arasında limana bakan seçkin bir konumdaki Andriake'nin en büyük oda mezarı. Bu mezar diğerlerinden farklı olarak ortasındaki tek anıtsal lahitle düzenlenmiş. Definecilerin parça parça ettiği lahdin 33 parçasını bulabildik. Bu parçaları sanal ortamda birleştirince çok nitelikli bir lahit olduğu anlaşıldı. Lahdin altında bir de alt mezar odası vardı. Üst katmanda ise bu mezarın yapıldığı döneme ait olmayan Heraclius Dönemi'ne ait çok sayıda sikke bulduk” dedi. LİKYA'NIN EN ÖNEMLİ TİYATROSU Myra'daki çalışmalarda tiyatroya çok emek verdiklerini de anlatan Prof. Dr. Çevik tiyatronun tüm bölgenin en büyük ve nitelikli binası olduğunu ifade etti. Uzun ve ağır çalışmalarla tüm sahne binası ortaya çıkarıldı. Kazıda çıkan binlerce mimari bloğun yerlerini saptanarak restitüsyonu tamamlandı. Restorasyonun tamamlanması durumunda muhteşem bir tiyatro ortaya çıkması bekleniyor. (DHA) John Lennon'ın Kraliçe'ye yazdığı 'iade' mektubu yıllar sonra bir 45'likten çıktı
John Lennon’un Kraliçe’ye yazdığı, Britanya İmparatorluk Nişanı’nı iade ettiğini açıklayan mektubu yıllar sonra eski bir 45’liğin içinden çıktı. NTV'nin haberine göre; John Lennon’ın Kraliçe’ye yazdığı ve eski bir 45’lik plağın içinde bulunan mektubuna 60 bin sterlin (220 Bin TL) değer biçildi.Mektupta MBE Nişanı’nı (İngiltere’de kral ya da kraliçe tarafından belli bir başarı karşısında verilen Britanya İmparatorluk Nişanı) iade etmek istediğini yazan Lennon’ın gerekçelerini sıralaması dikkat çekti.Mektubun 20 yıl önce, İngiltere’de insanların toplanıp otomobillerinin bagajlarında getirdikleri eşyaları satması anlamına gelen “car boot sale” ile 10 sterline satılan bir plaktan çıktığı öğrenildi. Müzik hafızası uzmanı Darren Julien, bu mektubu “inanılmaz buluş” olarak nitelendirdi. Uzmanlar Lennon’ın el yazısıyla kaleme alınmış mektubu Lennon’ın yazdığını ancak Buckingham Sarayı’na postalamamaya karar verdiğini düşünüyor. Darren Julien, “Mektuptaki imzanın lekelenmiş olduğunu görebilirsiniz. Benim teorim, John Lennon’ın bu örneği mürekkep lekesinden dolayı göndermediği yönünde” dedi. Julien, “Kraliçe’ye mektup yazıyorsanız onun mükemmel görünmesini istersiniz, mürekkep lekesi olsun istemezsiniz” şeklinde konuştu. Julien, Lennon’ın mektubun ikinci versiyonunu yazdığını ve bunu Kraliçe’ye göndermiş olabileceğini belirtti. Lennon mektubunda şunları yazıyor: “MBE Nişanı’nı, Britanya’nın Nijerya-Biafra’ya müdahalesini, Amerika’nın Vietnam’da olmasını ve şok politikasının yayılmasını protesto etme amacıyla iade ediyorum.” Lennon, mektubuna “John Lennon of Bag” şeklinde imza atarak, eşi Yoko Ono ile ortak şirketleri Bag Prodüksiyonu kaynak gösterdi. Mektup, Liverpool’daki “The Beatles Story” adlı anma gününde sergilendi. Darren Julien, “Bu mektup açık artırmada 60 bin sterline satılma potansiyeline sahip” dedi. MBE Nişanı, John Lennon’a 1965 yılında verilmiş, ancak Lennon dört yıl sonra nişanı iade etmişti.  En iyi Pedro Almodóvar filmleri
İspanyol sinemasının en ilham verici yönetmenlerinden Pedro Almodóvar'ın son filmi 'Julieta' bugün vizyona giriyor. Filmografisinde tam 20 filmi geride bırakan usta yönetmenin en iyi filmlerini hatırlamanın tam vakti. » Bunu Hak Etmek İçin Ne Yaptım? / Qué He Hecho yo Para Merecer Esto!! (1984) 'Bunu Hak Etmek İçin Ne Yaptım?', Almodóvar'ın absürd ve çılgın filmlerle dolu ilk döneminin belki en çılgın filmi değil. Belki en iyisi de değil. Ama en yaratıcılarından olduğu su götürmez. Bunuel'den Waters'a pek çok yönetmene göndermelerle dolu olan film, yönetmene ülke sınırlarını aşan bir ünün kapılarını aralamıştı. » Arzunun Kanunu / La Ley del Deseo (1987) Almodóvar'ın filmografisinin ilk döneminin kilometre taşı olan 1987 tarihli yapım, yönetmenin hâlâ en iyi ve en özgün filmlerinden birisi. Hitchcock'tan Douglas Sirk'e uzanan bir aşırılıklar melodramları yapısını, yeraltı sineması ve camp estetiğiyle birleştiren yönetmenin, özellikle renk paletine hâkimiyeti kusursuz. » Sinir Krizinin Eşiğindeki Kadınlar / Mujeres al Borde de un Ataque de Nervios (1988)  Almodóvar'a uluslararası anlamda şöhreti getiren ve onu İspanyol sinemasının yeni yüzü yapan 1988 tarihli film, çılgın bir sosyo-politik taşlamaydı. Kısa zamanda klasikleşen bu komedi, dizginlenemeyen enerjisiyle izleyicisini çılgın hikâye evreninin içine çekmekte hiç zorlanmıyordu. En İyi Film dahil 5 dalda Goya ödülü kazanan film, Altın Küre ve Oscar adaylığı da kazanmıştı. » Annem Hakkında Her Şey / Todo Sobre Mi Madre (1999) Yabancı Dilde En İyi Film dalında Altın Küre ve Oscar ödülünü kazanan 'Annem Hakkında Her Şey', yönetmenin en sevilen filmlerinden biri. Cecila Roth'un olağanüstü performansıyla hafızalara kazınan film; kâğıt üzerinde aşırı derecede yüzeysel veya camp durabilecek melodram unsurlarından, duygusal derinliğiyle etkileyici filmler yaratmak konusunda Almodóvar'ın eşsiz bir hünere sahip olduğunun ispatı. » Konuş Onunla / Hable con Ella (2002) Almodóvar'ın olgunluk döneminin en fazla öne çıkan başyapıtı 'Konuş Onunla', yönetmene ikinci Oscar'ını En İyi Özgün Senaryo dalında kazandırmıştı. Bugün artık 2000'lerin en iyi filmleri arasında sayılan 'Konuş Onunla' , benzersiz hikâyesi, flashback'lerle dolu anlatımı, Pina Bausch'un gösterisi, film içindeki sahte sessiz filmiyle her izleyişte kıymeti artan klasiklerden. » Kötü Eğitim / Bad Education (2004) Yönetmenin en kişisel filmi 'Kötü Eğitim', kara film esintileri taşıyan, tutku dolu bir melodram. Bir anlamda yönetmenin tüm filmografisine dair bir kolaj niteliği taşısa da, atmosferiyle ve biçimsel tercihleriyle curcunası bol komedilerinden ayrılıyor. Çok katmanlı hikâye evreniyle büyüleyen filmin senaryosu için Almodóvar 10 yılın üzerinde çalıştığını söylüyor. » Dönüş / Volver (2006) Filmografisindeki son döneminin en tutarlı çalışmalarından biri olan 'Dönüş', Almodovar'ın hikâye akışında yakaladığı doğallık ve Penelope Cruz'un kusursuz performansıyla, klasiklere özgü bir sinemasal tada sahip. 2006'da Cannes Film Festivali'nden 2 ödülle dönen film, yıl boyunca sayısız ödül kazanmaya devam etmiş ve pek çok yıl sonu listesinde boy göstermişti. İnadına değil, güle oynaya yaşamak!
İnatçı çocukları severiz; ne istediklerini bilirler ve istediklerini alabilmek için sonuna kadar direnirler. Ama bir de ne istediklerini bilmeyen, sırf inadına yapanlar vardır. Bunlara da inatçı deniyor. “Yapma!” dersin, inadına yaparlar. Sonra “yap!” dersin, inadına yapmazlar. Söylenenin içeriğine bakmaksızın sadece dışarıdan, merkezden gelen uyarana karşıdırlar, ‘anti-‘ hallerini sürdürebilmek için tüm enerjilerini tepkisel olmaya ayırmışlar. Bunların durup düşünmeleri ve kendilerine sormaları gerekiyor: “Ben ne istiyorum? Ne yapmalıyım?” Ya da “ne yapmamalıyım?” Uyaran-tepki kısırdöngüsünden kendilerini kurtaramazlarsa, örümcek ağına yakalanmış sinek gibi çırpınıp duracaklar iktidarın ağında. Ne yapmak istediklerine, neyi arzuladıklarına dair benzer sorular karar vermeyi gerektirir oysa. Karar verme anı, geçmişin ve geleceğin gözden geçirildiği ve tüm gizil kuvvetlerin, şimdi ve burada ele geçirildiği bir andır ve aktiftir. Sırf karar vermekten kaçındıkları için sadece dış uyaranlara olumsuz tepki vererek sürdürürler varoluşlarını. İktidarla uyuşmadıkları açık; iktidar aktif olarak kararlar alıp uyguladıkça sadece inadına tepki vermelerinden biliyoruz. Kolaydır, inadına karşı olmak; çünkü aktif değil, reaktif, tepkisel bir varolma biçimidir. Karar vermek, kaygı ve endişelere neden olabilir. Karar vermek, şimdi ve burada yaşam çizgisinde bir kırılmaya ve çatallanmaya yol açabilir. Yolları sürekli çatallanan bir bahçede nereye gideceğinize ve hangi yolu seçeceğinize karar vermeniz gerekecektir, zordur. Ne gerek var karar vermeye, sadece inadına yaşa ya da yaşama, artık iktidar neyi emrediyorsa. Çizgiselliği, iktidar dayattığı için sevmezler; “doğru yoldan ayrılma!” denmiş ve inadına ara yollara sapmışlardır. Yaşamlarını çizgiselliğe bir tepki olarak kurdukları için iktidarın çizgiselliğine bağlıdır yine de hayatları. Ve sırf karar veremedikleri, kendi yaşamlarında gerçekten neyi istediklerini bilemedikleri için saptıkları ara yollarda kaybolup gidecekler. Karar vermek, kaygılı bir süreçtir, o hiç bitmeyecek gibi gelen kısacık an. “Kaygı, özgürlüğün baş dönmesidir”, Kierkegaard haklı. Bir düşüncenize, karar veren öznelerden oluşan çok merkezli bir dünyayı; anarşist coğrafyacı Élisée Reclus’nun düşündüğü gibi: “Merkezi her yerde, çeperi hiçbir yerde.” Nerede bir özne varsa orası bir karar verme merkezi ve karar verme aşamasındaki özneler arasındaki birlikte düşünmenin dayanılmaz çekiciliği. Müthiş bir müzakare alanı olarak açılan bir yeryüzü. Sadece toplumsal öznelerin değil, tüm yaşam formlarının bu müzakere sürecine katıldıklarını bir düşünsenize, ne müthiş bir bağlantılar ve diyaloglar alanı: Özgürlüğün baş dönmesi. Yaşamı serüvene dönüştürmek Birlikte yaşamı örmenin baş dönmesidir bu. Ama iktidar ölümü yüceltirken “madam gibi değil, adam gibi ölmekten” söz ederken, sırf inadımız yüzünden iktidarın tuzağına düşüyor ve ölümü savunurken buluyoruz kendimizi; kadınların da adam gibi öldüklerini kanıtlayan argümanlar sıralanıyor art arda. Tepkiselliği bırakıp karar versek ve yaşam olsak keşke; bize ölüm dayatıldıkça, inadına yapan çocuklar gibi inadına değil, güle oynaya ve ciddiye alarak yaşasak, şairin dediği gibi, “işimiz gücümüz yaşamak olsa” ve özgürleşsek. Özgürlük, açmaz ve çıkmazlarla tıkanmış yaşam yollarını birlikte açmaktır, yaşamı serüvene dönüştürmek. Durmadan yolları çoğalan bahçede özgürlükten başımız dönse. Yaşam çıkınında, hep yeni yaşam formları ve yolları saklar. Havva ile Adem’in yeryüzü bahçesinde nasıl öldüklerini değil, tüm yaşam formlarıyla birlikte nasıl barışcıl bir şekilde yaşadıklarını anlatan mitlerle büyüdük biz. Şimdi kalkmışlar, Havva gibi yaşamak ve yaşatmaktan değil de Adem gibi ölmek ve öldürmekten söz ediyorlar. Biz kadın gibi yaşatmayı, yeryüzünün doğurganlığını, Toprak Anayı, Gaia’yı seviyoruz en çok. Çıkınından yeni formlar ve yeni yaşam biçimleri çıkaran doğayı. Yaşamı üreteni ve çoğaltanı. Madem ölümü bu kadar çok seviyor, neden iktidarı tek başına bırakıp kendi kaderine terk etmiyoruz ki? Karar anı kaygı doludur, başımızı döndürür. Özgürlüğün baş dönmesi korkutmasın sizi. Ütopya yoksa felaket var
CANAN AYDIN / canan1aydin@gmail.com @kuzeydogu Tabutta Rövaşata, Filler ve Çimen, Cenneti Beklerken, Nokta gibi incelikli filmlerin yönetmeni Derviş Zaim ile yeni filmi ‘Rüya’ üzerine konuştuk. Yönetmen bu kez 7 Uyurlar efsanesi üzerinden kentlere sıkışmış, vicdanlarıyla yaşamları arasında kalmış insanların hikâyesini bize anlatıyor. Film, tıpkı mimaride olduğu gibi kendisini yeniden inşa etmeye çalışan insanoğlu için önemli ipuçları veriyor. » Bu kez farklı daha deneysel bir formda filmle karşı karşıyayız. Zor bir film. Bu film için Derviş Zaim’in rüyası diyebilir miyiz? Benim yarattığım, yazdığım, yönettiğim bir film. Bu anlamda benim rüyam olduğu iddia edilebilir elbette. Ama filmdeki karakterlerin gördüğü rüya olması hasebiyle daha farklı şeyler de söylemek mümkün, bu da enteresan bir soru. » Son dönem filmlere baktığımızda filminiz de dahil tüm karakterler ‘kötü’. Her ne kadar vicdani bir sorgulama yaşasalar da kendi çıkarlarına geldikleri noktada duruyor vicdanlar. Özellikle ‘yenidünya’ insanının profili bu mu? İnsan bazen şu ya da bu şekilde kötülük ile işbirliği yapabiliyor. İnsanın kötülük ile temas halinde olması bağlamında söylenebilecek şey şudur; dışarıdaki kötülüğe, senin içindeki jiroskopun izin vermemesi gerekir. Senin kalbindeki nokta dışarıdaki kötülüğe izin verirse o zaman bu büyük felaket olur. İşte o yüzden filmin içinde de her ne kadar kötülük var ise, bu kötülüğü vicdanını dinleyerek reddetmeye çalışan bazı karakterler de olabiliyor. Filmde bu karakterlerin nasıl bir süreç geçirerek kötülük ile olan ilişkilerini askıya almaya başladıklarını izleyebiliyoruz. » Bu kadar kötülüğün olduğu bir dünyada umutlu olmak ne kadar mümkün ki? Evet kötüler var ama kötülerin yanı sıra, kötülükle olan ilişkisini, rabıtasını başka bir göz ile değerlendirmeye çalışanlar da var. Onların varlığı bizi umut beslemeye itecek. Nasıl insanlar bunlar? Tekrarlayayım, içindeki kötülüğün, dışarıdaki kötülükle işbirliği yapmasını engelleyen bizim için umut kaynağı olacak. Bunların bazıları da ütopyalarını beslemenin peşine düşerler. İşte ütopyaların ne kadar önemli olduğunu, insanın ütopyalarını, rüyalarını ve belki de vicdanını kaybetmesinin, kişinin kendisinin felaketi anlamı olacağını söylemeye çalışan bir film Rüya... » Filmde mimar karakterinize ikram edilen aşureyi yedirmediniz. Ancak cezaevine girdiğinde ona aşureyi yeniden sundunuz ve yedirdiniz. Bunun nedeni ne? Çünkü kendisiyle ilgili yapması gereken şeyi yaptı. Gitti her şeyi, tüm suçları itiraf etti. Bu anlamda itiraf etmesi, kendini arındırması bağlamında temizlenme eğilimini başardı o karakter. Temizlenme eğilimini başardığı için değişime uğramış bir karakter. Aşureye gelirsek bizim kültürümüz de birbirine benzemeyen birçok öğeyi içerir ve bu öğelerin toplamından daha fazla bir şeye denk düşer. İçinde nohut, buğday, kuru üzüm daha birçok şey var. Bunlar bir araya gelip tek tek parçalarını aşan bir başka lezzetli şeye dönüşürler. Filmde de birbiriyle ilintili olmayan karakterler bir araya gelip, aynı aşure örneğindeki gibi, baştaki tek tek kimliklerinden daha farklı bir yapıya ulaşırlar en sonunda. Finalde karakterin arındığını belirttiğim anda ona en başta yedirmediğim aşureyi yerken gösterdim. Çünkü onu ödüllendirmek gerekiyordu. » Son dönemde festival filmleri algısı tartışılıyor. ‘Rüya’nız seyirciyi salonlara çekmeyebilir mi? Ne düşünüyorsunuz? Görevlerimden biri de, sorulması gereken soruları bütün incelikleriyle sormak. Bütün incelikleriyle sorulmayan, sormadan hayatımı idame ettirmeye, yapabileceğimin altında işler yaparak hayatımı idame ettirmeye, onun kıstasları ya da ortadaki büyük ödüllere kanarak, baştan çıkarılarak, mesela piyasa da bir ödüldür, iş yapmaya başladığınızda, ruhunuz size yapmanız gereken şeyi değil, başka bir şeyi yaptırıyor demektir. Yapılması gereken şeyi, yapmam gerektiği için bu filmi yapıyorum, aksi takdirde rahat uyuyamayacaktım. Bu film de, sanatımın potansiyellerinden birini göstermesi bağlamında, yapıyla oynamak adına verdiğimiz şeyin, Türkiye’nin malzemesiyle nasıl olabileceğini göstermesi açısından taze bir örnek. Bundan sonra gelebilecek olan arkadaşlarımla beraber paylaşabileceğim bir örnek. Ne mutlu bana ki böyle bir örneği benden sonra gelecek kuşaklara, yine onlarla konuşabilmek adına miras bırakabilirim diye düşünüyorum. » Semboller ve işaretler de önemli filmlerinizde. Özellikle gri bir atmosfer hâkim filme… İnsanların kent tarafından kuşatıldığı bir atmosfer yarattık. İnsanların bu post kapitalist toplumda, kentleşmenin tuzaklarıyla baş başa bırakıldıkları bir atmosfer. » Derviş Zaim filmlerine bir bütün olarak baktığımızda ebru, minyatür gibi sanatların etkisini görüyorduk. Ancak ‘Rüya’daki mistik hava filmi fazlasıyla kuşatıyor. Dini öğelerin fazlasıyla filmde yer aldığını görüyoruz. Hangi ihtiyaçtan doğdu bu film? Kültürümüz bağlamında mimari ile ilgili bir şeyi tartışmak gerekiyorsa, mimari ile tartışılacak önemli eserler Süleymaniye ve Selimiye camileridir. Osmanlı sanatının tartışılması bağlamında yeri olması gerekirdi yaptığım filmlerin içerisinde. Çünkü sizin de bildiğiniz gibi daha önce hat sanatından, minyatür sanatından, gölge oyunundan hareketle bunların sinemaya tercümelerinin nasıl olacağına ilişkin filmler yapmaya, bu konuda sorular üretmeye gayret etmiştim. Dolayısıyla bu soruları üretmeye çalışırken bir şey eksik kalacaktı, o şey de Osmanlı mimarisiydi. Osmanlı mimarisiyle ilgili bir film yapmamış olsaydım, daha evvel yaptığım filmlere ilişkin kompartıman bölüm tam manasıyla bitmemiş sayılacaktı. Dolayısıyla Osmanlı mimarisini de işin içine katarak, bunun günümüz sinemasına nasıl şeyler bağışlayacağıma dair bir girişim yapmak istiyordum. Bunu da yaparken Osmanlı mimarisinin önemli kanonik yapılarının camiler olduğunu düşünmek gerekiyor. Artı camiler dinsel mekânlar olmaları hasebiyle din ve o dönem ahlakında da içlek olarak bulunduğu yerlerdir. Tekkeler ile beraber. Dolayısıyla ahlak üzerine ortaya çıkan bir insanın, mitler ve menkıbeler ile sorular sormayı düşünen bir insanın, üstelik bunu gelenek bağlamında yapmaya çalışan bir insanın da yine bu kurumları mimari bağlamında konu edinmesi kadar daha doğal bir şey yoktur. Bir kadın, karar almanın ağırlığı ve travmalarımız
KERİM AYDIN “Dört Mevsim Yalnızlık ve Bir Kadın, İris,” Meltem Yılmaz'ın “Soraya”dan sonraki ikinci romanı. Kitap, geçmişinde travma yaşamış büyükşehrin yuttuğu modern bir kadının yaptığı seçimlerin ağırlığıyla birlikte büyüyen hikayesini anlatıyor. Bunun yanı sıra, Ankara Garı Patlaması, 90'larda Güneydoğu'da yaşananlar da romanda kendine yer buluyor. Meltem Yılmaz, İngiliz Dili ve Edebiyatı mezunu, yıllarca Cumhuriyet'te özel haber muhabiri olarak görev yaptı. Şu anda BirGün için söyleşiler yapıyor. Toplumun “ötekileri” ile yaptığı röportajlarla tanınıyor. Kendisiyle ikinci romanı “İris” hakkında konuştuk. » Yeni romanınızı konuşmadan önce ilk romanla ilgili bir şey sormak istiyorum. İlk romanınız “Soraya,” Suriye’deki iç savaştan kaçıp Türkiye’ye sığınan genç bir kadının dramını anlatan bir romandı. Türkiye’den bugüne kadar Berlin Film Festivali’ne seçilen ikinci roman olma özelliği taşıyor. Süreç nasıl işledi başka gelişme var mı? Romanda Türkiye’deki mülteci kampları, özellikle sınır illerde mültecilerle yapılan evlilikler ve buralardaki kumalık gerçeği gibi birçok dramın fotoğrafı var. Festival de “Soraya”nın filme uyarlanabilir bir roman olduğuna karar verdi ancak henüz bu konuda bir çalışma başlatmış değiliz. Bunun dışında çeviriler beni çok mutlu ediyor. Kitap şu ana kadar Arapça, Lehçe ve Bulgarca’ya çevrildi. Ama yolculuk bitmedi, devam ediyor. » İris küçük yaşta travmatik bir olay yaşıyor ve bu travma verdiği çoğu kararda etkili oluyor. Örneğin evlilik kararını, ailesiyle olan ilişkisini, iş hayatını… Sizce travmalar hayatımızı büyük ölçüde belirliyor mu, onların bir bakıma tutsağı mıyız? Türkiye’de normal hayatlar yaşadığımızı sanıyoruz, koca bir akıl hastanesinin parmaklıkları ardında olduğumuzu unutarak. Düşünsenize, 24 saat sonrası için plan yapamıyoruz, her an altüst olacak ekonomi beklentisiyle işyerlerimizde tetikteyiz, siyasilerin katlanarak artan ucuz nefret söylemleri, küçük- büyük savaşların ağır görüntü bombardımanı derken; travmalar hayatımızın her alanını kaplıyor. Romanın ana kahramanı İris de, çocukken yaşadığı olayı ailesine anlatamayacak kadar anormal bir aile yapısı içerisinde aslında ama bunu göremiyoruz, zira bu aile yapısı Türkiye’de sıradan bir ailenin portresi. Ve İris o olayı yaşadıktan sonra hep şunu düşünüyor: Bir gün kendimi, en derindeki gerçeğimi paylaşabileceğim bir insanla karşılaşacağım. Yani İris’in idealize ettiği bir insan fikri var hep. Yalnızca bir erkeği kastetmiyor burda, iş hayatını da sosyal çevresini de bu motivasyon belirliyor. Dolayısıyla aslında İris’in hayata dair seçimlerini travması belirliyor, dediğiniz gibi bir o büyük travmanın bir bakıma tutsağı. » İris’in evlendiği günü anlatırken cezaevi, mahkum, pranga gibi kelimeleri kullanıyorsunuz. Sizce bir evliliğin mutsuz olması, toplumumuzun tutucuğuyla mı alakalı yoksa evlilikler hakkında genel olarak bir şeyler mi söylemek istediniz? Hikâyedeki düğüm evlilik diyemem ama evlilik zaten yeterince sorunlu bir kurumken dış faktörler bunu iyice zorlaştırıyor. İris’in düğün günü içinde bulunduğu ruh hali, bir cezaevi mahkumûndan farksız gerçekten: “Şimdi bu tabut gibi gelin odasında, sırtımı ölü sineklerin kanıyla lekeli duvara yaslamış, yaralı bir hayvan gibi zorlukla nefes alıp vererek görünmez bir noktaya dalmış düşünürken…” diye başlıyor içinde bulunduğu ruh halini anlatmaya. İris'in babası polis, 90'larda Diyarbakır'da birçok olaya denk geliyor ama işini bırakmıyor. Gelecekte de İris işinden memnun olmamasına rağmen işe devam ediyor, mutsuz bir evliliği var fakat boşanmayı başta düşünmüyor. Ancak kitabın sonlarına doğru neden böyle olmak zorunda diyebiliyor, burası kitabın en pozitif kısmı. Kendi başına karar alabilme konusunda bir şeyler söylemek ister misiniz? Babası mesleğini neden bırakamıyor? Çünkü mesleğinden bağımsız düşünemiyor, mesleğini bıraktığı gün kendisi olmayı da bırakmış olacak, bunu çok iyi biliyor. Ama ben İris’in durumunu ayrı tutuyorum. Zira İris'in kendisiyle ilgili keşfettiği ilk gerçek bu, savaşçı karakteri. O güne kadar yaşadığı olayların kırık döküklüğünü, eksikliğini hep üstünde taşıyan İris, evlilik gecesinde aldığı tepkiden sonra bir şekilde adını koyamasa da savaşçı bir karaktere dönüşmeye başlıyor. Tabi ki kocasını terk edebilirdi ama terk etmek kolaydı. Mücadele etmek zordu. Ve bu mücadeleyi bir başkası için değil kendisi için verdi. Zira hayatı boyuna hiçbir zaman etken olamamış, hiçbir zaman kendi seçimlerini yapamamış, kendi cümlelerini söyleyememiş bir kadından söz ediyoruz. » Kitapta IŞİD tarafından takip edilen gazeteci bir karakter var, Onur. Onunla birlikte roman Ankara Garı Patlaması’na da değiniyor. Patlamayı kitaba dahil etme fikri hep var mıydı? Yoksa patlama sonrası bu da romanda olmalı mı dediniz? Ankara Garı Patlaması ben kitabı yazarken gerçekleşti. Dolayısıyla kitabı yazmadan önce bu konuyu işlemeyi planlamam olanaksızdı. Ancak IŞİD meselesi en baştan beri vardı. Şöyle vardı, ben İris'i kaleme almadan önce intihar bombacısı bir kadının hayatını yazmayı planlıyordum. Ancak bu planımı çeşitli sebeplerden ertelemek zorunda kaldım. Yine de bu konuda yaptığım araştırmalar kafamda yer etmişti. Buradan yola çıkarak, IŞİD meselesini İris’te bir gerilim unsuru olarak kullanmaya karar verdim. Böylece bir evlilik dramı olarak başlayan hikayeyi ilerleyen sayfalarda gerilim ve polisiyeye dönüştürmekte zorlanmadım. IŞİD olmasaydı başka bir mesele olurdu zira kitabı güncel politik gelişmelerden ayrı tutarak yalnızca bir kadının dramı üzerinden yazmak bana çok sıkıcı gelirdi, yazamazdım zaten. » Kitapta İris, gazete haberini vermek için gittiği iş yerinde taciz girişimiyle karşılaşıyor. Ayrıca hikayede İris’in süslendiği anları da ayrıntılarıyla betimliyorsunuz bir kaç yerde. Kadınların giyimleri üzerinden var olması konusunda günümüz Türkiye’si hakkında ne düşünüyorsunuz? İris karakteri evliliği ile ilgili şoku yaşadığı ilk anda sıradan bir kadının tepkileriyle hareket ediyor. “Kaybettiğini” hissettiği anda hemen dış görünüşünü değiştirmeye çalışıyor. Dişiliğini ön plana çıkaracak bir giyim tarzına geçiyor. Saçlarını boyatıyor, çeşitli fiziksel bakım yöntemlerine girişiyor. Ama ne yaparsa yapsın bir türlü tatmin olamıyor. Kırılma da zaten tam da bu tatminsizliğin üzerinden yaşanıyor. Günümüz Türkiyesi’nde kadının giyimi üzerinden var olması konusundaki sorunuza gelince… Yalnızca kadın giyimi değil, bugün her alanda yaşanan müthiş bir ikiyüzlülükten ibaret. Zira dini referanslarla hareket ettiğini iddia eden bir zihniyetin iktidarında mala bunca tapınma, lüks tüketimdeki patlama, kısacası gösteri toplumu olma yolundaki istikrara bakınca, kadın giyimi bu bütünün sıradan bir parçası ve doğal bir sonucu olarak kalıyor. İsmail Saymaz'dan yeni kitap: Fıtrat
Çocuklara karikatürle matematik öğretmek artık mümkün: Kankam Matematik
Kankam matematik anlatıyor
BURAK ABATAY / @abatayburak burakabatay@birgun.net Penguen dergisi karikatüristlerinden Erhan Tatlıdilli aynı zamanda bir matematikçi. Tatlıdilli, uzun süren çalışmaları sonucunda matematiği çocuklar için daha kolay öğretilebilen bir hale nasıl sokulabileceği sorunsalını, yaptığı iki işi, karikatür ve mizah ile matematiği bir araya getirerek çözmeye karar vermiş. Bilhassa Dubai’de bu alanda yapılan çalışmaları yakından takip eden karikatürist ve matematikçi Tatlıdilli, Kankam Matematik kitabını çıkararak çocukların matematik korkusunu yenmeyi ve matematiği daha etkili bir şekilde öğretmeyi hedefliyor. “Kankam Matematik” kitabı fikri nasıl ortaya çıktı? Eğitimin içinde olduğum için çocukların matematik konusunda ciddi eksikleri olduğunu gördüm. Özellikle TEOG’a hazırlanan öğrencilerin temel sorunu, matematiği nasıl öğreneceklerini bilmemeleri. Aslında bu sorunun çözümü çok basit. İnsan sevmediği işte başarılı olamaz, matematik de böyledir. Girdiğim derslerde çocuklara matematiği karikatürlerle anlatırken eğlenerek öğrendiklerini, sonrasında konuyla ilgili soru sorduğumda doğru cevaplar verdiklerini ve başarılarının arttığını gözlemledim. Kitabın oluşum aşamaları nasıl gerçekleşti? Çocuklara matematiği severek öğrenebilecekleri kaynaklar araştırdım. Türkiye’de böyle bir kaynak olmadığını gördüm. Öncelikle dünyada matematik alanında gençlerin başarılı olduğu ülkeleri inceledim. Dubai’nin matematik eğitimi konusunda dikkat çekici bir gelişme gösterdiğini ve çizgisel iletişimle gizil öğrenme yolunu eğitim sistemine çok iyi entegre ettiğini gördüm. Dubai’de kullanılan bu yöntem okul öncesinden başlayarak minik dehalar yetiştiriyor. Örneğin; matematikte büyüktür-küçüktür işaretini öğretmek için masal içinde timsahı kullanıyorlar. “Timsah aç bir hayvandır ve ağzını her zaman çok olan yeme doğru açar” deniyor. Daha sonra ağız yapısı büyüktür işaretini çağrıştıracak şekilde resmediliyor. Bir başka örnek; küçük yaş grubunun yazarken zorlandığı 4 ve 7 rakamlarının yazılışını öğretmek için boyama kitabında ağacın dallar 4 ve 7 şekilleriyle resmediliyor. Ve çocuk boyama yaparken farkında olmadan defalarca 4 ve 7 rakamlarının üzerinden geçmiş oluyor. Çocuk boyama yaptığını zannediyor ama sistem çocuğun rakamı doğru ve düzgün yazmasında ince motor becerilerinin gelişimine katkıda bulunuyor ve aldığı bu temel kavram bilgi ve becerileri ile okul çağına geldiğinde hiç zorlanmıyor. Dubai bu öğretim yöntemini çocuklara okul öncesi başlatıp tüm akademik hayatlarında son derece yalın, son derece öğretici bir eğitim sistemi içinde uyguluyor. Peki bu kitabın devamı olacak mı? Aslında bu bir kitap değil, bir proje. TEOG1’le başladığımız bu proje, Altın kitaplar sahibi Erden Heper’in yönlendirmesiyle TEOG2 ve ardından anaokulu, 1,2,3,4 diye devam edecek bir seri. Kitapla beraber neleri hedefliyorsunuz? Kitap, çocukların korkulu rüyası olan TEOG1 matematiğini akıcı bir dil ve gençlerin jargonuyla mizahi bir üslupla anlatıyor, ayrıca sınava bomba gibi hazırlıyor. Matematikle ilgili ön yargıları kırarak “dilinizden anlayan matematik” parolasıyla çıktığım bu projede hedefim, çocuğu sıfırdan başlatıp en zor soruyu çözebilecek hale getirmektir. Ayrıca modern eğitimde akran öğretiminin ön plana çıktığı eğitimciler tarafından bilinen bir gerçektir. Ben de bundan hareketle konuyu kankasından dinlermiş gibi günlük konuşma diliyle anlattım. Öğrencinin bu kitapla yüzde yüz başarıyı elde edeceğini düşünüyorum ki zaten sloganım “TEOG1’de matematiği fullemenin sırrı bu kitapta” Bu proje için tek kişilik ürün diyebilir miyiz? Çizim, yazım ve tasarımı tamamen bana ait; ancak son halini almasında bir çok öğretmen arkadaşımın da onayından ve kontrolünden geçti. Geçerlilik ve güvenilirliği öğrenci üzerinde test edildi. Tüm bunların yanı sıra projenin çıkış aşamasında çok değerli bilgi ve tecrübelerini benimle paylaşan Yıldız Koleji Kurucusu Prof. Dr. Ahmet Kuzucu’nun desteği benim için çok önemlidir. Sherlock’un 4. sezon yayın tarihi belli oldu
Çağdaş Bale Topluluğu, Doğudan Masallar'la İKÜ’de
13. Ümit Kaftancıoğlu Öykü Yarışması için başvurular başladı
11 Nisan 1980’de öldürülen TRT İstanbul Radyosu Prodüktörü, Gazeteci Yazar Ümit Kaftancıoğlu adına Yalın Ses Yayınları tarafından bu yıl 13’üncüsü düzenlenen öykü yarışmasına başvurular 17 Ekim 2016 ile 31 Aralık 2016 tarihleri arasında yapılacak. İki aşamalı bir değerlendirme sisteminin olacağı Öykü Yarışmasında seçici kurulda, Zeynep Aliye, Enver Aysever, Mehmet Güler, Adnan Özyalçıner, Öner Yağcı, Feyza Akbulut Öner, Ayşe Akaltun ve Hakan Cucunel var. Yarışmaya katılım için son başvuru tarihi 31 Aralık 2016 olup diğer şartları şöyle: 1- Eser sahipleri yayımlanmamış ve ödül almamış 2'şer öykü ile katılacaklardır. İsteyen tek öykü ile de katılabilir. 2- Öyküler iki aralıklı olarak (bilgisayarda yazılmış) en az 2 en çok 11 sayfa olacaktır. 3- Öykülerin yazılı olduğu dosyanın sağ üst köşesine büyük harflerle rumuz yazılacaktır. Kesinlikle gerçek ad ve soyadı belirtilmeyecektir. 4- Katılımcılar öykülerini 4 kopya olarak gönderecekler ve gönderinin içine ayrı bir dosyada kısa özyaşamı, adresi ve telefon bilgilerini belirteceklerdir. Aksi durumda öyküler değerlendirmeye alınmayacaktır 5- Değerlendirme 1., 2., ve 3. şeklinde olacak, ilk 10'a giren öyküler kitap olarak basımı yapılacaktır. Dereceye giren katılımcılar plaket ve kitap seti ile ödüllendirileceklerdir. 6- 31.12.2016 son katılım tarihidir. Gecikmelerden ve kaybolmalardan düzenleyen kurum sorumlu değildir. Öykü yarışması sonuçları 25.03.2017 tarihinde basın yolu ile açıklanacak ve 08 Nisan 2017 günü yapılacak anma töreni ile ödüller sahiplerine verilecektir. 7- Yarışmaya katılacak olan tüm katılımcılar dereceye giren öykülerin kitap olarak basımını kabul etmiş sayılır. BİLGİ : www.umitkaftancioglu.com TESLİM VE GÖNDERİM ADRESİ ÖZTÜRK TATAR 2017 ÜMİT KAFTANCIOĞLU ÖYKÜ YARIŞMASI YÜZYIL MAH. BARBAROS CAD. 2172 Sok. No: 1 BAĞCILAR/İSTANBUL TEL: 0531 608 40 33 Ümit Kaftancıoğlu Kimdir? Ümit Kaftancıoğlu, 1935 yılında Ardahan'ın Hanak ilçesinin Koyunpınarı (Saskara) köyünde dünyaya geldi. Çocukluğu Dede Korkut boylarının zengin anlatım geleneği içerisinde, halk âşıklarının, söz sohbet bilenlerin dizinin dibinde destan, masal, türkü, efsane dinleyerek, okuyarak geçti. İlkokulu bitirdikten sonra köy çocuklarına açık tek kapı olan Cılavuz Köy Enstitüsü’ne girdi. Kaftancıoğlu, Cılavuz Köy Enstitüsü’nü bitirdikten sonra Mardin’in Derik ilçesinde ilkokul öğretmeni olarak görevine başladı. Daha sonra Balıkesir Necati Bey Eğitim Enstitüsü Edebiyat Bölümünü bitirip bir süre Rize’nin Pazar ilçesinde Türkçe öğretmenliği yaptı. Yedek Subay olarak görev yaptığı askerlik dönüşü, TRT'nin açtığı sınavı kazanarak, Köy Yayınları bölümünde göreve başladı. TRT İstanbul Radyosu'nda "Av Bizim Avlak Bizim", "Dilden Dile" ve “Yurdun Dört Bucağından” gibi programlarla halk kültürünü, halk âşıklarını, halkın eksiğini ve sıkıntılarını mikrofona taşıdı. “Gerçek edebiyatın halkın ağzında, dilinde olduğunu bilmeliyiz. Halkın sözlü edebiyatını yazıya geçirecek, değerlendirecek olanlar da halk çocuklarıdır.” der. Bu gözlemlerini doğrularcasına, Anadolu'yu gezerek derlemelerle halkın sözlü yazınını ve halk türkülerini yazıya döktü. Günümüzde bile sevilerek dinlenen “Evreşe Yolları Dar” ve “Yüksek Yüksek Tepeler Ev Kurmasınlar” türküleri Kaftancıoğlu'nun derlemeleri arasındadır. Radyo programcılığı yanında edebiyat dünyasında da adını duyuran Kaftancıoğlu, "Dönemeç"le (Öykü) TRT Büyük Ödülü birincilik (1970) ve "Hakullah"la (Röportaj) Milliyet Gazetesi Karacan Ödülü birinciliği (1972) aldı. 11 Nisan 1980 günü görev yaptığı TRT İstanbul Radyosu’na gitmek için çıktığı evinin önünde öldürüldü. Yapıtları * Dönemeç (Öykü) 1972 (Yeni Basım Yalın Ses Yayınları-2006) * Hakullah (Röportaj) 1972 * Yelatan (Roman) 1972 * Tek Atlı Tekin Olmaz (Halk Masalları) 1973 * Tüfekliler (Roman) 1974 (Yeni Basım Yalın Ses Yayınları-2006) * Köroğlu Kolları (Halk Destanları) 1974 * Çarpana (Öykü) 1975 * İstanbul Allak Bullak (Öykü) 1983 Çocuk Kitapları * Kekeme Tavşan (1974) (Yeni Basım Yalın Ses Yayınları-2006) * Çizmelerim Keçeden (1979) * Altın Ekin (1979) * Dört Boynuzlu Koç (1979) * Kan Kardeşim Doru Tay (1979) * Hızır Paşa (1980) * Çoban Geçmez (1980) (Yeni Basım Yalın Ses Yayınları-2006) * Şülgür Deresi (1981) * Salih Bey (1981) DEKAUM I. Kadın Araştırmaları Sempozyumu 3-4 Kasım'da İzmir'de
Dokuz Eylül Üniversitesi Kadın Hakları ve Sorunları Araştırma ve Uygulama Merkezi (DEKAUM), 3-4 Kasım 2016 tarihlerinde üniversite rektörlüğü binasında kadın araştırmaları sempozyumu düzenleyecek. Bu yıl birincisi düzenlenecek olan sempozyumun başlığı "Edebiyat ve sanatta tarih dışında bırakılanlar" olarak belirlendi. Prof. Dr. Serpil Çakır, Doç. Dr. Ahu Antmen ve yazar Latife Tekin ve şair Asuman Susam sempozyumda konuşmacı olarak yerlerini alacaklar.  DEKAUM'un sempozyuma dair yaptığı çağrı ve sempozyumun genel başlıkları şöyle: DEKAUM I. KADIN ARAŞTIRMALARI SEMPOZYUMU “EDEBİYAT VE SANATTA TARİH DIŞINDA BIRAKILANLAR” 3–4 KASIM 2016 19.yüzyılın son dönemi ve 20. yüzyılın ilk yıllarına tanıklık etmiş ‘kadın’ sanatçı ve edebiyatçılarımızın büyük bir bölümü ne yazık ki bugün yeterince tanınmamaktadır. Dönemlerinde ve sonrasında kronik algı ve eril bakışın dışlayıcı etkisiyle görünürlükleri ve isimleri ya silinmiş ya da çok kısıtlı bir çevre içinde kalmıştır. Bu bağlamda, sanat ve düşünce tarihimizin disiplinler arası bir etkileşim ve üretim ile tamamlanması, yeniden yazılması ve irdelenmesi için bu alanda çalışan araştırmacıları, sanatçıları bir araya gelmeye, birlikte düşünmeye, tartışmaya ve bilgiyi paylaşmaya davet ediyoruz. Edebiyat ve sanatın dışında bırakılan kadınları, üretimden alımlama süreçlerine kadar tarihin dışında bırakılma nedenlerini ve sonuçlarını araştıralım, bugünü ve yarınımızı eşit bir anlayışta kurmak için geçmişi irdeleyelim, inceleyelim. Sempozyum genel başlıkları: Toplumsal cinsiyet ve benlik inşası Güzellik, beden algısı ve temsiliyet Mekân ve zaman algısı, temsil ve dönüşüm Arzu, yasa ve yasadışının yaratılma stratejileri Yaratma süreci, etkilenme endişesi, sanatsal otorite Dil, toplumsal cinsiyet ve yaratma stratejileri Edebiyat/sanatta cinsellik, cinsiyet, toplumsal cinsiyet Değerler, gelenekler ve hiyerarşik söylemin yeniden üretimi, aşındırma stratejileri Sınıf, etnisite, cinsiyet ilişkileri, temsiliyet Kadın imgesindeki dönüşüm Ezginin Günlüğü yarın Hayal Kahvesi Atakent sahnesinde
'Ekşi Elmalar' yarın vizyona giriyor
Yılmaz Erdoğan'ın üç teyzesinin gerçek hikayesini ele aldığı "Ekşi Elmalar", yarın (28 Ekim) vizyona girecek. Filmin, Kanyon AVM'de gerçekleştirilen basın gösteriminin ardından AA muhabirine değerlendirmede bulunan Sinefesto Genel Yayın Yönetmeni Serkan Baştimar, oyuncu kadrosunun uyumunun dikkat çektiğini belirterek, film müziklerinin de güzel olduğunu söyledi. Baştimar, Yılmaz Erdoğan'ın üç filmden sonra yeniden Vizontele sularında olduğunu dile getirerek, "Dram ve komedi unsurlarını dengeli bir şekilde kullanmayı başarmış. Bu da filmin seyir zevkini yükseltiyor. Hakkari'yi efektlerle Köyceğiz'e taşıma işi, eksikliğini hissettiğimiz 'Türk filmi' boşluğunu da dolduruyor." dedi.  Habertürk sinema yazarı Kerem Akça da 2001'de vizyona giren Vizontele filmine işaret ederek, "Ekşi Elmalar, Yılmaz Erdoğan'ın Vizontele günlerine geri döndüğü vasat bir film ama zor rollerin altından başarıyla kalkan Farah Zeynep Abdullah ve Songül Öden karşılıklı döktürmüş." ifadelerini kullandı. Yılmaz Erdoğan'ın yazıp yönettiği ve Aziz Özay rolünü canlandırdığı filmde, Zeynep Farah Abdullah, Şükran Ovalı, Songül Öden, Şükrü Özyıldız, Fatih Artman, Ersin Korkut, Caner Cindoruk ve Cezmi Baskın rol aldı. (AA) Bu hafta 6 yeni film vizyona girecek
Yılmaz Erdoğan'ın yönettiği ve Songül Öden, Farah Zeynep Abdullah, Şükran Ovalı, Devrim Yakut, Ersin Korkut, Fatih Artman ile birlikte rol aldığı "Ekşi Elmalar" filmi izleyici ile buluşacak. "Kelebeğin Rüyası"ndan 3,5 yıl sonra kamera arkasına geçen Yılmaz Erdoğan, senaryosunu yazıp yönettiği ve başrolünde oynadığı "Ekşi Elmalar" ile Türkiye'nin 30 yıllık yakın tarihini kalabalık bir aile hikayesi ile sinemaya taşıyor.  İranlı yönetmen Majid Majidi'nin yazıp yönettiği "Hz. Muhammed: Allah'ın Elçisi" filminde Mahdi Pakdel, Sareh Bayat, Ali Reza Shoja-Nuri, Mina Sadati, Rana Azadivar ile Mohsen Tanabandeh gibi isimler rol aldı. "Cennetin Çocukları" ve "Serçelerin Şarkısı" filmleriyle tanınan Majid Majidi'nin dram, tarih ve biyografi türündeki son filmi, Hz. Muhammed'in doğumu ve 13 yaşına kadar devam eden süreç ile o yıllarda Mekke'de yaşanan olayları anlatıyor.  Gavin O'Connor'ın yönetmenliğini üstlendiği "Hesaplaşma" filminin oyuncu kadrosunda Ben Affleck, J.K. Simmons, Anna Kendrick, Jon Bernthal, Jeffrey Tambor ve John Lithgow gibi isimler yer alıyor. Film, sıra dışı bir kovalamaca hikayesini ele alıyor.  Jamie Dornan, Sarah Gadon ve Aaron Paul gibi isimlerin başrollerinde yer aldığı "Dokuzuncu Hayat" filmi, kısacık hayatı boyunca büyük kazalar atlatan "Louis Drax" adındaki bir adamın ölümüyle arkasında bıraktığı gizeme odaklanıyor.  Pedro Almodovar'ın yönettiği ve Emma Suarez, Adriana Ugarte, Daniel Grao ile Inma Cuesta gibi isimlerin rol aldığı "Julieta" filmi, kızını ararken kendi iç yolculuğuna çıkan bir kadının hikayesini anlatıyor.  Travis Knight'in yönettiği haftanın animasyon türündeki "Kubo ve Sihirli Teller" filminin orijinal seslendirmelerini Art Parkinson, Matthew McConaughey, Charlize Theron ile Rooney Mara yaptı. Ece Temelkuran, bütün kitaplarıyla Can Yayınları’nda
Şirin Soysal bu akşam Mask Live'da sahne alacak
Şener Şen: Son dönemde film teklifleri gelmiyor
Genç Pehlivanlar'a Hollanda'dan ödül
Mete Gümürhan'ın yazıp yönettiği “Genç Pehlivanlar” filmi; Avrupa’nın en büyük çocuk ve gençlik festivali olan 30. Cinekid Film Festivali’nde (Uluslararası Çocuk ve Gençlik Filmleri Festivali) “Jüri Özel Mansiyon Ödülü”ne layık görüldü! 66. Uluslararası Berlin Film Festivali’nde de aynı ödüle layık görülen film; Türkiye’nin farklı yerlerinden gelen çocukların Amasya Güreş Eğitim Merkezi’ndeki hayat mücadelesini anlatıyor. Yönetmenliğini ve senaristliğini Mete Gümürhan’ın, yapımcılığını Kaliber Film ve Filmaltı’nın üstlendiği “Genç Pehlivanlar”; 30. Cinekid Film Festivali’nde (Uluslararası Çocuk ve Gençlik Filmleri Festivali)“Jüri Özel Mansiyon Ödülü”nü kazandı. 66. Uluslararası Berlin Film Festivali’nde Generation Kplus Çocuk ve Gençlik Filmleri Yarışması’nda “Jüri Özel Mansiyon Ödülü”nü kazanan ilk Türk belgeseli olma özelliği de taşıyan filmin görüntü yönetmenliği André Jäger’a, kurgusu ise Ali Aga’ya ait. “Genç Pehlivanlar”, Amasya’nın civar köylerinde yaşayan ailelerin çocuklarının güreşte elde edecekleri başarı ile kendilerine yeni bir yol çizmeye çalışmalarının öyküsünü anlatıyor. Tutkuları uğruna yaşıyor, öğreniyor, acı çekiyorlar: Amasya Güreş Merkezi Yatılı Okulu’ndaki 26 çocuk, geleceğin güreş şampiyonları olabilmek için birçok zorluğa göğüs geriyor. Genç Pehlivanların kahramanı olan bu çocuklar, bir yandan da erkek egemen bir ortamda ergenliğin bildik sıkıntılarını yaşıyorlar. Yönetmenin müdahale etmeden, yakından gözlemiyle, çocukların arkadaşlıkla rekabet arasında geçen gündelik hayatlarına tanık oluyoruz. İzleyicisini doğrudan çocukların dünyasına götüren film, onların çektiği acıları ve acıyla birlikte çocukça eğlenişlerini de gösteriyor. Hollanda ve Tayvan’da gösterime giren “Genç Pehlivanlar”, Almanya ve Belçika’da seyircisiyle de buluşacak.  Bir Delinin Hatıra Defteri, İstanbul'un iki yakasında sahnede
Antakya Film Festivali'nin finalistleri belli oldu
Bu yıl 23 – 29 Kasım tarihleri arasında Ansam Kültür Derneği ve Fotofilm Sanat Merkezi tarafından düzenlenen 4. Antakya Uluslararası Film Festivali’nin uzun metraj ve belgesel dalındaki finalistleri belli oldu. Altın Defne için yarışacak aday filmler şöyle; Antakya 4. Uluslararası Film Festival Uzunmetraj Finalistleri Babamın Kanatları - Kıvanç Sezer Rauf - Barış Kaya, Soner Caner Kalandar Soğuğu - Mustafa Kara Mavi Bisiklet - Ümit Köreken Defnenin Bir Mevsimi - Mehmet Öztürk Mezarcı - Talip Karamahmutoğlu Mor Ufuklar - Olgun Özdemir Ağustos Böcekleri ve Karıncalar - Erhan Tuncer Albüm - Mehmet Can Mertoğlu Yağmurlarda Yıkansam - Gülten Taranç Geçmiş – Çağdaş Çağrı  Antakya 4. Uluslararası Film Festival Belgesel Finalistleri Lamorde - Orhan Dede Rağmen - Emre Karapınar Beyaz Çınar - Kazım Öz Kayıp Vatan - Aydın Kapamcık  Gönderen İlhan sami Çomak - Çiğdem Mazlum-Sertaç Yıldız Kara Atlas - Umut Vedat Karanlıkta ışıklar - Erkan Tahhuşoğlu O'nsuz Olmaz - Ufuk Erden Daha güzl bir yaşam - Pınar Nadide Okan Rudolf Nurayev (Düşlerinin-adası) - Orhan Tekeoğlu, Evgenia Tirdatova Açıklama: https://ssl.gstatic.com/ui/v1/icons/mail/images/cleardot.gifBaba Usta- Mezar İşleri Yapılır - Yönetmen: Abdurrahman Baştuğ Ve Özgün Kabakçıoğlu  Festivalin teması göç! 4. Antakya Uluslararası Film Festivali bu sene dünyanın gündemindeki en önemli konulardan biri olan, bölgemiz ve kentimiz için ise hayati ve insani bir boyut taşıyan “Göç” olgusunu ele alıyor Festival sadece bugün ve Ortadoğu’da değil, dünyanın her yerinde ve tarihin her evresinde doğduğu toprakları terk etmek zorunda kalmış insanlığın ortaklaştığı “Anavatan’dan kopuş duygusunu, ulusal ve uluslararası sanatçıların eserleriyle hassas, sezgili ve sağduyulu üretimleri yoluyla ifade etmek amacı taşıyor. Ansam Kültür Derneği ve Fotofilm Sanat Merkezi, beş yılı aşkın süredir yüzlerce insanın emeğiyle oluşturulan Antakya 4. Uluslararası film festivali, Antakya’nın kadim değerlerini en saygın şekilde temsil edecek sanatsal çalışmalarını sürdürmeye devam ediyor. Kültür Bakanlığı ve yerel belediyeler tarafından desteklenen festival her geçen gün Antakya’yı daha iyi tanıtmayı amaçlıyor.  ‘Eylüller acıdır eylüller acıtır’
Mehmet Özçataloğlu Güz mevsimi yaza veda anlamında olduğundan mı bilinmez coşkusuz, ağır, durağan bir mevsimdir sanki. Yazın bütün coşkusu, neşesi yazla birlikte gider. Bir ağırlık çöker üstümüze. Bir kasvet sarar her yanımızı. Doğanın da buna ayak uydurmasının etkisi vardır tabi. Yeşilinin olabildiğince çeşitli tonları, kahverenginin tekdüzeliğine bırakır yerini. Hüznün diğer adıdır denir güz için. Haydar Ergülen’in çok güzel benzetmesi vardır bununla ilgili: “Güzün/ hüzün…” Eylül tarihsel anlamda da keyif vermez bize. Sevindirici olaylar yaşansa da zaman zaman acılar ağır basar. Bir anda hatıra düşmez iyilikler, güzellikler. Ama umut vardır tabi. O her daim bizimledir. 6-7 Eylül vardır örneğin. 1955 yılında yaşanan en acı günlerdendir. Sonra bir başka Eylül, 1980’de geldi kırdı kapıyı. Ayın 12’sinde. O günlerde kundaklı bebek olanlar bugünlerde hâlâ yaşarlar etkisini. Hikmet Hükümenoğlu, Körburun adlı romanında, 6-7 Eylül’ün ardından 1960’tan başlayarak 12 Eylül’e uzanan hatta 1990’lara varan bir süreçte küçük bir adada örüyor olayları. Bu ada KÖRBURUN. Yakın ama uzak. Uzak ama yakın. Ben Eylül dedim ama Eylül’e sığmayan daha nicesi var kitapta. 1964 zorunlu göçü örneğin. Kitabın çıkış noktası. Zaten burada 6-7 Eylül’ün izleri de görülebiliyor. Ve bugünlere değin kırılma noktası olarak adlandıracağımız tarihsel olaylar… Hükümenoğlu’nun canlı bir anlatımı var. Kuru bir tarih anlatımına girmeden, okuru sıkmadan ve dikkati her daim canlı tutarak anlatıyor. Bu yüzden yaklaşık 600 sayfalık kitap gözünüzü korkutmasın. İlk başta ürkütebilir kitap böyle bir hacimle. Fakat elinize alıp kendinizi akışa bırakınca 600 sayfanın yetersiz geldiğini de hissedebilirsiniz. Körburun bu denli tarih koksa da tarihi bir roman değil. Politik gelişmelerin yaşandığı bir dönem olsa da politik bir roman da değil. Anlatılan bir aşk hikâyesi var fakat aşk romanı da değil. Dengeli bir dağılım var kurguda. Belki şöyle bir ifade doğru olabilir. Politik bir düzlemde yaşanan aşk var kitapta. Ya da görünen aşkın ardında siyasal gerçeklikler bir fon olarak akıyor. Kitabın geneline bakınca karamsar bir roman denilebilir. Fakat sözü edilen dönemlerden aydınlık bir hikâye nasıl yazılabilirdi ki? Gerçekçi bir kurguyla karşılaşıyoruz kitapta ki Berna Moran’ın bu konudaki tanımlamasına çok uygun görünüyor: “Gerçekçi roman okura, bir kurmaca yapıt olduğunu unutturmaya ve okurda gerçek olaylar içindeymiş duygusunu uyandırmaya çalışır. Bundan ötürü de karakterleri, olayları, çevreyi inandırıcı kılmak, gerçekçi yazarın başlıca kaygılarındandır.” Hükümenoğlu böyle bir kaygı taşıdı mı bilemem fakat bunu güzel başarmış. Romanda fazla sayıda karakter var. Ve bu fazla sayıdaki karakterin yıllar içindeki dönüşümünü başarılı bir şekilde yansıtmış yazar. Dönemin popüler kültürünü ve sıradan denilebilecek günlük yaşam hareketleri de kurguya dâhil edilince elden düşürülemeyecek gerçek bir kurgu çıkmış ortaya. Son dönem edebiyatımızda tartışma konularından biridir nitelikli edebiyatın değil popüler olanın okunuyor olması. Körburun bu tartışmanın içerisinde bir es yaratabilir. Kalın kitapların da ince olanlara tercih edilebileceğini, nitelikli edebiyatın popüleri kenara itebileceğini gösterebilir. Tarihi, üstü örtülü olsa da anımsatıp bir kere daha yüzleşmemizi sağlayabilir. En azından kendi içimizde… Netflix'e 'sıkıcı' rakip geldi: Napflix
Dünyaca ünlü film ve dizi sağlayıcısı Netflix'den ilhamla internet üzerinden Napflix adlı yeni bir hizmet başlatıldı. Sputnik'in haberine göre; Napflix'in hem adı hem de logosu, internet üzerinden film ve dizi izleme hizmeti sunan ve son yıllarda prodüksiyon işine de al atan popüler video sağlayıcısı Netflix'e gönderme yapıyor. Napflix'in Youtube üzerinden toplanan film arşivi ise izleyenlerin sıkıntıdan uykusunu getirmek için özenle seçilmiş. 'Siesta video platformu' olarak nitelendirilen Napflix'te kuantum fiziği derslerinden 2.5 saat süren kilise ayinlerine kadar birçok kategoride film ve video bulmak mümkün. ​Öte yandan Netflix'in aksine ücretsiz olan Napflix'in kurucuları Víctor Gutierrez de Tena ve Francesc Bonet adlı iki İspanyol. AFP ajansına konuşan 31 yaşındaki Tena "Fikrimiz eğlenceyi sıkıcı hale getirmekti. Bunlar bize çocukluğumuzu hatırlatan şeyler olabilir. Tıpkı yemek yenildikten sonra bitmek bilmeyen öğleden sonra dersleri ve TV reklamları gibi. Uyusanız bile ana hikayeyi kaçırmazsınız" dedi.IMDB'NİN EN KÖTÜ FİLM SEÇTİĞİ 'KOD ADI: K.O.Z.' SEÇKİDE IMDb kullanıcılarının oyuyla en kötü film seçilen, 17-25 Aralık yolsuzluk ve rüşvet operasyonlarının sürecini anlatan Türk filmi 'Kod Adı: K.O.Z.' da Napflix'in seçkisinde yer aldı. Diğer örnekler arasında 2014'te Helsinki'deki Dünya Köpek Gösterisi, 2 saatlik bir petank turnuvası ve bir kasiyerin verimli olmak için yapması gerekenleri anlatan 1965 yapımı ‘Süpermarket Cephesi' adlı belgesel de bulunuyor. Diğer taraftan özellikle ‘sıkıcı' içerikle yayın yapmak aslında yeni bir akım değil. Norveç devlet televizyonu NRK izleyicileri rahatlatma amacıyla 2009'dan beri bu tarz canlı yayınlar yapıyor. Kanal 10 saat boyunca odun kesenleri, 12 saat boyunca örgü örenleri ve ülkenin doğusundan batısına trenle 7 saat süren bir yolculuğu canlı olarak yayınlamıştı. Ruhumuzdaki boşluğu bağımlılıklarla dolduruyoruz
ÖZLEM ESMERGÜL Aybike Ertürk ilk kitabı ‘Bayan Hiçbiri’nden sonra ikinci kitabıyla okurlarıyla buluştu. Destek Yayınları’ndan çıkan ‘Votka&Pera’yı Aybike Ertürk ile konuştuk.»İlk kitabınız Bayan Hiçbiri’nin ardından okurlarınız sizden yine kırıp geçiren bir kadın komedisi beklerken bambaşka bir hikâyeyle çıktınız karşımıza. Üstelik ilk kitabınıza kıyasla oldukça sert bir hikâye bekliyor okurlarınızı. Sizi böylesine keskin bir manevra yapmaya iten neydi? Bayan Hiçbiri’nden elbet bir devam hikâyesi çıkardı ama her şeyi tadında bırakmak gerektiğine inanıyorum. Ben özgürce yazabilme arzumu gerçekleştirebilmek için başladım roman yazmaya. Yolum uzun, kitap yazmak gönül işi, aynı zamanda da bir nevi terapi. Ömrüm yettiğince bu işi yapmak istiyorum. Dolayısıyla ticari kaygılarla hareket etmektense içselleştirdiğim, kendime dert ettiğim hikâyeleri yazmak bana daha doğru geliyor. Uzun lafın kısası Bayan Hiçbiri’nin son cümlesini yazdığımda çoktan vedalaşmıştım kitabın karakterleriyle. O dönemde kadın olmakla ilgili dertlerim vardı; Votka& Pera’yı yazarken de insan olmakla ilgili dert sahibiydim. Gerek kişisel tecrübelerim, gerekse dünyanın içinden geçtiği karanlık dönem itibariyle bir nevi yaşadığım varoluşsal boşluğun hikâyesi de diyebiliriz Votka&Pera için. »Kitabınızın kahramanı Arda alkol bağımlılığıyla boğuşan bir gazeteci. Peki Votka&Pera bir alkolik hikâyesi mi? Votka&Pera daha çok ruhlarındaki boşluğu bağımlılıklarıyla doldurmaya çalışan insanların hikâyesi. O boşluğu alkolle dolduran da var; tüketerek, yiyerek, estetik yaptırarak dolduran da... Kimileri de aşkla dolduruyor ruhundaki boşluğu... Alkol, günümüz insanının içinde yaşadığı boşluğa dikkat çekmek için kullanılan bir lokomotif sadece. Kitabın kahramanı Arda, içtiği votkanın ona zarar verdiğini bilse de vazgeçemiyor ondan, tıpkı Pera’nın şahit olduğu onca şeye rağmen Arda’dan vazgeçemediği gibi... »Aynı zamanda, insanın boğazına yumru gibi oturan bir aşk hikâyesi anlatıyorsunuz bu kitapta. Üstelik enteresan bir dengesi var hikâyenin. Karakterlerin yaşadığı onca şeye rağmen okurken taraf olmakta zorlanıyor insan. Sizce Pera gibi fedakâr sevgililer kaldı mı hayatta? Arkadaşınız için, aileniz için, işiniz için fedakârlık yapabilirsiniz ama bana sorarsanız konu aşk olunca fedakârlık kelimesi boşa düşüyor. Karşınızdaki insanı kaybetmemek, onsuz kalmamak adına yaptığınız her eylem biraz bencillik içiriyor. Fedakârlıktan bencilliği çıkartınca da geriye sıfır kalıyor. Pera, çocuk yaşta anne babasını yitirmiş, hayatla tek başına mücadele eden güçlü bir karakter ama onun da zaafları var. O da ruhundaki boşluğu Arda’nın aşkıyla dolduruyor. Bu yüzden onun defolarını itinayla görmezden geliyor. Arda, defolarını gözüne soktuğundaysa onu tamir etmeye, düzeltmeye çalışıyor çünkü böyle devam ederse onsuz kalacağını, en azından Arda’nın ömrünün bu aşka yetmeyeceğini biliyor. »Zor bir konuyu çok dengeli bir duygusallık ve edebi bir dille kaleme almışsınız, yazarken siz nasıl bir süreçten geçtiniz? Bundan yaklaşık altı yıl önce, kızıma hamileyken bir sabah uyandığımda final sahnesi de dahil olmak üzere resmen gökten indi bu hikâye bana. Kızım doğduktan sonra hormonlarım bu hikâyeyi yazmama izin vermedi. Ben de itaat edip ilk romanım Bayan Hiçbiri’ni yazdım. Şimdi düşünüyorum da iyi ki öyle yapmışım. Yoksa o dönemde bu hikâyenin yükünü kaldıramazdım. Bilgisayarın başına geçtiğimde ise kitap çoktan bitmişti kafamda. Ama yine de beni çok zorlayan ve yıpratıcı bir süreçti. Aylarca tepemde kapkara bir bulutla gezdim. Hayata ölmek isteyen bir adamın gözleriyle bakmak zaman zaman insanın yaşama sevincini de peşi sıra sürüklüyor. Arda’nın yaşadığı olaylar, içinde kopan fırtınalar zaten yeterince yıpratıcı ve hazmetmesi zor. Bu yüzden olabildiğince yalın, hatta zaman zaman esprili bir dille, karakterden rol çalmadan anlatmaya çalıştım hikâyeyi. Bir okur olarak beni ağlatmak üzerine tasarlanmış hikâyeleri samimiyetsiz buluyorum. Evet ağlamasına ağlıyorum belki ama ruhen tecavüze uğramış gibi hissediyorum. Dolayısıyla hikâyeyi fazla dramatize etmeden olduğu gibi aktarabilmeye fazlasıyla imtina ettim diyebilirim. »Psikolojik açıdan da irdelenecek çok şey var romanda. Doktor ve hastane sekanslarını yazarken bir profesyonelden yardım aldınız mı? Votka&Pera konu itibariyle hassas bir roman. Arda hayali bir kahraman ama aynı dertten mustarip bir sürü insan, omuzlarında bu hastalığın yüküyle düşe kalka hayatlarını idame ettirmeye çalışıyorlar. Dolayısıyla tabii ki yanlış bir mesaj vermemek adına profesyonellere danıştım. Özellikle hastane ve doktor sekanslarını yazdıktan sonra psikolog bir arkadaşımla diyalogların sağlamasını yaptım. Ama en önemlisi, bu süreçte karakterle özdeşleşebilmek, yaşadığı sıkıntıları içselleştirebilmek için neredeyse her cumartesi “Adsız Alkolikler” toplantılarına katıldım. Sosyal ve ekonomik statülerin kapı önünde yığılan ayakkabılar gibi çıkarıldığı eşikten geçtiğimde, gelen herkesi yargılamadan, sevgiyle kucaklayan insanlarla karşılaştım. Benim için muazzam bir tecrübeydi. Sadece alkolizmle ilgili değil; hayata dair de çok şey öğrendim o toplantılarda. Bana kattıkları için sizin aracılığınızla tüm adsız kahramanlara buradan bir kez daha teşekkür ederim. »Nasıl yazarsınız, belli bir program dahilinde mi? Yazmanın ciddi disiplin isteyen bir iş olduğuna inanıyorum. Her sabah aynı saatte bilgisayarın başına geçip aynı saatte kapatıyorum. Günde iki sayfa yazmak gibi bir rutinim var. Kimi yazarlar gecenin sessizliğini tercih ediyor ama ben şehir ayaktayken, yaşarken daha verimli çalışıyorum. Yazmaya başlamadan önce asla araya başka bir iş sıkıştırmıyor; mecbur kalmadığım sürece fazla sosyalleşmiyorum. Açıkçası istesem de sosyalleşemiyorum çünkü yoğun yazma sürecine girdiğimde; ne konuşacak ne de dinleyecek enerjim kalıyor. Kitabın beni içine çektiği dünyanın dışına çıkmak ayarlarımı bozuyor. Bu durumu anlayışla karşılayan bir aileye ve dostlara sahibim. Sizin ‘Popüler Gerçek’iniz ne?
Gerçekleştirdiği yapımlarla kısa sürede kendi seyircisini oluşturmayı başaran ‘Ekip Tiyatrosu’ ve 21 yıldır Türkiye'nin dört bir yanında tiyatroyu yüz binlerce seyirciyle buluşturan Tiyatro İstanbul sezonda iki ortak yapıma imza atıyor. Birbirinden farklı iki tiyatronun anlayış, tecrübe ve vizyonu, biri çağdaş biri klasik iki farklı yapımda birleşiyor. Bu ortak yapımların ilki ‘Popüler Gerçek’ adlı oyun diğeri ise 20. İstanbul Tiyatro Festivali'nde büyük ilgi gören ‘Macbeth’. Dünyada bir ilki gerçekleştirecek olan ‘Popüler Gerçek’ adlı oyun, internet üzerinden yapılacak canlı yayınlarla tiyatro salonundan taşacak. Sadece salondaki seyirciler değil, internetin bulunduğu her yerde, insanların twitter üzerinden katılım gösterebileceği oyun, son derece ilginç bir sorunun yanıtını arıyor: Sizin Popüler Gerçeğiniz Ne? Oyun bu akşam Profilo Kültür Merkezi Büyük Salon’da dünya prömiyerini yapacak. Oyun esnasında, sahne üzerinde kullanılan cep telefonuyla interaktif bir iletişim ağının kurulacağı oyunda, oyunun bazı bölümlerinde, internet aracılığıyla hem salondaki, hem evlerindeki insanlar oyuna dâhil edilecek. Seyirci oyunun konusu gereği Twitter’dan yapılacak bir oylamaya katılacak. ‘Popüler Gerçek’in finalini izlemek isteyenler ise gelip oyunu izlemek zorunda. Oyunu, genç kuşağın en üretken yazar, yönetmen ve oyuncularından, Afife Ödülü sahibi Cem Uslu yazdı ve yönetti. Oyunda tiyatro, sinema ve televizyon dünyasının usta isimlerinden Kerem Atabeyoğlu, Almıla Uluer Atabeyoğlu, Emel Çölgeçen, Nihal Usanmaz ve Cem Uslu rol alıyor. İki tiyatronun ortak çalışması olan ‘Macbeth’ adlı oyun ise 31 Ekim’de sezona ‘merhaba’ diyecek. William Shakespeare'in ölümsüz eserinden Sabahattin Eyüboğlu'nun Türkçeye kazandırdığı, Bülent Emin Yarar'ın yönettiği oyun, yeni sezonda EKİP Tiyatrosu & Tiyatro İstanbul işbirliğiyle sahnede olacak.  Reddit yine Taht Oyunları'nın sürprizini bozdu
Şaka ve kayıtsızlık
Milan Kundera'nın 1967'de yayımlanan romanı 'Şaka’da, Ludvik, bir süredir uzak kaldığı kız arkadaşı Marketa'dan bir mektup alır. (Stalin'in ilk yılları) Marketa, hayatından memnun olduğunu ve Batı'da devrimin pek yakında gerçekleşeceğini yazmaktadır. Kendisini özlemediği için Marketa'ya kızan Ludvik, bir kartpostalın arkasına yazar ve kıza gönderir; "İyimserlik, insanoğlunun afyonudur! Sağlıklı ruh, hıyarlıktan başka bir şey değil. Yaşasın Troçki!" Ludvik'in 'şaka' olsun diye yazdığı bu üç cümle, hem Komünist Parti'den, hem de üniversiteden atılmasına, toplumdan dışlanmasına yol açar. Onlarca kere bunun basit bir şaka olduğunu anlatmaya kalkışsa da kimseyi ikna edemez. Daha sonra bir arkadaşının söyleyeceği gibi, dünyayı değiştirmek isteyen hiçbir büyük hareket dalga geçmeyi kaldırmaz, çünkü şaka ve siniklik her şeyi çürütür, paslandırır. Siniklik; uyumluluk, kabullenme, pasiflik, boyun eğme, teslim olma, dikkate almama, kendine yönelme, hatta kendine yönelememe kısaca insanı, örneğin, şaşırmaktan ya da öfkelenmekten feragat ettirir ve sonunda kayıtsızlığa teslim alır. Kayıtsızlık hayatın anlamını yitirmesi, insanın psikolojik ölümüdür. Şiddete kayıtsızlık, yaşananlara kayıtsızlık, memleket meselelerine kayıtsızlık, emeğe kayıtsızlık, sevgiye kayıtsızlık... "Hiçbirşeyi etkileyemem ve değiştiremem" düşüncesinin ürünüdür. Anlamlandırma duygumuzu kaybedersek yalnızlık, boşluk ve hiçlik duygumuz da büyür. Yabancılaşma ve sonrası duygulanımsızlık... Hissetmediğimiz yaraları iyileştiremeyiz. “Kayıtsızlık dili geçersiz kılıyor, işaretleri anlaşılmaz hale getiriyor. Sabırlısın ama beklemiyorsun, özgürsün ama seçmiyorsun, müsaitsin ama hiçbir şey seni harekete geçirmiyor. Hiçbir şey istemiyor, hiçbir şey talep etmiyor, hiçbir şeyi dayatmıyorsun. Hiç dinlemeden duyuyor, hiç bakmadan görüyorsun.” "(...) Ama oyun bitti, büyük şenlik, ertelenmiş yaşamın yalancı sarhoşluğu bitti. Dünya yerinden kıpırdamadı ve sen değişmedin. Kayıtsızlık seni farklı kılmadı..."(...) "Bir türlü bitmek bilmeyen dostlukların sıkıcı suç ortaklığında, yıpranan ilişkilerden ödlek ve oportünist kırgınlığında, yıpranan kırgınlığında sürünmekten sıyrılmalısın." (Georges Perec -'Uyuyan Adam' romanı) Sürekli gösterilen şiddet sonunda kayıtsızlığa yol açar. Şimdi şu ana kadar yazdıklarıma Milan Kundera'yla bir zıtlık yapayım; "Kayıtsızlık varoluşun özüdür. Her zaman ve her yerde bizimledir. Kimsenin görmek istemediği yerde bile mevcuttur o: dehşette, kanlı savaşlarda, en kötü felaketlerde. Dramatik durumlarda onu kabul etmek ve adlı adınca anmak çoğunlukla cesaret ister. Ne var ki, onu kabul etmek yetmez, kayıtsızlığı sevmek gerekir, onu sevmeyi öğrenmek gerekir," diyor. Aksine inanmak istesek de diyor Kundera; "Demokratik Avrupa toplumlarımızda da totaliter bir rejimde olduğu gibi yeknesaklık hüküm sürmektedir." Bireysellik ne yazık ki bir yanılsamadan fazlası değildir. Çünkü yeknesaklık, tekbiçimlilik bireyselliği yok eder. Öyleyse elimizdeki tek kurtuluş biraz şaka biraz kayıtsızlıktır. Akıl sağlığı ve küçük mutluluklar için varoluşumuzun gerekliği yani. Kundera’nın karakterlerine bakınca anlıyoruz ki yazdıkları kinikler gibi hayatı ciddiye almamak, hayata ehemmiyet vermemek her şeye boşvermek demek değildir. Hayatının tüm hikâyesinin bir hatadan, alelade bir kartpostala yazılmış bir şakadan, bir tesadüften, bir saçmalıktan doğduğunu anlayan kahramanı Ludvik şöyle düşünüyor: Yanlışlıkla olmuş şeyler de mantık ve gereklilikten doğanlar kadar gerçektir. Bu yüzden şaka da gerçektir ve ciddidir. Burada Ulus Baker akla geliyor; "Kayıtsızlık bir zamanlar 'kuşkucu' filozofların aslında 'devrimci' tek yanıydı -kayıtsız, pekala bu 'sorunlar tümüyle palavra', bu yüzden onlarla asla ilgilenmek zorunda değilim demenin bir yolu da olabilir. Yani bu durumda pekala bir meydan okuyuş, bir söz, bir eylem bir sözeylemdir. Sahte sorun ve soruların binbir türlüsü tarafından bombardıman edildiğimiz bir çağda 'filozofça yaşam' denen şey hâlâ mümkün olsaydı 'kayıtsızlık' bunun esaslı bir parçası olmalıydı." Yazımı yine bir zıtlıkla bitireyim; “Filozoflar gerçek âlimlerin her şeye kayıtsız olduğunu söylerler. Yalan; kayıtsızlık bir ruh felci, zamansız ölümdür," diyor Anton Çehov. Daha organik daha samimi Lady Gaga
BARIŞ AKPOLAT barisakpolat@gmail.com Müzik tarihi yıllar boyu ikiye ayrıldı. Çok iyi müzik yaptığı için saygı duyduğumuz ve fakat izlenecek bir şey sunmayan kısmen sıkıcı grup ve sanatçılar ile hem iyi müzik yapıp hem de aşırılıklarıyla ünlü olup izlemesi zevk verenler... İkinci kategoriyi kesinlikle bir gömlek aşağıda olarak görmüyorum. Grace Jones’un, Madonna’nın aşırılıklarını ve tabu yıkan hareketlerini David Bowie’nin Prince’in, Elton John’un tipiyle hareketleriyle ve mükemmel şarkılarıyla örtüşen ve sürekli kendini yenileyen duruşunu düşünün. Lady Gaga işte bütün bunların birleşmiş haliydi gözümde. Elbette Grace Jones, Bowie veya Prince derken müzikal anlamda Lady Gaga’nın bu isimlere yaklaşması için yemesi gereken fırınlarca ekmek var. Tartışmasız… Fakat müzikal yeteneği ve vizyoner görüşünü de yadsıyamayız. Marilyn Manson ile zekâsını aynı yere koyduğum bu kadın hiçbir zaman bu isimlere olan saygı duruşunu eksik etmedi. ‘Canavar’ anlamına gelen Monster kelimesini hayranlarına karşı değer veren bir şekilde kullandı. Pop müzikte bunu kullananı pek görmek mümkün değil. Anca Slipknot olmanız lazım ki onlar da hayranlarına Maggots yani 'Kurtçuklar’ der. Ve hayranlar bunu aşağılama olarak algılamaz. Sanatçı ve hayran arasındaki rock'n'roll duruşu bununla anlatılabilir. Güzel ve agresif bir hayran toplama sanatı bu. Takdir edilesi… Britney Spears yeteneksizini düşünsenize bir de... Ne ses var ne şov. Hayranı bile var mı emin değilim. İlüzyonun mükemmel hali Günümüze bakarsak pop bir ilüzyondur. Popüler olandır, gelip geçicidir. Temel atmaz, devasa katlarını prefabrik olarak çıkan bir binadır. İçi anında dolar, sonra içi dolduran hayranlar bir süre sonra katları hemen boşaltıp başka prefabrik yapılara geçer. Bu günümüzdeki durum 80’lerde de böyleydi. Kimse çıkıp Madonna, INXS, Kylie Minogue, Modern Talking, Wham! gibi örnekleri vermesin. Bunların hepsi çok kaliteli pop müzik yaptı ve sürekli dinledik. Hâlâ dinliyoruz. Plaklarını hâlâ durmadan döndürüyorum. Ama 80’lerde de içi hemen boşalan binalar vardı. Bu bahsi geçen isimlerin binalarında kalmayı ‘biz’ tercih ettik. Her dönem bu ve bunun gibi durumlarla her müzikte karşılaşırız. Rock’ta da karşılaşılır elbette. Fakat pop kadar çok değil. Hayran kitlesinin bağlılığıyla ilgili bir durum bu. Lady Gaga ise tüm kullandığı yöntemlerle kalıcı olmanın peşinde olduğunu gösteriyor. İlk albümü Fame’de çok hızlı yükseleceğini görmüştük. Mükemmel bir formül tutturmuştu. Birkaç şarkıdan sonra kendini tekrar etmeye başlasa da kabullenmiştik. Born This Way ve Artpop albümleri içlerinde birkaç başarılı şarkı olmasına rağmen ilk albümündeki mükemmel formülün kes-biç-yapıştır şeklindeki formatı olduğu için kendi kendinin aşırı tekrarıydı. Yıl 2014 olduğunda karşımıza Tony Bennett ile çıkıp caz yapmaya başlamıştı bir anda. Sıkıcı bir yoldu bana kalırsa ama böyle keskin dönüşleri de pek severim. Cheek To Cheek albümünde sesinin her konuda ne derece yeterli olduğu da kabak gibi ortadaydı. Bu caz yolunda çok erken yaşta Neil Young olmaya çalışıp vakitsiz yaşlandığı fikrine kapıldığım Eddie Vedder gibi bir noktadaydı Gaga. Fakat karşımıza Joanne gibi bir albümle tekrar çıktı. Hâlâ provakatif olsa da tarzı biraz daha yumuşamış gördüm. Etlerden yapılma elbisesini buzdolabına koymuş, sahnede içinden çıktığı dev yumurtayı çöpe atmış haliyle karşımızda kendisi… Doc Martens botları, kısa kot şortuyla bizi şok etmiyor Gaga. Standart olmanın dayanılmaz rahatlığıyla müziğe odaklanmış. Giyim kuşam ve tarz da sıkı bir şaşırtma taktiği elbette. Muhteşem bir projenin önemli bir ayağı.Gömleğin hakkını verenler Lady Gaga, Amerikan müzik endüstrisi kalıbı/formülünün müthiş bir örneğidir. Bu endüstrinin hayali bir takım gömlekleri vardır. Bu gömlekler formül olarak kafalarda durur, hemen dikilebilecek şekillerde. Bu gömleği giyip üstünde hakkını vererek taşıyabilecek isimlere ihtiyacı vardır devam edebilmek için. Michael Jackson’dan Elvis Presley’e, Lady Gaga’dan Madonna’ya gömleğin hakını verenler her zaman oldu, olacak da. Siz bu gömleğe çok isterseniz Kapitalizm deyin. Yanlış olmaz fakat yeterli de değil. Bunu sadece parayla ölçemeyiz. Hayranlarda merak duygusunu tetikleyen bu gömlekte iyi müzik, sıkı prodüksiyon ve mükemmel formül olmazsa olmazdır. Sınırları pek zorlamaz ama ilk olmak önemlidir. Gaga bunun müthiş bir örneği. Sesi müthiş, zekâsı ise çok ileride, eğlence sektörünü özümsediği o kadar belli ki eleştirileri bile doğru. Tıpkı Marilyn Manson gibi bu gömleği çok iyi taşıyıp sektöre ve hatta hayran psikolojisine de eleştiri yapabilecek kadar çıkıntı. Hayran kaybetmeyeceklerinin farkında olmaları da takdirlik elbette. Gaga’nın son albümü Joanne eski albümleri gibi değil. Yeni bir şeyler var. Daha organik, daha insani ve daha ruh yüklü. Arada hakikaten bana pek bir şey ifade etmeyen John Wayne (Sektör gömleğinin başka bir biçimi Wayne...) gibi şarkılar da yok değil fakat Tame Impala’dan Kevin Parker’lı Perfect Illusion, Father John Misty’li Sinner’s Prayer gayet ateşli şarkılar. Indie rock sularından pek çok güzel birliktelik yakalayan Gaga’nın yolu güzel bir yol. Kendi deyimiyle eski ruhsuz disko pop’tan uzaklaşmış durumda. Sürrealden daha ayakları yere basan, sığ gibi duran ama sanatsal bir tarafı var. Uzun zamandır dinlediğim en güzel pop albümlerinden biri. Mark Ronson, Queens Of The Stone Age’den Josh Homme’nin prodüktörlüğünü üstlendiği Joanne’e dikkat kesilmekte fayda var. Bir sonraki albümünde neler yapacağını hâlâ merak ediyoruz ki bu da o gömleği hak ettiğinin bir kanıtı.  Zeki Demirkubuz'un filmi 'Kor' APSA'da 3 dalda aday
Yordam'dan yeni seri: Marx'ın Fransız Üçlemesi
Yordam Kitap "Marksist Klasikler Dizisi"ne Marx'ın Fransız üçlemesi diye anılan Fransa'da Sınıf Mücadeleleri, Louis Bonaparte'ın 18 Brumaire'i ve Fransa'da İç Savaş ile devam ediyor. Fransız Üçlemesi hem tek kitap halinde ciltli basımıyla hem de üç ayrı kitap halinde okurla buluşuyor. Marksist Klasikler Dizisi kapsamında daha önce Devlet ve Devrim (V. İ. Lenin; Çev. Celal Üster, M. Halim Spatar) ve Halkın Devlet Yönetimine Katılımı (V. İ. Lenin; Çev. Metin Çulhaoğlu) kitaplarını yayınlayan Yordam Kitap, diziye Fransız Üçlemesini ise Erkin Özalp'in Almancadan çevirisiyle okurla buluşturuyor. Karl Marx'ın Fransa'daki sınıf mücadelelerini konu aldığı Fransız Üçlemesinin, tek kitap hâlinde ciltli basımının yanı sıra üç ayrı kitap hâlinde karton kapaklı basımları da 27 Ekim 2016 günü okurlara sunulacak. Fransız Üçlemesi, Karl Marx'ın Fransa'daki sınıf mücadeleleriyle ilgili üç temel eserini bir araya getiriyor: Şubat 1848 Devrimi sonrasında yaşanan gelişmelerin çözümlendiği Fransa'da Sınıf Mücadeleleri 1848-1850 ile Louis Bonaparte'ın 18 Brumaire'i ve 1871 Paris Komünü deneyiminin çözümlendiği Fransa'da İç Savaş. Ayrıca, Fransa'da İç Savaş'ın birinci ve ikinci taslakları da kitapta yer alıyor. Fransa'da İç Savaş'ta, tarihteki ilk işçi sınıfı iktidarını, yani Paris Komünü'nü ortaya çıkaran koşullar, Komün'ün siyasal ve toplumsal önlemleri ve yıkılmasının nedenleri çözümleniyor. 15. Filmekimi, 90 bin izleyiciye ulaştı
İstanbul Kültür Sanat Vakfı (İKSV) tarafından bu yıl 15.'si düzenlenen Filmekimi'nde 51 film 90 bin sinemaseverle buluştu. Filmekimi'nin 5 farklı şehirde 10 sinema salonunda 291 seansındaki gösterimlerinde, Altın Palmiyeli yönetmen Ken Loach filmi Ben, Daniel Blake, Xavier Dolan’ın Cannes Film Festivali’nde Büyük Ödül’ü kazanan Alt Tarafı Dünyanın Sonu’na, Oscar’lı yönetmen Asghar Farhadi’den, bağımsız Amerikan sinemasının kahramanlarından Jim Jarmusch’a merakla beklenen birçok yönetmenin 51 filmi yer aldı. Filmekimi gösterimleri İstanbul’da bu yıl Beyoğlu’nda Beyoğlu ve Atlas, Kadıköy’de Rexx ve Cinemaximum City’s Nişantaşı sinemalarında yapıldı. Filmekimi, ek seanslarla birlikte 195 seansta 51 filmi izleyicileriyle buluşturdu ve %95’e varan doluluk oranına ulaştı. İstanbul’da ek seanslarla 17 Ekim’e kadar süren Filmekimi bu yıl 13-16 Ekim’de İzmir’de, 21-23 Ekim’de Bursa ve Eskişehir’de de sinemaseverlerle buluştu. Yoğun ilgi üzerine Ankara’da gösterimler 7 Ekim’den 10 Ekim’e kadar uzatıldı. İlk yıllarında İstanbul’da düzenlenen bir “sonbahar film haftası” olan Filmekimi, ilk kez düzenlendiği 2002 yılında 35 seansta gösterilen 20 film ile 15 bin seyirciye ulaşmıştı. Filmekimi 15. yılında, 5 şehirdeki 10 sinema salonunda düzenlenen toplam 291 seansta 90 bine yakın sinemaseverle buluştu. İstanbul dışı gösterimlerine 2011’de başlayan Filmekimi, bu yıl da Türkiye’nin farklı kentlerindeki sinemaseverlere yılın en iyi ve en güncel filmlerini sunmaya devam edecek. 15. Filmekimi, bu yıl Ankara, İzmir, Bursa ve ilk kez Eskişehir’de uğradı. 7-9 Ekim tarihlerinde Ankara Büyülü Fener Kızılay Sineması, 13-16 Ekim İzmir Cinemaximum Mavibahçe’de, 21-23 Ekim Bursa Konak Kültürevi ile Sanat Mahal’de ve bu yıl ilk kez 21-23 Ekim’de Eskişehir Cinemaximum Espark’ta 6 sinema salonunda 96 gösterim düzenlendi. Türkiye'nin en iyi kütüphanesi açıklandı
İstanbul Büyükşehir Belediyesi Basın Danışmanlığı'ndan yapılan açıklamaya göre, edebiyat araştırmacısı Prof. Dr. Handan İnci ve Mimar Korhan Gümüş gibi alanında uzman kişiler ile Emin Nedret İşli, İhsan Yılmaz, Elif Şafak gibi gazeteci ve yazarlardan oluşan jüri, “Türkiye’nin en iyi 10 kütüphanesi”ni belirledi. Hürriyet Gazetesi tarafından belirlenen jüri üyeleri, İstanbul Büyükşehir Belediyesi Kütüphane ve Müzeler Müdürlüğü bünyesinde faaliyet gösteren Atatürk Kitaplığı’nı Türkiye’nin en iyi kütüphanesi seçti. Dijital dünyada kitapların eski önemini yitirmiş gibi görünmesine rağmen gerçek bilgiye 5 bin yıldır kütüphanelerden ulaşıldığını belirten jüri üyeleri, Atatürk Kitaplığı’nın 500 bine yakın eserle akademisyenlere ve serbest araştırmacılara 7 gün 24 saat kesintisiz hizmet verdiğine dikkat çektiler. Üyeler, Kütüphanenin 1928 öncesi neşriyat, matbu kitaplar, elyazmaları, kartpostallar, salname ve gazete arşiviyle oldukça zengin olduğunun altını çizdiler. BOĞAZ MANZARALI KÜTÜPHANE Atatürk Kitaplığı, “Okumayı Sevenler İçin Hiç Kapanmayan Kütüphane” sloganıyla Boğaz manzarası eşliğinde hizmet veriyor. Kütüphanedeki Arapça, Farsça ve Osmanlıca nadir eserlere http://ataturkkitapligi.ibb.gov.tr/ adresli web sitesi üzerinden ücretsiz ulaşılabiliyor. Koleksiyonu satın alınan nadir eserler ve özel arşivlerle sürekli zenginleştirilen Atatürk Kitaplığı’nda güncel yayınlar ve kitaplar da takip edilebiliyor. Kişisel yayın
Aptal romantik
Soğuklar başladı. Ikimizden başka kimse oturmuyor, deniz kenarındaki bu masalara. Boğaz’dan geçen gemilere bakarak hayal kurmak bizim işimiz. “Bak kediler” diyorsun, “bak gökyüzü, gemiler, sokaklar, insanlar…” Saatlerce sayabilirsin güzel gördüğün şeyleri, “ellerin” deyip, üşümüş ellerimi ellerinin arasına alıyorsun. Beni birden bir kahkaha alıyor, “Aptal romantikleriz!” diye bağırıyorum. “Ama bizim aptal romantiklerden olmamız gerek, hayattaki görevimiz bu” diyorsun. Gerçekte neyi ciddiye aldığımız sürekli değişiyor. Her şeyi bir romanı okuyormuş gibi yaşıyorum. Kafamın içinde bir romancı, gördüğüm, düşündüğüm, yaşadığım her şeyi roman cümlelerine dönüştürüp zihnime yansıtıyor. Sanırım bu beni koruyan bir şey. “Bu ne zaman başladı?” diye soruyorsun. Hatırlamıyorum. Belki ilk aşk acımı yaşadığımda, belki yalnızlığımı keşfettikten sonra, kim bilir… Ama biliyor musun, önceleri her şeyin bir kokusu vardı, Beyazıt Meydanı’nın, İstiklal Caddesi’nin, Eminönü’nden kalkan neşeli vapurların, Kadıköy’de sokakların… Sonra azar azar kayboldu, yakılan yıkılan eski binalar gibi. İnsanları birbirlerine bağlayan o görünmez gizemli bağlar koptukça, herkes birer yabancıya dönüştü. “Acaba savaştan önce Halep’te yaşayanlar da böyle hissetmiş midir?” diyorsun. Gülmüyoruz artık. İkimizin de gözünün önüne Halep’in yanmış yıkılmış görüntüsü geliyor. O masal şehrinde yaşanan aşkları düşünüyoruz. “Geçmişi idealleştiriyor muyuz? İnsanları birbirine bağlayan o gizemli ve görünmez bağ varlığını sürdürüyor, biz göremiyoruz belki de” diyorsun, dalgın, kendi kendine konuşur gibi. Romantik bakış açısına göre, yeni olan her şeyden kolayca nefret edilebilir. Bugün yeni ve güzel şeyler yok muydu hiç? Boğaz’ın kenarında yükselen çirkin gökdelenlere, Haydarpaşa’dan kalkmayan trenlere, hareket etmeyen trafiğe bakıyorum, aklıma yeni ve güzel bir şey gelmiyor. Sense yine güzel gördüğün şeyleri saymaya başlıyorsun, yeni çıkan kitaplar, filmler, albümler, mis kokulu yeni doğan bebekler… Görmeyi istemekle ilgili bir durum. İnanılmaz kötü şeylere karşı, inanılmaz güzel şeyler üretmek, ancak aptal romantiklerin meselesi olabilir. Yani iyi ve gerekli bir şey aptal romantiklik. Birileri öldürmek için füzeler yaparken, birilerinin oturup şiir yazması, hatta o füzelerden biriyle öleceğini bilerek… “İnsanlar arasındaki o görünmez gizemli bağı koparan şey, yaşama korkusu” diyorsun, “ihanete uğrayacağını düşünüp aşktan, dostluklardan uzak durmak gibi… Belki uzak durarak ihanete uğramıyorsun ama aşkı ve dostluğu da yaşamamış oluyorsun. Yaşamazsan ölmezsin değil mi?..” Doğu Almanyalı romancı Christa Wolf’un “Düşkırıklığından donup kalmış ve taş kesilmiş bir haldeydik” demesi geliyor aklıma, bugün yaşadığımız süreci anlatıyordu sanki. “Nesneleştirilmiş düşlerle karşı karşıyaydık” diyordu, kapitalizmin bu faydacı çılgınlık hâlini tarif ederken. Wolf, çıkış yolu bulmak için ilk Alman romantiklerine dönmüştü. Lövy ve Sayre, “İsyan ve Melankoli”de şu soruyu soruyorlardı: “Uyuşturucuya, dinsel köktenciliğe ya da yabancı düşmanı milliyetçiliğe umutsuzca kapanmak, ticari rasyonalitenin egemenliğinin yarattığı toplumsal kargaşaya verilebilecek tek karşılık mıdır?” Otoriter kolektivizm ile sahiplenici bireycilik ya da irrasyonalizm ile teknobürokratik rasyonalite gibi ikilikler dışında bir seçenek yok muydu? Doğayla uyumlu, yaşamın büyülü hâlini muhafaza eden yaratıcı bir toplumsal hayat, çok mu uzaktı? Belki uzaktı, ama aptal bir romantiksen, bu uzaklığı umursamazsın, çünkü umurunda olan tek şey hayattır, yaşadığın ve yaşayamadığın hayat… Hatta hayatı o kadar ciddiye alırsın ki, uğruna ölmeyi umursamazsın… Güzel ve doğru bildiğin şeyleri, bedeli ne olursa olsun savunmaktı aptal romantiklik. Hasta olacağını bile bile, şimdi olduğu gibi, deniz kenarında soğuğa aldırmayıp bir çay daha içmekti belki de… “Değil, değil” diyorsun… Kahkahalarımızı duyan biri, deli olduğumuzu düşünebilir, ama biz sadece aptal romantiklerdik… Gülen Gözler
HANDE DEMİRCİOĞLU Büyük korku ülkesine günlerdir yağan kar, sert poyrazın etkisiyle tipiye dönen geceler, bitimsiz gözaltılar… Ruhu parçalayan düşle gerçek arasındaki salınımlar. Unutmayalım kıştan sonrası bahar, HAZİRAN. Oligarşinin dallanıp budaklandığı sokaklarımızda faşist hükümetin son salvoları giderek vahşileşiyor. Saraylarında titreyerek ölüm hükmü verenler halkın sokakları terk etmemesi karşısında vahim bir telaş içinde çırpınıyor. Hatırlayalım, Türkiye mahkemeleri Gogol’u (2012) üstelik sokakta performans halindeyken yakaladı ve yargıladı. Büyük Rus yazarı mahkûm etme garabetini gösteren skandal karar vaktiyle meclis gündemine taşınmıştı. Peki bu eser, bürokratları neden bu denli rahatsız etti? Rus komşu Gogol, asırlar önce ülkemizi bölmeye mi çalışmıştı? Cevabı zor sorular, güvenlik ‘insan hayatı’nın önünde gelmekte ne de olsa. Önümüze konan “iç savaş paketi” haziranlaşacağımız günlerin somut habercisi. Gogol, Palto eserinde Akaki Akakiyeviç adlı rütbesi düşük bir devlet memurun muazzam öyküsünü anlatır. “Bakanlıklardan birinde…” başlayan öykü, rütbe yükseldikçe keskinleşen otoriter bürokratların zavallılığını, perişanlığını hicveder. Olaylar silsilesi sonunda Akakiyeviç, yüksek rütbeli bürokratların ama özellikle General’in laneti olur. Petersburg gecelerinde, hayalete dönüşerek kentte görünür. Bu satırları yazarken kardeşim Onur Kılıç’ın hukuksuzca tutuklanmasının haberi geldi. Düşle gerçek, geçmişle gelecek. 2004 yılı NATO protestosu için İzmir’den gelen kardeşim Doğukan ve üç arkadaşı (Onur, Ediz, Eco) tavan arasındaki kırk metre karelik evimde kalacaklardı. Geceye yakın geldiler. Kardeşim ve yoldaşım ve çocukluklarını bildiğim diğer kardeşlerim; kanımız bir değildi ama yüreğimiz birdi DEV-GENÇ’tik… Bitimsiz muhalefettik. Oğlanlar kütüphaneleri inceliyorlardı, yürürken eğilmek zorunda kalışlarını belli etmemeye çalışarak sıcak çayı beklemekteydiler. Biraz mahçup dört kişinin sıkışarak kalacağını belirterek, hayat işte gibi geçişlerle gözleri gülen kardeşlerimin içine bakıyordum. Bach çalıyordu içimde tuhaf bir mutluluk vardı. Semtte başka bir arkadaşa giderek onları o gece yalnız bırakmıştım. Yıllar sonra Ankara’da Haziran Türkiye meclisinde karşıma çıkmıştı yoldaşım Onur. Kilo almış, sakal bırakmış, sanki boy bile atmıştı… Hiç değişmeyen gülen gözlerle karşımdaydı. Sarıldık, neşeliydik. Zaman zaman içinde, Güzelyalı sokaklarından Mamak Caddeleri’ne değin faşizme karşı omuz omuza mücadele içindeydik. Birlikte büyüyorduk. Gogol, biz Hazirancıların da çok iyi bildiği; tarihsel bağlamda sokağın barındırdığı gizil gücü aktarır. Totaliter rejim, kendisine sorun çıkarabilecek, kentli yoksulları, küçük esnafı, çalışan sınıfları kent merkezinden uzaklaştırır. Ortak hafızamız diktatörler tarafından boşaltılıp, sokaklar kontrol altına alındığında, faşist zihniyette amacına ulaşacaktır. Beyoğlu yıkımında da apaçık ortaya çıkan sokaklarımızı elden almaya çalışan otorite, boşuna heveslenmesin. Yeniden kuracağımız bir geleceğin yoğun kara, pusa rağmen uç verdiğini görebiliyoruz. Yazıyı tamamlarken Haziran gözaltıları yediyi aşmıştı, saray ve çevresi sakıncalı bulduklarını tespit ederek hedef göstermeye başlamıştı. Özgecan erkek egemen devlette katledilmişti. Meydanları şarkı ve şiirle savunan Nuh Köklü’nün bedeni omuzlarda yıldızlara doğru yolculuktaydı. Artık içe işlemeyen o ayazda yüreğimizde hep Haziran, otorite için elbette sakıncalıyız. Katil ve Hırsız yetiştiren düzenin çökeceğinin haritası GOGOL’da gizli. Saray ve çevresinde panik; diktatör kükrüyor; “Kim bu Hazirancılar? Toplayın hepsini…!” Hande'nin 20.02.2015 tarihli yazısı Handemize sevgi ve özlemle
Hande Demircioğlu, güzel insan aramızdan ayrılalı bugün tam 1 yıl oldu. Onun hayatla kurduğu heyecanlı bağ tanıştığı tüm insanlara dalga dalga yayılırdı. Çocukça telaşı dokunduğu herkese geçiyordu. Perşembe günü gazetede çıkacak olan yazısını çarşambadan gönderen Hande, gönderdikten sonra bitmez tükenmez ısrarla arayıp yorum isterdi. “Bugün değil yarın yazarım sana Hande” cevabı onu asla ikna etmezdi. “Bugün yorum istiyorum” derdi. Biliyordu sanki bugünün önemini… Onun mücadelesi yarınlar için oldu hep… Sevgi ve özlemle anarken sözü ailesine ve arkadaşlarına devrediyoruz: Güzel kızım, bulunduğun yer cennet bahçesi olsun… Melek Demircioğlu-Doğukan Demircioğlu Canım Handemiz, gün, ay, sene hiç önemli değil, sen her an her gün bizimlesin. Seninle gurur duyuyoruz. Kısacık, dolu dolu yaşamında ne kadar çok seven ve dost biriktirmişsin. Her birine ayrı ayrı teşekkür ediyorum. Güzel kızım bulunduğun yer cennet bahçesi olsun… Bir serçe gibi telaşlı ve uçucu Rahmi Öğdül Hande’yi hep yürürken hatırlıyorum; kentin sokaklarında, meydanlarında yürürken ve gazetedeki köşesinde akıl yürütürken. Kentin sokaklarında Hande’nin imgesine yakalanıyorum çoğu kez, bir serçe gibi telaşlı ve uçucu. Kısacık ömrünü dostların, eylemlerin, kavramların arasında yürüyerek çoğalttı. Kentte Hande’yi andıran kadınlar gördüğümü sanıyorum bazen; ele geçmeyen, evcilleştirilemeyen bir isyancının imgesini çoğaltmak istiyorum. ‘Sürecek…’ Bülent Usta Sevgili Hande Demircioğlu’nun gazetedeki son yazısı “Kent… İsyan”ın sonunda, “Sürecek…” diye bir not var, yazının devamı olacağına dair. Ölüm haberini duyduğumdan beri, aklımdan hiç çıkmadı o söz. Yazı, “Kapitalizmin yıkıcı ve yırtıcı ilerleyişinin insanlığa devasa ağır bedeller ödettiği günümüz dünyası…” diye başlıyordu ve bu yıkıcı ilerleyişe karşı mücadelenin önemiyle sona eriyordu. “Sürecek…” diye not düşülen şey de, bu mücadeleyi yazmaya devam edeceği anlamına geliyordu. Hande’nin aklını ve yüreğini koyduğu o mücadele, “sürecek…” O da biliyordu bunu. Hiçbir yazı ve hayat, gerçekte tamamlanmaz, sürer… Özlemle… Game of Thrones yeni sezon setinden ilk görüntüler ortaya çıktı
The Walking Dead’e yasak geliyor!
TYS’den yazarlara çağrı: Kendinize gelin!
Türkiye Yazarlar Sendikası (TYS) Eşbaşkanı Suna Aras, kurucuları arasında usta yazarlar Yaşar Kemal, Aziz Nesin, Bekir Yıldız ve Adalet Ağaoğlu gibi isimlerin bulunduğu sendikanın kapısına duvar örülmesinin tesadüf olmadığını belirtti. DİHA’nın haberine göre Türkiye’nin şu anki durumunu “Üzerini kara bulutlar kaplamış” şeklinde özetleyen Aras, sendikanın kapısına duvar örme sürecini şu sözlerle anlattı: “Bizim bütün evraklarımız içeride kaldı. Bir süredir odanın kapanmaması için direniyorduk. Daha sonra polisler geldi kapıya, kimliklerimizi kontrol ettiler. Can sıkıcı durumlar yaşadık. Bizden yazarlar sendikasına üye olup olmadığımızı ispatlamamızı istediler. Bizi çıkarıp daha sonra gelip duvar ördüler.” 'Diktatörlüğe geçtik’ Bir yandan sendikanın kapısına duvar örülürken diğer yandan da yazarların tutuklandığını hatırlatan Aras, bu durumu ise “Düşünce özgürlüğüne kilit vurma” olarak değerlendirdi. “Bir yandan karşı duran, barışı savunan ve insan haklarını savunan tutuklanıyor öbür taraftan sessizlik var biraz kendimizi yalnız hissediyoruz sanıyorum” diyen Aras, Türkiye’de basın ve ifada özgürlüğüne dönük baskıları “Sanıyorum artık diktatörlüğe geçtik. Başkanlık sistemini zorla getirmeye çalışıyorlar. Zaten şu an fiili başkanlık var. Sadece yasal olarak kâğıt üzerinde getirmeye çalışıyorlar. Yazarı cezaevine koymak, onun dilini, kalemini, dünya görüşünü elinden alma anlamına gelir. Ama bu mümkün değildir. Buraya gelirken Can Dündar’ın yazısını okudum. Bir avukat Necmiye Alpay’ın ziyaretine gitmiş. Necmiye çok üzgünmüş. Avukatı, ‘Neden üzgünsün?’ diye sormuş. O da, ‘Kolombiya’ya üzülüyorum, neden barışı reddetmişler?’ diye cevap vermiş. Yazar olmak işte böyle bir şey. O’nu oraya kapatabilirsiniz ama onun yüreği bütün dünyaya açık” şeklinde değerlendirdi. Bu kadar karanlık olmadı' Aras, başta yazarlar olmak üzere toplumsal muhalefetin Türkiye’de yaşananlara karsı sessiz kalmasını ise şu sözlerle eleştirdi: “Bir yerde bir çiçek koparılsa bile incinmesi gerekiyor, şairin ve yazarın. Kürt illerini yakıp yıktılar ki buna rağmen Kürtler bizden daha iyi durumda. Çünkü orada bir mücadele var. Ölüm kalım savaşı var. Biz daha kötü durumdayız. Üzerimize sanki ölü toprağı serpilmiş. Biz daha suskunuz. Bir şeyler yapmak zorundayız. Düşünce özgür değilse ben nasıl yazacağım. Nasıl kendimi ifade edeceğim. Düşünce özgürlüğü dil ve konuşma demektir, kendini ifade etme demektir. Onlar elimden alınırsa ben kendimi insan bile kabul edemem. Onun için direnmek zorundayız. 12 Eylül döneminde vahşi bir dönemdi ama ben bu kadar karanlık bir dönem bilmiyorum. Çok sinsi, çok karanlık çok utanmaz bir dönem. Sözcüklerle anlatılacak gibi değil. Ne yapacağız? Onu birlikte bulacağız. Kendinize gelin, gerçekten iyi durumda değiliz. Bugün dilimize kilit vurulmuşsa yarın kalbimize vurulacak.” Geçen hafta Türkiye Yazarlar Sendikası (TYS), yaptığı yazılı açıklamayla 1995 yılında Kültür Bakanlığı’ndan sözleşmeyle aldıkları oda kullanım hakkının Bakanlık tarafından tek taraflı iptal edildiğini ve odaya kilit vurulduğunu duyurmuştu. Altın Portakal’da mavi şaşkınlık
CANAN AYDIN canan1aydin@gmail.com @kuzeydogu Son yıllarda yenilikler vaat ederek yeni bir yola giren Antalya Uluslararası Film Festivali acısıyla, ekşisiyle sona erdi. Festivalin ‘in’leri paneller ve formlar olurken ‘out’ları ulusal alanda verilen ödüller oldu. Festivalin en iyi filmleri olarak yorumlanan, yönetmen Yeşim Ustaoğlu’nun ‘Tereddüt’ filmine, ne Kıvanç Sezer’in ‘Babamın Kanatları’na, ne de Seren Yüce’nin ‘Rüzgarda Salınan Nilüfer’ine ulusal dalda büyük ödüller gitti. En iyi film, en iyi yönetmen ve en iyi senaryo olmak üzere festivalin üç önemli ödülünü ‘Mavi Bisiklet’in alması, filmin yönetmeni Ümit Köreken dahil olmak üzere şaşkınlık yarattı. 2010’da Berlin Film Festivali’den Altın Ayı ödülünü alan yönetmen Semih Kaplanoğlu’un jüri başkanlığını yürüttüğü festivalin ulusal yarışmasından beklenen filmlere ödüllerin verilmemesi yoruma açık kaldı. Ulusal yarışmadan ödül alamayan Yeşim Ustaoğlu’nun ‘Tereddüt’ü uluslararası yarışmanın en iyi filmi seçildi. Bu seçim herkesin yüreğine su serpti. Ayrıca genç oyuncu Ecem Uslu’nun göstermiş olduğu performans ‘Tereddüt’ filmine uluslararası yarışmadan en iyi kadın oyuncu ödülünü de getirdi. Kuru bir teşekkür Festival töreninin en dikkat çeken olayı ise kuru teşekkürlerle dolu ödül konuşmaları oldu. Sansür ve baskılara maruz kalmış emektar sinemacıların birkaç güzel sözün dışında, yapılan ödül konuşmaları insanlara kendisini mutlu mesut bir ülkede yaşadığına dair önemli ipuçları verdi. Sponsorluğunu söyle... Gelelim gazetecilerin ve sinema yazarlarının festivalden ceplerine koyabileceği anılara. Festival sponsorlarının dışında gazeteciler ve ilgililer öyle istediği röportajı kolaylıkla gerçekleştiremedi. Aralarında Asghar Farhadi, Harvey Keitel’ın da bulunduğu özellikle yurtdışından gelen sinemacı konuklar adeta koşar adımlarla gazetecilerden uzaklaştırıldı. Gazetecilerin dikkatini çeken diğer bir mesele ise 2014 yılında festivalde yaşanan sansür etkilerinin bu yıl da devam ediyor olmasıydı. Sansür nedeniyle festivali protesto eden Sinema Yazarları Derneği’nin (SİYAD) üyeleri festivale davet edilmemişti. ‘Müthiş’ çözüm! Festival filmlerinin gösterim öncesinde hayli uzun ve tekrar eden konuşmaları ise can sıkıcı bir hal aldı. Festival direktörünün filmleri anos ederek her defasında tek tek jüri üyelerini tanıtması ve “onlar için bir alkış” istemesi gazetecilerin bir sonraki filme yetişme ihtimalini elinden aldı. Ayrıca bu gösterimler öncesine sıkıştırıverilen kısa film gösterimleri ise festivalin henüz kısa film seçkisine bir çözüm getirmediğinin göstergesi oldu. Umut vaat ediyor! Babamın Kanatları filmiyle En İyi Erkek Oyuncu Ödülünü alan Menderes Samancılar’ın dediği gibi “Yarınlardan umudumuz hiç eksik olmayacak”. O zaman gelecek yıla umut vaat eden bir Antalya Uluslararası Film Festivali diliyoruz. Velhasıl kelam tüm bu notlar niye yazıldı; Asghar Farhadi’nin dediği gibi “Biz olduğumuz sürece sinema olacak biz öldükten sonra bilemeyiz”... İyi seyirler… Gözaltına alınan İlyas Salman serbest bırakıldı
Aydın'da çekimleri devam eden ’Trendeki Yolcu’ filminin oyuncularından İlyas Salman, filmin tanıtım toplantısının yapıldığı otelde yasak olmasına rağmen alkol kullandığı ve taşkınlık çıkardığı iddiasıyla gözaltına alındı. Gelen son dakika haberine göre usta oyuncu, karakoldaki ifadesinin ardından serbest bırakıldı. Olay dün akşam saat 21.30 sıralarında Aydın Büyükşehir Belediyesi'nin işlettiği Vakıflar Genel Müdürlüğü’ne ait Zincirlihan Otel de meydana geldi. İlyas Salman’ın rol aldığı ’Trendeki Yolcu’ filminin çekimleri için Aydın da bulunan ekip, tanıtım toplantısı için Zincirlihan Otel de bir araya geldi. Alkol kullanmanın yasak olduğu otelde alkol alan İlyas Salman, taşkınlık çıkardığı gerekçesiyle görevliler tarafından uyarıldı. Usta oyuncu, iddiaya göre uyarıları dikkate almadığı ve alkol tüketmeye devam ettiği gerekçesiyle otel görevlileri tarafından şikayet edildi. Salman gözaltına alınırken oyuncu arkadaşları olaya tepki gösterdi. Ünlü oyuncu ifadesi alınmak üzere Efeler Polis Merkezi’ne götürüldü. Öte yandan karakola gelen filmin yönetmeni Hamit Şahin yaptığı açıklamada, "İlyas Bey alkol alınması yasak olan bir yerde alkol aldığı için şikayet üzerine polis merkezine getirildi. Emniyet müdürümüzle görüştük, herhangi bir sıkıntı yok. Taraflar birbirinden şikayetçi oldukları için ifade veriyorlar" dedi. ÜNLÜ OYUNCU SERBEST BIRAKILDI İlyas Salman, karakoldaki ifadesinin ardından serbest bırakıldı. Diyarbakır'da bin 500 yıllık yeraltı sığınağı ortaya çıkarıldı
Diyarbakır'ın Çınar ilçesinde Zerzevan Kalesi'ndeki kazılarda bin 500 yıllık yeraltı sığınağı ortaya çıkarıldı. İlçeye 13 kilometre uzaklıktaki Demirölçek Mahallesi yakınlarında bulunan, Roma İmparatorluğu döneminde "askeri yerleşim" olarak kullanılan Zerzevan Kalesi'nde Kültür ve Turizm Bakanlığı, Diyarbakır Müzesi, Diyarbakır Valiliği, Çınar Kaymakamlığı ve Dicle Üniversitesinin katkılarıyla 2014 yılında başlayan kazı sürüyor. 60 dönümlük alan üzerinde 12-15 metre yüksekliğinde ve bin 200 metre uzunluğunda sur kalıntısı, 21 metre yüksekliğinde gözetleme ve savunma kulesi, kilise, Yönetim binası, konutlar, tahıl ve silah depoları, yeraltı ibadethanesi, sığınaklar, kaya mezarları, su kanalları ile 54 su sarnıcı bulunan kale tarihe ışık tutuyor. Çınar Kaymakamı İsmail Şanlı Zerzevan Kalesi'nin bin 500 yıllık olduğunu belirterek, buranın keşfedilmemiş yönlerinin bulunabileceğini ifade etti. Kazıda son olarak yeraltı sığınağı bulunduğunu bildiren Şanlı, kalenin çok bakir bir çalışma sahasında yer aldığını kaydetti.  Şanlı, buradaki kazıların 3 yıldır sürdüğünü söyleyerek, "Kalede çok önemli bir yeraltı sığınağının bulunması bölgedeki keşiflerin ipuçlarını gösteriyor" diye konuştu. Dicle Üniversitesi (DÜ) Arkeoloji Bölümü Öğretim Üyesi Yrd. Doç. Dr. Aytaç Coşkun da Zerzevan Kalesi'nin Roma döneminde askeri yerleşim olarak kullanıldığını ifade etti. Çoşkun, bu yıl yapılan çalışmalarda yaklaşık 400 kişinin barınabileceği bir yeraltı sığınağı bulduklarını bildirdi. Sığınağın savaş zamanlarında askerlerin yanında sivil halkın da korunma amaçlı kalabilmesi için inşa edilmiş olabileceğini aktaran Coşkun, şunları kaydetti: "Bulunan sığınağın 24 metresi kazıldı. Yüksekliği 2.5 metre ve 6 havalandırma boşluğu ortaya çıktı. 2 bölümden oluşan sığınakta kazı devam ediyor. Binlerce kişinin çok rahatlıkla barınabileceği bir sığınaktır. Bölgenin hem mimarisi hem de tarihi açısından oldukça önemli bir yerleşim birimini kazıyoruz. Bu yıl yaptığımız kazı çalışmalarında Roma dönemine ait bin 500 yıllık yeraltı sığınağı ortaya çıkardık." Hem sağlam hem de insanların rahatlıkla barınabileceği bir alan inşaa etmişler. Savaş dönemlerinde binlerce insanın geçici olarak bu sığınakta barındığını düşünmekteyiz" dedi. Yerleşim konumu itibariyle bütün vadiye hakim, antik ticaret yolu üzerinde, geniş bir alanı kontrol altında tutan, stratejik bir Roma sınır garnizonu olan kale aynı zamanda Roma-Sasani arasındaki büyük mücadelelere de sahne oldu. Askeri yerleşim antik yol güzergahında, 124 metre yükseklikteki kayalık bir tepenin üzerine kurulan Zerzevan Kalesi, Amida ile Dara arasında stratejik bir noktada yer alıyor. Roma'daki ismi "Samachi" olan yerleşimin ilk inşa edildiği dönem kesin olmamakla birlikte devam eden kazılar ile kesin sonuçlara ulaşılacak. Yerleşimin surları ve yapıları Anastasios I (M.S. 491-518) ve Justinianos I (M.S. 527-565) dönemlerinde onarılarak, bazıları ise yeniden inşa edilerek mevcut son haline getirildi. M.S. 639'da İslam orduları tarafından bölgenin fethine kadar yerleşim kullanıldı ve önemini sürdürdü Zerzevan Kalesi'nde yapılacak uzun süreli kazı çalışmaları ile bölgenin Roma dönemine ışık tutulacak. Restorasyon projeleri, çevre düzenlemeleri ile de alanın ziyaretçilerin gezebileceği bir ören yeri haline getirilerek Diyarbakır ve bölge turizmine katkı sağlaması amaçlanıyor. (AA)  Genco Erkal, Nazım'ın hatırasıyla sanatseverleri ağırlamaya devam ediyor
Ödüllü yönetmen: Şişmanım diye sektörde iş vermediler
Yeni Bob Dylan krizi: 'Tavrı kendisi belirler'
Nobel Edebiyat Ödülü'nün Bob Dylan'a verilmesi ve ünlü şarkıcının ödülün ardından sessizliğe bürünmesi çok konuşuldu, tartışıldı. Bob Dylan, Edebiyat Ödülü sahiplerini belirleyen İsveç Akademisi içinde de çatlağa neden oldu. NTV'nin haberine göre; Dylan'ın Nobel Akademisi'nin çağrılarına da hiçbir şekilde yanıt vermemesi, Nobel Ödülü'nü veren jüri arasında yer alan İsveçli Per Wästberg'i öfkelendirdi.Wästberg, "Gelecek zaman zarfı içinde diyelim ki gelecek ay boyunca hiçbir açıklama yapmazsa o zaman ben bunu saygısız ve küstahça bulurum” dedi. "TAVRI KENDİSİ BELİRLER" Akademi ise Per Wästberg'in bu sözleri üzerine açıklama yapmak zorunda kaldı. Açıklamada şu ifadelere yer verildi: "Nobel Ödülü'ne almış bir yazar, ödüllerin dağıtılacağı törenlerde nasıl tavır sergileyeceğini kendisi belirler. İsveç Akademisi'nin hiçbir ödül sahibinin kararı konusunda görüş açıklaması söz konusu olamaz. Akademinin üyelerinden Per Wästberg da düş kırıklığını dile getirmiştir. Bu Akademinin resmi değil Per Wästberg'in kendi görüşü olarak değerlendirilmelidir" denildi. TÖRENE KATILACAK MI? Bob Dylan'ın 10 Aralık'ta Stockholm'de düzenlenecek ödül törenine katılıp katılmayacağı da belli değil. Akademi ödüle gerekçe olarak "Amerikan şarkı geleneği içersinde yeni şiirsel ifadeler yaratmış olmasını" gösterdi. Altın Portakal’ı çocuklar için ‘Mavi Bisiklet’ taşıyor
CANAN AYDIN canan1aydin@gmail.com @kuzeydogu Türkiye’nin en önemli film festivallerinden olan Antalya Altın Portakal Uluslararası Film Festivali dün akşam tamamlandı. Expo 2016’da gerçekleşen kapanış gecesinde Ulusal ve Uluslararası Yarışma bölümlerindeki filmlerden Altın Portakal’ı kazananlar belli oldu. Ulusal uzun metraj yarışmasına, aldığı ödüllerle Mavi Bisiklet, Babamın Kanatları ve Tereddüt filmleri damgasını vurdu. Uluslararası Yarışma’nın galibi En İyi Film ve En İyi Yönetmen dallarında yine Yeşim Ustaoğlu ve son filmi Tereddüt oldu. Ödüllerin sahipleri, ödüllerini çocuklar için kaldırdı.Suriyeli dostlarım için... Ulusal film yarışmasında, inşaatlardaki emek sömürüsünü bizlere bir kez daha hatırlatan Babamın Kanatları filminin başrol oyuncusu Menderes Samancılar, ödülünü almak için sahneye çıktı ve şunları söyledi: “Bu ödülü almış olmam, en iyi erkek oyuncu olduğum anlamına gelmiyor. Çok değerli oyunculuklar gördüm burada. Ne mutlu bana ki, sinemamızda bu kadar güçlü genç yönetmenler ve oyuncular var. Yarınlardan umudumuz hiç eksik olmayacak. Ülkemizin içindeki kaosları biliyoruz. Zor günler geçiriyoruz. Bu acılar bize yetiyor, ama biz komşumuz için de üzülüyoruz. Bu yüzden ödülümü çocukları kıyılara vurmuş, ülkesi parçalanmış Suriyeli dostlarım için kaldırıyorum.”Fırat suyu Marmara’ya karıştı artık Babamın Kanatları ile ‘En İyi Müzik’ ödülünü alan Bajar grubundan Burak Korucu, yaptıkları müziği ve anlattıklarını anaakım medyanın görmek istemediğini belirterek, “Müzik yaparken de kalp gözümüzü açmamız lazım. Daha fazla dinlememiz lazım. Fırat suyu Marmara’ya karıştı artık. Bunun üzerine daha fazla düşünmemiz lazım” dedi. Ödüller Altın Portakallar’ın dün geceki sahipleri şu şekilde: Ulusal En İyi Film: Mavi Bisiklet Ulusal En İyi Yönetmen: Ümit Köreken - Mavi Bisiklet Ulusal En İyi Senaryo: Mavi Bisiklet Ulusal En İyi Kadın Oyuncu: Ecem Uzun - Tereddüt Ulusal En İyi Erkek Oyuncu: Babamın Kanatları - Menderes Samancılar Ulusal En İyi Müzik: Burak Korucu - Babamın Kanatları Ulusal Yarışma Seyirci Ödülü: Babamın Kanatları Sümer Tilmaç Ödülü:Ay Dede Uluslararası En İyi Film: Tereddüt Uluslararası En İyi Yönetmen: Yeşim Ustaoğlu - Tereddüt Uluslararası En İyi Senaryo: Açık Kapı Uluslararası En İyi Kadın Oyuncu: Ecem Uzun - Tereddüt Uluslararası En İyi Erkek Oyuncu: Tamer Nafar - 48 Kavşağı Uluslararası En İyi Müzik: 48 Kavşağı Uluslarası Yarışma Jüri Özel Ödülü: Başkasının Evi Uluslararası Yarışma Seyirci Ödülü : Açık Kapı *** Keitel: cesur insanlar olmalı Antalya Film Festivali kapsamında Yaşam Boyu Başarı Ödülü almak için Antalya’ya gelen Harvey Keitel, kapanış töreni öncesinde bir basın toplantısı düzenledi. ‘Taksi Şoförü’, ‘Ucuz Roman’ gibi sinema tarihinin en önemli kült filmlerinde rol alan Keitel, geçen yıl Oscar’da çoğunlukla beyazların ödül almasına yönelik gelen soruya, “Toplumda cinsiyet, din ırk ayrımı o kadar var ki, hepimiz üstesinden gelmeye çalışıyoruz. Ben bu nedenle festivallere geliyorum çünkü birbirimizi tanıyoruz. Sadece benim söylemlerin buna pek çare olmaz. Cesur insanlar olmalı, bu hikâyeleri anlatmalı. Ben bu nedenle buradayım” dedi. En çok kötü rolleri canlandırmasının hatırlatılması üzerine Keitel, “Ben hep iyi karakterleri canladırdım, ama kötü şeyler yaptılar” diye konuştu. Keitel son olarak, “Umarım yakında Amerika bir kadın başkana kavuşur” dedi. Rüya: Bir Vanitas tablosu
Küreselleşmenin insanı ve toplumu her alanda kitlesel kullanılan metalara, sanata mahkûm ettiği düşünülürse, evrenselleştiği yanılsamasını yaratan sinemanın aslında tek tipleştiğini görebiliriz. Bu tek tipleşen sinemanın karşısına farklılıkları koymanın yollarından biri geleneksel ve yerel kültürel görme biçimleriyle olabilir. Batı kökenli olan sinema sanatını, farklı coğrafyalar kendi kültürlerinden, geçmişlerinden faydalanarak özgün estetik tarzda birer yapıya dönüştürebilirler. Batı sinemasını taklit etmeye çalışarak bir sinema dili oluşturmak yerine, sinema coğrafya olarak kendi ölçütlerini belirleyerek, evrensel ve özgün olabilir.Zaim’in özgünlüğü Yeni filmi Rüya ile biçim ve konu olarak sıkışmış Türk sineması için güçlü, yeni ve derin kapılar açmaya devam eden, gelenekten beslenerek sinema dilini oluşturan, aynı zamanda edebiyatla yakın bir ilişki içinde olan Derviş Zaim, filmlerinde geleneksel ve yeni estetik değerleri ekonomik, politik, toplumsal ve özellikle de kültürel koşulları göz önünde tutarak, çağdaş sinema örneklerimizi oluşturan önemli yönetmendir. 2000’lerden itibaren biçim ve içerik ile filmlerinde kullandığı siyasal, tarihsel ve geleneksel formları, birer olgu olarak arka plana yerleştirir. Benim en önemsediğim ve merakla yeni çalışmalarını beklediğim isimlerin en başında yer alan yönetmen, sinemasını ürettiği ülkenin yani Türkiye’nin kendine ait koşullarını çıkış noktası olarak ele alıp özgün sinema yaratma amacına en yakın duran isimdir.Literatüre hâkimiyet Yönetmenin filmleri geleneksel Türk sanatı eserleri olarak görülebilir. Her şeyin sudan yaratıldığına inanan İslam düşüncesinde su üzerinde boyalarla gerçekleştirilen Ebru sanatını kullandığı ‘Filler ve Çimen’ filmi; Osmanlı klasik minyatür sanatından esinlenerek, tarihsel bir arka plan kullanarak bir minyatür sanatçısını anlattığı ‘Cenneti Beklerken’ filmi; ilk sahnesinde Tuz Gölü üzerinde yazı yazmaya çalışan hattatların gösterildiği hat sanatından beslenen ‘Nokta’ filmi, ile yönetmen bu öneriyi kanıtlamaktadır. Ve yönetmen tüm bu filmlerinde tasavvufi söylemde de olduğu gibi simgesel anlatıma önem vermektedir. İki boyutlu olan minyatürdeki gibi kahramanlarının değişmeyen yüz ifadeleriyle, hikâyelerin masalsı anlatımıyla, Zaim’e ait oluşmuş bir dil rahatlıkla görülmektedir. Filmlerinin ön çalışmasında ciddi bir literatür taramasına başvurduğu ve nitelikli bilgilerle hikâyelerini ördüğü her anlamda anlaşılmaktadır. Geleneksel sanatlarla ilişkili sahneleri analiz edebilmek için eleştiren kişinin de, hatta seyircinin de bu literatüre yabancı olmaması gerekmektedir. Geleneksel kültürün hem yerel hem özgün bir şeyler üretmek için nasıl zengin bir kaynak oluşturduğunu böylece anlayabiliriz. Kadın mimar Rüya filmi, iç içe geçen öykülerle, mimariyle ilgili bir hikâye anlatıyor ancak filmin Yedi Uyurlara uzanan karışık bir konusu var. Bir tesadüf eseri Sancaklar Camii ile tanışan Derviş Zaim camide inşaat devam ederken filmin çekimlerini gerçekleştirmiş. Camiler ile Osmanlı Mimarisini hatırlamamızı sağlayan film hiç vakit kaybetmeden gayet ciddi bir çağdaş mimari eleştirisi veriyor. Osmanlı mimarisinin günümüzdeki yansımaları ile ilgili bizleri aydınlatırken çarpık kentleşmenin, betonlar içine nasıl hapsolduğumuzun hesabını da soruyor. Büyük bir hazine olan Osmanlı mimarisini ve engin geleneksel hikâyelerimizi harmanlayarak şehre yeni bir cami inşa edecek olan mimarın, modern, ayakları yere basan, kendi kaderini kendi ellerinde taşıyan bir kadın olması son derece anlamlı. Filmde ayrıca, çürümüş sistemin temsilcileri olarak gördüğümüz, ihaleler kaparak şehirde yanlış arazilere yanlış binalar inşa etmek için ehliyetler alabilen ve göz göre göre bu binaları diken müteahhitlerin, bunlara ses çıkarmayan mimarların, göz yuman bürokratların aslında birinci derece cinayet zanlıları olduğunu net bir şekilde görmek mümkün. Hikâyesini adeta yeni inşa edilen caminin geleneksele öykünen ama aynı zamanda orijinal olan mimarisi gibi girift bir biçim ve içerikle bizlere anlatan yönetmenin, bu filminin de aslında göründüğünden daha politik olduğunu söyleyebiliriz.İpucu Filmin ilk dakikalarında görünen Hans Holbein’ın Elçiler isimli tablosu elbette ki tesadüfi değil. Derviş Zaim bu tabloyu bize göstererek neyi amaçlamıştır? Biliyorsunuz ki bu tablo asırlardır analistlerin, sanat tarihçilerinin, yazarların ve hatta bilim adamlarının konusu oldu. Bu öyle bir tablo ki gizemi ve bulmacaları konuşularak diğer sanat eserlerine ilham ve kaynak oluşturdu. Sembollerle dolu bu tabloyu filmde görmemiz, yönetmenin samimi bir uyarısı olarak okunabilir. Aynı bu tabloda olduğu gibi, filmin de sembollerle dolu olduğunu, bunların anlaşılmasının zaman alacağını ve görmek için farklı açılardan bakmak gerektiği konusunda bizleri bilgilendirmek istemiş olabilir. Veya Elçiler tablosu aslında Rüya filminin sembolik anlamsal bir özetidir. Çünkü Holbein’in bu tablosu aslında Latince hiçlik, beyhudelik, kibir anlamına gelen ve sembolik bir sanat türü olan bir ‘vanitas’. Bunlar, hayatın zevklerinin, başarının, şan, şöhret ve gücün geçici olduğunu, ölümün ise kaçınılmaz olduğunu yani dünyevi zevklerin beyhudeliğini anlatan eserlerdir. Belki de Rüya filminin bize en derinlerde anlatmaya çalıştığı gibi. 20 Yılın Hediyesi
Mor ve Ötesi kariyerindeki ilk adımı bundan tam yirmi yıl önce attı. Eğer yaşınız el veriyorsa 1996’dan bu yana etrafınızda yaşananları şöyle bir düşünün. Neredeyse bir ömür değil mi? Biliyorum, geride pembe tablolar filan yok ama eminim bu zaman zarfında güzel şeylere de denk geldik ya da onlar bizi bir şekilde bulmayı başardılar. Tıpkı Mor ve Ötesi gibi. Grup yirminci yılı kutlamaları adına birtakım sürprizler hazırladığını uzun süre önceden beyan etmişti. Dünya Yalan Söylüyor albümünün plak baskısı bunlardan biriydi. Diğer yirminci yıl hediyesi ise 1996 ve 2004 yılları arasındaki şarkıları kapsayan Mor ve Ötesi seçkisi oldu. Tam ismi Kayıtlar 1996 – 2004 olan bu çalışmada sırasıyla Şehir, Bırak Zaman Aksın, Gül Kendine ve Dünya Yalan Söylüyor albümlerinin yanı sıra bir de Anlatamıyorum adlı son single yer alıyor. İçerikteki parçaların her biri günümüz kayıt teknolojisiyle yeniden işlenmiş. Ancak hemen belirteyim: Şarkıların ilk günkü ruhu hala burada. Zaten tam da bu nedenle Kayıtlar 1996 – 2004’ü dinlemek eski bir dostla karşılaşmanın mutluluğuna benziyor. Mor ve Ötesi’nin yılın başlangıç günlerinde Twitter’dan yaptığı bir paylaşım dikkatimi çekmişti. Paylaşımda ilk albümlerinden Yalnız Şarkı’nın akustik bir versiyonu vardı ve altına “Her şey bununla başladı” notu düşülmüştü. O başlangıç şarkısı şunları söyler: “Tesadüfen yalnızsın, henüz yolun başındasın. Tesadüfen yalnızsın, gerçeklerin farkındasın” Burada kurucu üyelerden Harun Tekin ve Kerem Kabadayı henüz on dokuz yaşındalar. Şarkıyı dinlediğinizde o heyecanı hissediyorsunuz. Yıl 1996. Önlerindeki yirmi yılda yolları genişleyecek, albümleri ses getirmeye başlayacak, ülke genelinde meşhur olacaklar, hatta Eurovision macerası atlatacaklar. Ama daha önemlisi şu: O ilk albümün heyecanını hiç kaybetmeyecekler. Yıllar evvel verdikleri bir röportaja göz atıyorum: “Dışarıdaki dünyanın bir illüzyon olarak çöktüğünü görüyor insan. Kendine dönmek, kendi içinden gerekli gücü alıp tekrar dışarı çıkmak gerekiyor” diyorlar. Gücünü kendi müziğinden alan nadir ekiplerden biridir Mor ve Ötesi. Kayıtlar 1996 – 2004 adlı box set işte bunu tekrar hatırlatıyor. Nice yirmi senelere… 4/4 Altın Portakal Ödülleri sahiplerini buldu
53’üncü Uluslararası Antalya Film Festivali’nin en iyi filmi ’Mavi Bisiklet’ oldu. Mavi Bisiklet yarışmada aynı zamanda ’En iyi yönetmen’ ve ’en iyi senaryo’ ödüllerini de aldı. Bu yıl da 1 haftalık gösterimin ardından ödül töreniyle sona erdi. Milli Eğitim Bakanı İsmet Yılmaz’ın da katıldığı ve sunuculuğunuCem Öğretir ile Nihan Günay’ın yaptığı gecede, Altın Portakal uluslararası ve ulusal yarışma ödülleri sahiplerini buldu. Gecede Yaşam Boyu Başarı Ödülleri Asghar Farhadi ve Harvey Keitel’e verilirken, Sümer Tilmaç özel ödülü ’Aydede’ isimli projeyle senarist Abdurrahman Öner’in oldu. Ulusal Film yarışmasında ’Babamın Kanatları’ filmiyle en iyi erkek oyuncu ödülünü alan Menderes Samancılar, ödülünü Suriyelilere hediye etti. Ecem Uzun, Tereddüt filmindeki performansıyla ulusal yarışmada da en iyi kadın oyuncu seçildi. Ümit Köreken de ’Mavi Bisiklet’ filmiyle ulusal yarışmada hem ’en iyi senaryo’ hem de ’en iyi yönetmen’ ödülünü aldı. Köreken ödülünü tüm dünyada bisiklet özlemi çeken çocuklara hediye etti. Uluslararası yarışmada Yeşim Ustaoğlu’nun ’Tereddüt’ filmi uluslararası yarışma bölümünde ’en iyi film’ seçilirken aynı zamanda Ecem Uzun’a ’en iyi kadın’ ve Yeşim Ustaoğlu’na da ’en iyi yönetmen’ ödülünü getirdi. Yaşam Boyu Başarı Ödülü: Asghar Farhadi Yaşam Boyu Başarı Ödülü: Harvey Keitel Sümer Tilmaç özel ödülü: ’Aydede’ isimli projeyle senarist Abdurrahman Öner İzleyici ödülü: ’Açık Kapı’ En iyi Müzik: ’48 kavşağı’ filmiyle Tamer Nafaar- Itamaar Ziegler En iyi Senaryo: ’Açık kapı’ En iyi Kadın Oyuncu: Ecem Uzun ’Tereddüt’ En iyi Erkek Oyuncu:Tamer Nafaar ’48 Kavşağı’ Jüri özel ödülü: ’Diğerlerinin Evi’ En iyi Yönetmen: Yeşim Ustaoğlu ’Tereddüt’ En iyi Film: ’Tereddüt’ Ulusal Yarışma Ödülü İzleyici ödülü: ’Babamın kanatları’ En iyi Müzik: Burak Korucu ’’Babamın Kanatları’ En iyi Senaryo: Ümit Köreken ’Mavi bisiklet’ En iyi Kadın Oyuncu:Ecem Uzun ’Tereddüt’ En iyi Erkek Oyuncu: Menderes Samancılar ’Babamın kanatları’ En iyi Yönetmen Ümit Köreken ’Mavi Bisiklet’ En iyi Film: 'Mavi Bisiklet" Emrah Serbes: Herkes kendi aklına göre deliriyor
Emrah Serbes, son romanı ‘Müptezeller’ geçtiğimiz günlerde İletişim Yayınları’ndan çıktı. Kitap öyküsü itibariyle Antalya, Ankara ve İstanbul’da gezinirken hayata tutunmakta zorlananların, zaman zaman da delirmenin sınırına gelen ya da bu sınırı geçenlerin öykülerine odaklanıyor. Çaresizlik, umutsuzluk, öte yandan cinnet hali. Yaşadığı bir olayla ilgili olarak "Yani o geceyi ve sonrasını hiç unutamam" diyen Serbes, "Herkes kendi aklına göre deliriyor. Kimisinin aklı öyle bir şeydir ki, serbest deliliğe müsaade etmez. Elinden kolundan bağlanacak bir deliliğe düşebilir. Herkesin sarhoşluğu farklıdır misali" ifadesini kullandı. Hürriyet’ten Uğur Vardan'a konuşan Emrah Serbes'in açıklamalarından bazı bölümler şöyle: İlk olarak ‘Müptezeller’i senden dinleyelim… – “Haydi kitabı anlat bakalım” dendiğinde anlatmak zor. Şöyle söyleyeyim: Bildiğim insanlardan yola çıkarak yazdım. Yani en çok bildiğim çevrelerde dolaşarak yazdım. Yaşar Kemal’in bir sözü vardır, “Her yazarın bir Çukurova’sı olmalı” diye… Yani her yazarın en iyi bildiği bir yeri ve anlatabileceği insanları olmalıdır. Benim de bildiğim insanlar bunlar. Şimdi desen ki, “Şu okumuş yazmış adamları anlat”, o yok bende… Bizde kıyıda-köşede kalmış, hayata karşı tutunamamış, biraz horlanmış, hayata katlanabilmek için gerektiğinde madde kullanan ve gerektiğinde içen adamlar var. Bu adamları, okumuş yazmışlardan daha çok bildiğimi söyleyebilirim. Kaçıncı romanın oldu? – Dördüncü romanım ama altıncı kitabım. Ne kadar sürede yazdın? – Tam olarak bilmiyorum. Çünkü kesik kesik yazdım. 2015 başında başladım diyelim, 2016 Eylül gibi bitti. Bir buçuk yılı biraz geçmiş gibi. Önceki kitaplardan farkını nasıl tanımlarsın? Ya da mesela ‘Erken Kaybedenler’in devamı gibi mi? – Evet, aslında bir yönüyle ‘Erken Kaybedenler’e yakın bir kitap. ‘Erken Kaybedenler’de sekiz öykü vardı, onlardan birinin devamı diyebilir miyiz? – Tam olarak öyle tarif etmek zor ama o kitaptan yola çıkarak çocukluğa dair önce şunları söyleyeyim: Bir parça daha korunaklı olduğun bir dönem. Seni koruyan, kollayan insanlar oluyor. Ama o çocukluk bittiği zaman da çıplak ve yalnız kalıyorsun. Ortada kalıyorsun ve haşin bir dünyayla yüzleşmek zorundasın. Lakin çocukken de büyüklerin, yetişkinlerin o dünya bir an önce ulaşmak için hem adımları sıklaştırıyorsun hem de orada yer almak için neredeyse yırtınıyorsun. – Çocukken en nefret edilen şey çocukluktur. Çocukluğu ben hiçbir zaman büyülü bir dünya, masal, “Aman Allah’ım muhteşem, harika çocukluk” gibi hiç anlatmadım. Düşünsene, bir dünya dondurma almazlar dünyan kararır. Çocukluk o açıdan berbat bir dünyadır. Ne büyüksün ne ufaksın arada bir noktadasın. Yani çocukluk özlemim de yok. Peki ana karakterin ne kadarı sen, ne kadarı ben, o, ötekiler diyeyim? – Böyle bir şeyin tam ölçüsünü bilemem de aslında derdim biraz kendimden yola çıkıp başkasını anlatmak ya da anlatabilmek. Benim açımdan bakıldığında bu adamda benden bir sürü şey var. Benden olmayan şeyler de var. Ama ne kadarı ben dersek, bunu bilemem. Kitabın otobiyografik unsurları yüksek. Esas mesele şu; geri dönüp baktığımda burada ne anlatmaya çalıştığım. Edebiyat dünyası denilen bu dünyaya girdik, aradan geçti 10 sene. Biraz şans da yüzümüze güldü. Örneğin başka yazarların yüzüne o kadar gülmüyor. Benim kitabımı aldılar, dizileştirdiler. Ondan sonra şöhret oldu vs. Kitaplar tanıtıldı, daha çok bilinir olduk, daha çok okundu… Ama bunlar gelip geçici. Sonra elimizde ne kalacak? Geri dönüp baktığımda “Bu adam ne yapmış” dendiğinde ne kalacak? Mesele biraz da bu; ben ne yazmışım? Kıyıda köşede kalanları, kaybedenleri falan anlatmış desinler isterim. Çünkü bunu yapmaya çabaladım. Bir de arkadaşlığın güzel bir şey olduğunu da anlatmaya çalıştım. Dikkat edin mesela, ailesi yoktur bu kitaptaki çocuğun. Hep arkadaşları vardır. Arkadaşlığın da öğretici ve hırpalayıcı tarafları vardır. Sen hayata katlanamıyorsan ve bir arkadaşın varsa, “Gel beraber katlanamayalım” gibi duygusu da vardır bu işlerin. Kitapta bir yanda aile var; anne, amca vs. Bir tarafta da arkadaşlar. Özetle iki ayrı cephe… – Hazır gelmiş olandan ziyade, senin kendi kazandıkların bir yandan daha önemlidir. Elbette aile kurumunu bütünüyle yadsıyacak durumda değilim. Bunu kişisel durumum açısından demiyorum. Öyle bir an gelir ki yanında kimse olmaz ailenden başka… Bu da tragedya gibi bir şey aslında… Buradaki kahramanın babasıyla arasında olan yaşanmışlıkların seninkiyle benzerliği ne derecede yoğun? – Bir bağlantısı var; benim babam da işçiydi. Halı sahada top oynardı, fabrikadan attılar, dükkân açtı. Kitaptaki kahramanın en yakın arkadaşlarından olan ve bütün süreç boyunca çeşitli yerlerde karşısına çıkan İsmail bu aralar ne yapıyor dersin? – İsmail’de de biraz, hayatı sevecen karşılayan, gülümseyen, çalışma aşkı olan bir karakter var. Bugün ne yapıyor? Belinde emanetle Bağcılar’da geziyordur. Torbacılık yapıyordur. Böyle insanlar var, yok değil. İnsanlar parçalanıyorlar ve gidiyorlar. Biraz göze sokmadan anlatmaya çalışıyorsun ya, “Memlekette ne oluyor”u. Böyle törpülüyor bu memleket, insanı… Onları büyük büyük sözler sarf etmektense, ufak ufak göstermeye çalıştık diyelim. Ya kitaptaki Samsunlu, Tofaş ve Muzo üçlüsü, ‘Güzelim deliler’ diyeyim… – Onlar da var hayatta… Birazcık daha kıyıda köşelerde bu insanlar. Eskiden daha çoktu. Şimdi son dönemde o kadar ortada değildir. Pasajlar vardır, içinde birahanelerin olduğu falan… Buralarda yan sanayi gibi geçinen insanlardır bunlar. Oraların tinercileri, balicileri, delileri vardır. Kafa biraz gidiktir anlayacağın. Kitabın bir yerinde kahraman, “Hep korktum delirmekten” diyor. Öte yandan “Delirsek de kurtulsak” diyenler var, yaşadıklarımıza dair. – Ama delirdiğin zaman bu toplumdan kurtulamıyorsun ki… Seni bir yere tıkıyorlar, orada bir düzen sağlamaya çalışıyorsun. Bunun da bir rutini var. Ya da şöyle söyleyeyim: Herkes kendi aklına göre deliriyor. Kimisinin aklı öyle bir şeydir ki, serbest deliliğe müsaade etmez. Elinden kolundan bağlanacak bir deliliğe düşebilir. Herkesin sarhoşluğu farklıdır misali… Malum ‘Her temas iz bırakır’. Sende hayatın hangi temasları iz bıraktı desem. – Bu sorudan yola çıkarak şunu anlatabilirim. Ben şunu hiç sevmem: Oturayım sana hayatımı anlatayım, şöyle oldu böyle oldu falan… Ama 17 Ağustos depreminin izi kalmıştır bende. Yalova’da evdeydim. Çok dişim ağrıyordu. Ağrı kesici falan da kâr etmedi. Saat 3’e doğru uyandım. Babam buz torbası getirdi. Tam buzu koydum uzandım, ortalık zangırdamaya başladı. Ben de dişim zangırdıyor falan zannediyorum. Sonra ortalık karıştı. Kütüphane devrildi, duvarlar sallanmaya başladı. Ama ev yıkılmadı. Çıktık dışarı, merdivenler gitmişti. Sonra baktık karşıdaki bina yıkılmış, ortalık karanlık. Bağırış, çağırış, enkaz korkunç bir geceydi. Ben sanıyorum ki birazdan kurtarma ekipleri gelecek, herkese yardım edecek. Hiç öyle olmadı, herkes kendi derdine düştü, gidiyoruz bir yere, duvarın altında biri var, çabalıyoruz, birkaç kişiyiz, yine gücümüz yetmiyor. Kaldıramıyoruz enkazı. Çaresizlik, elimizden bir şey gelmiyor. Sonra AKUT ve benzeri kuruluşlar geldi, o zaman da şunu görüyorsun: Ekipler bir enkazın başındayken etraftan başka insanlar gelip “Bizimkine yardım edin, onların kurtulması daha mümkün” diyor. Çaresizlik, umutsuzluk, öte yandan cinnet hali. Yani o geceyi ve sonrasını hiç unutamam… Ya sonrası? – O sene üniversite sınavına girmiştim. Sınava girerkenki ruh halim şuydu; buradan bir kurtulayım da en uzak yere gideyim. Antalya Turizm İşletmeciliği çıktı. Oysaki ben edebiyat, felsefe, psikoloji falan okumak isterdim. Hep böyle şeyler yazmıştım. Araya burayı da sıkıştırmıştım, orası denk geldi. Niye burayı listeye ekledim, hiçbir fikrim yok. Valizimi yaptım gittim Antalya’ya… Okula bir gittim, baktım burası okuyabileceğim bir okul değil. Sonra ne yapacağım derken, “Gideyim otelde çalışayım” dedim. Girdim otele, staj diye. Lojman verdiler. Normal evde kalmaktan daha ucuz. Mini bardan viskileri de alıyoruz falan, ortam güzel. Bir gün öğle nöbetinde tek başınayım, otelin sahibi de içerde. “Garson, garson!” diye bağırdı. Kimse yok tabii ki, gittim yanına. Bir tane küllükte sigara kalmış. “Bu ne, git bunu boşalt, bir daha böyle şey görmeyeyim, nasıl iş yapıyorsunuz lan!” dedi. Bağırdı, çağırdı, fırçaladı… Ama öyle ağır konuşuyor ki. 19 yaşındayım, bu durum bana çok koydu. Elim ayağım titredi. Çok sinirlendim, sigara yaktım. Aradan bir-iki gün geçti, şef geldi teselli etti. Ben de “Bu adamı harcarım” diyorum. “İyi de adam mafya” diyorlar. Sen o zaman garsonsun, komediye bak… Birkaç gün sonra otelde ‘Air France’dan önemli misafirler falan var, ben servis yapıyorum. Derken servis sırasında elimdeki kola müdürlerden birinin üzerine döküldü. Ben topuk, kaçtım. Korktum çünkü, ağır masa… Sonra “Bu, bunu bilerek yaptı” dediler. Namım yürüdü otelde… Yiyecek-içecek müdürü beni arıyor ama ben araziyim. Neyse sonunda gittik yanına, “Bilerek mi döktün” dedi. “Yok müdürüm, neden bilerek yapayım” dedim. Bu sırada “Sen otelden ayrılmak mı istiyorsun” deyince “Evet” cevabını verdim ve ayrılıp başka otele girdim. Üç sene o otelde çalıştım. Okula gittiğim de yok. Şefler falan artık tanıyor beni. Örneğin şef başka bir otele geçiyor, çağırıyor beni, ekstralar falan da oluyor. Düğünler vs. Bir bankanın özel yemeği oldu, oraya ekstra işe gittiğimde Cenk Eren gelmişti geceye… Kitapta da var bu… – Evet. 20-21 yaşlarındayım. Kulise geldi, çok özendim. Dedim ki, “Bu sanatçılık çok güzel bir şeymiş.” Sen 16 saat servis falan yapıyorsun ama sanatçılık dediğin bambaşka bir şey. O dönemde bir yandan da hep yazmaya çalışıyorum, yazar olmak istiyorum. Ama yazarlık ayrı bir şey, sanatçılık ayrı bir şeymiş gibi geliyordu bana. Yazmaya ne zaman karar verdin? – Hep yazıyordum. Ortaokul, lise zamanlarında karalıyordum. Peki yazmaya iten şey neydi? – Çünkü okuyordum. Babam bana kitaplar alıp “Bunları oku” demişti. Çok güzeldi okuduklarım. “Gerçekten ben de yazabilirim” dedim ve başladım. Ortaokulda iki kitap okudum. Biri Çehov’un ‘Çukurda’sı, diğeri de Sabahattin Ali’nin ‘Sırça Köşk’ü… İki tane hikâye kitabı… Ortaokula kadar da kitap okumamıştım, dışarıda top peşindeydik. Peki aynısından yapabildim mi, yapamadım. Hâlâ yapmaya çalışıyoruz. Nejat İşler: Siroz falan olmadım
İkimizin Yerine ve İstanbul Kırmızı filmleriyle sinemaya geri dönenNejat İşler, hastalığıyla ilgili bilinmeyenleri anlattı. "Grip oldum, sanılanın aksine, septik şoktan sonra en vefakar organım karaciğerim çıktı. Siroz falan olmadım" diyen İşler, "Bir de, el ve ayak parmaklarım kesik, akciğerin biri yarım olduğu için, çocuklar bana 'fasulye' muamelesi yapıyor, kızıyorum" ifadesi kullandı. Neşat İşler'in Cengiz Semercioğlu'na verdiği söyleşi şöyle: Serenay Sarıkaya’nın oyunculuğunu nasıl buldun? - Gayet başarılı. Meraklı, çalışkan ve en önemlisi cesur. İyi iş çıkardı bence. Filmin bu hafta içinde hem galası hem özel gösterimleri gerçekleşti. İlk tepkiler nasıldı? - Çok kimseyle konuşma fırsatım olmadı ama konuştuklarım filmi ve Serenay’ı beğendiklerini söylediler. Özellikle annem, babam ve yeğenim çok beğendi. Sen de izledin, nasıl buldun? İyiydi, çarpıcı finaliyle ilginç bir film olmuş. Geçirdiğin ağır hastalık sonrası rol aldığın ilk film oldu “İkimizin Yerine”. Ne hissettin kamera karşısına geçince, özlemiş misin? - Hem de çok özlemişim. Başlangıçta biraz korktum, zira bir daha hiç oyunculuk yapamayacağımı düşünüyordum. Sonra hatırladım her şeyi. Huysuzluklar bile yaptım eskisi gibi... Korkularım çabuk geçti ama. Ekip sağ olsun. “Öpüşme sahnesi filmin önüne geçti” gibi yorumlar yapıldı filme dair. Ne diyorsun? - Her filmin kaderidir bu. Magazin basını böyle çalışır. Bazı kişiler de böyle sahneleri önceden servis eder. Ben alıştım. Annem bir gün, “Senin filmine gelmeyeceğim” dedi. “Kaybedenler Kulübü”nden bahsediyor. “Neden?” diye sordum, “Filmde seks sahneleri varmış” dedi. “Yahu anne, sadece sevişilen bir filmde ne işim var, ne inanıyorsun gazetelere” dedim. Bu işe girdikten sonra gazetelerde her yazanın doğru olmadığını anladım. Benimle ilgili o kadar yanlış şey yazıldı ki şimdiye kadar, işadamlarını, siyasetçileri, sporcuları falan düşünemiyorum., "Âşık bir adama tavsiye veremezsin" Eminim başka projeler de sunulmuştur sana. Neden bu filmi seçtin? - Tanımadığım insanların işlerinde pek çalışmam. Timur Savcı, ilk başrolümü oynadığım “Mustafa Hakkında Her Şey”in yapımcısıydı. Umur Turagay’ın çektiği bir reklamda oynamıştım, benim enkaz halimden şahane bir iş çıkarmıştı. Pınar Bulut’un yazdığı işleri izlerdim. Serenay’la “Behzat Ç. Ankara Yanıyor”da çok eğlenmiştik. “Koşun, ekibi tekrar topluyoruz” tadında bir işti, o yüzden bu filmi seçtim. Filmde oynadığın âşık karakter nasıl biri sence? Seçimi doğru mu? Kendi arkadaşın olsaydı gerçek hayatta ona tavsiyelerin olur muydu? - Âşık bir adama tavsiye veremezsin. Ancak mutluluklar dilersin. Oynadığın karakterde kendine benzettiğin huylar var mı? - İnsana dair olan her şeye anlayışla bakarım. Anlamaya çalışırım. Müşfik Hoca, “Ne kadar kötü bir karakter oynasanız da, onun haklı olduğuna inanmalısınız” derdi. İnandıktan sonra sadece sesini ve vücudunu kullanman gerekiyor, dolayısıyla her rolü kendime benzetiyorum. Şimdi sağlığın nasıl, kendini tam anlamıyla sağlıklı hissediyor musun? - Eskisi gibi asla olamayacağım. Ancak şu anda kendimi çok iyi hissediyorum. Mahrum kaldığım pek bir şey yok. Tiyatro için yazdığın üç oyunun ardından bu yıl “Gerçek Hesap Bu” adında bir kitap çıkardın. Satışı ve geliri ne durumda? - Gençliğimde oyunlar yazdım, evet. Bunlardan üçü oynandı. Fakat onlar kitap olarak basılmadı. Bu da internette dolaşan yanlış bir bilgi. “Gerçek Hesap Bu” ilk kitabım. Gümüşlükspor, geçtiğimiz futbol sezonunu bu kitabın telif geliri sayesinde başarılı ve sorunsuz geçirdi. Biraz acemice ve hızlıca yazılmış yerleri olmasına rağmen 100 binin üstüne çıktı. “Tek isteğim, gerçekten istediğim şeyleri yapmak” diyorsun kitapta. Şu an bunları gerçekleştirdiğin bir dönemi mi yaşıyorsun? - Açıkçası, gribe yakalanıp ‘Tahtalıköy’e gidiyordum az daha. Bu yüzden yarın ölecekmiş gibi eksiksiz yaşamanın peşindeyim. Ve öldükten sonra iyi anılmanın. Kitapta hastalık sürecine ve Gümüşlük’e yerleşme kararına da değinmişsin. “Her şey Gezi Direnişi’yle başladı” diyorsun. Uzun uzun anlattın ama neydi seni bu kadar derinden etkileyen şey? - 19-20 yaşındaki gençlerin, hayat tarzlarını ve sevdiklerini korurken kullandıkları dilin ve yöntemin çok zekice ve korkusuzca olması etkiledi beni. Her sanatçı gibi, böyle kalabalık bir kesimi de anlamak, onlara da hitap etmek zorundayım. Güneydoğu’da yaşayan ve eğitim gören bir grup çocuk ve gençle bir yaz kampı yaptık. Aralarında hiç deniz görmeyen, hiç tiyatro seyretmeyen vardı. Yüzme öğrettik, resim, heykel yapmayı denediler, yazılar yazdılar ve “Küçük Prens” oyununu seyrettiler. Birbirimizi anlamayı denedik aslında. Sonra Muğla Üniversitesi’nden hocalık teklifi geldi, bir sene boyunca 30 tane canavarla uğraştım. Halen de en küçüğü 2008 doğumlu 100 kadar sporcuyla ilgileniyorum. Peki gerçekten istediğin şeyler bunlar mı? Ya da seni mutsuz eden şeyler neler? - Allah’a şükür ben hayallerimin çoğuna genç yaşta ulaştım. Bundan sonra kendimi daha da geliştirmek ve çevremdeki genç insanların da hayallerine ulaşmalarına yardımcı olmak istiyorum sadece. Benim gücüm bir yere kadar. Fazla destek bulamayınca mutsuz oluyorum. "Sahneye çıkacak kadar cesur değilim" Sinemanın yanında tiyatrodan da kopmadın. Bodrum’daki çalışmalardan bahsettin. “Deneme Sahnesi” adında bir tiyatro kurdun ve sahne sanatları eğitimi veriyorsun. Öğrencilerini sahnede ilk izlediğinizde ne hissettin? - Sinemanın tadını alan ve hatırı sayılır bir sinema kariyerine sahip olan şanslı biri, sinemanın büyüsünü, ulaştığı kitleyi, anlatım şeklinin konforunu kolay kolay bırakamaz. Ancak mesleğinize tiyatronun ustalarından eğitim alarak ve tiyatro yaparak başlamışsanız, sahne hayatınızdan çıkmıyor. Şu anda sahneye çıkacak kadar cesur değilim, zira tiyatro, bizim mesleğin “er meydanı”dır. Bodrum Deneme Sahnesi’ni deneyimli tiyatrocu Arif Akkaya ve okuldan öğrencilerimizle beraber kurduk. Amacımız, tiyatro yapmak isteyenlere yardımcı olmak ve Bodrumlulara dört mevsim tiyatro izletebilmek. Seneye dördüncü sınıflar mezun ve “meslektaş”ımız olacak... Ferzan Özpetek’in aynı ismi taşıyan kitabından sinemaya uyarladığı “İstanbul Kırmızısı” filminde de başrolü kaptın. Orada nasıl bir karakteri canlandırıyorsun? - Ferzan, dünyaca ünlü bir yönetmen. Sizi göreve çağırmışsa düşünmeden gidersiniz. Hele rol de güzelse koşarak gidersiniz. Başka bir şey söylemeyeyim şimdiden, fırça yerim sonra. Galiba mart ayında vizyona girecek... Medyada yer almak seni üzüyormuş doğru mu? - Olmadığım, yapmadığım, hak etmediğim bir şekilde yer alınca üzüyor. Yoksa medyanın bir parçasıyım ben de, niye üzüleyim? Şöhretle olan kavgan devam ediyor mu? - “Kötü şöhret”le evet. Kulaktan dolma, internetin sahte hesapları sayesinde bana mâl edilen, hiç beni tanımayanların biçtiği şöhret bana ait değil. Medyada sürekli göz önünde olmak nasıl bir duygu? - Başarılarınla gündeme geliyorsan şahane, hatalarınla ya da iftiralarla geliyorsan berbat. Gümüşlük’teki köy hayatı nasıl? - Neredeyse 7 gün 24 saat Gümüşlükspor’layım. Eğer biraz zaman bulabilirsem, film izliyor, kitap okuyor, arkadaşlarla kahve geyiği yapıyor, tavla oynuyorum. Gümüşlükspor’un durumu nedir şimdi? Geçen yıl bir üst kümeye geçtiniz, şimdi takım yenilendi mi, parayı sen mi koyuyorsun? Hedefin ne takımla? - Bodrum ilçesi şampiyonu olduk, şimdi hedef Muğla ili şampiyonu olmak. Çok genç ve karakterli bir takımımız var. Başaracağımıza inanıyorum. Maddiyat elbette önemli, fakat tek başına bir şey ifade etmez. Yardımlarla ilerliyoruz. Futbol direktörümüzün, oyuncularımızın, teknik kadromuzun, futbol okulundan yetişen gençlerimizin ve Gümüşlükspor adının, gidebilecekleri en üst seviyeye erişmeleri en büyük arzumuz. Bölgemizden çıkan milli sporcular var. Biz de Gümüşlükspor olarak herhangi bir seviyede ve herhangi bir branşta milli marşımızı söyleyecek sporcular yetiştirmek istiyoruz. "Siroz falan olmadım karaciğerimle seviyeli bir ilişkim var" Hastalığa tekrar dönecek olursak... Sebebi neydi tam olarak? - Grip... Sanılanın aksine, septik şoktan sonra en vefakar organım karaciğerim çıktı. Siroz falan olmadım. Akciğerlerim başta olmak üzere tüm vücudum iflas etti. Karaciğerimle seviyeli bir ilişkim var. Zorlu bir süreçten geçtin, bu süreci atlatmana yardımcı olan etkenler neydi? Ve karamsarlığa düşmene sebep olan? - İyileştikten sonra bir arkadaşım, “Ulan, 99 depreminden sonra milleti birleştiren şey senin hastalığın oldu” demişti. Böyle sevilmek ağır bir sorumluluk getiriyor. Her türden dualar, iyi dilekler kaldırdı beni ayağa. Karamsarlık benim için uzak bir ülke artık... Dizi projelerinde yer almak istiyor musun tekrar? - Uzun süren, uzun sürelerde çekilen, hayatımın uzun bir zamanını kaplayan dizi işleriyle aramıza uzun bir mesafe girdi. Kitabın çıktı, filmin de öyle. Peki sırada ne var? - Sırada henüz bilmediğim güzel bir teklif var. Oyuncu olmadan önce başka bir hayalin var mıydı? Keşke doktor olsaydım gibi... - Şarkıcı olmak isterdim. Yazar olmak, fotoğraf çekmek, deniz subayı olmak istedim bir ara. Sonra diplomat. Bir ara etimolojiye merak sardım. Ticarete atılmak da vardı kafamda. En sonunda maymun iştahlı biri olduğumu kabul edip, oyunculukta karar kıldım. Hele en değer verdiğim oyuncular, oynadığım ilk başrolden sonra “en iyi oyuncu” ödülü verince bana, iş koptu... Duman’dan bir şarkı cover’ı yaptın ve birçok kişi beğenerek dinledi seni. Hatta 25 milyon tıklama oldu. Tekrar öyle bir iş yapacak mısın? Albüm falan? - Müzikle aram iyi. En güzel yoldaşım müzik. Daha gencim, uygun bir “sound” bulursam, albümü yapıştırırım. Şaka... Şaka... Ev hayatın nasıldır peki? Yemek yapmayı sever misin? Evde vaktini nasıl geçirirsin? - Yemek yapmaya bayılırım. Yaptığım deneysel yemekleri sunmaya utanırım ama... Genelde film seyrediyorum evde, bir de kafamı boşaltmak için Championship Manager 01-02 oynuyorum yıllardır. Hocası olduğum takımı değiştirmedim 15 yıldır. Nottingham Forest... Evliliğe bakış açın nedir? Yani var mı aklında çoluk çocuğa karışmak artık? - Bizim orada sonbahar düğün mevsimidir. Nişan yüzüğü de taktım, nikah şahitliği de yaptım, kirvelik de... Evlilik değil de, düğünle ilgili planım, “Harmandalı”nı, “Sepetçioğlu”nu, “Kerimoğlu”nu güzel oynamak... “Kamber” olmak iyi şimdilik. Zaten sorumlu olduğum bir sürü çocuğum var kulüpte... "Çocuklar bana fasulye muamelesi yapıyor" Spor var mı hayatında peki? Gümüşlükspor dışında... - Olmaz olur mu! Fırsat bulduğum zaman takımla idmana çıkıyorum zaten. Yazları plaj voleybolu maçlarımız yıkılır. Halı saha maçları yaparız kışın. Bazen masa tenisi. Basketbolu çok seviyorum, lisanslı da oynamıştım. Köyde henüz basket sahası olmadığı için oynayamıyoruz ama yakın bir zamanda Gümüşlükspor tesisinin içinde olacak. Bir de, el ve ayak parmaklarım kesik, akciğerin biri yarım olduğu için, çocuklar bana “fasulye” muamelesi yapıyor, kızıyorum. El parmaklarının kesildiğini biliyorduk. Ayağında kaç parmağın kesildi? - Rakam vermeye gerek yok. Zorlanmıyor musun ayakta dururken, yürürken? - Zorlanmaz olur muyum, ayağıma göre ayakkabı seçmeye çalışıyorum hep. Hastalık öncesi ve sonrası Nejat İşler nasıl biriydi? Değişimler oldu mu? - Olmaz olur mu... Artık daha dikkatliyim. Yakın çevrem yaşamış travmayı zaten. Onlara kulak veriyorum bir şey yaparken. Meşhur inadımı bıraktım biraz... Şimdi hastalık dönemine baktığında ne düşünüyorsun? - Yaşıyorum ya... Hayattayım... Bundan güzel şey olur mu "Medeni durumum bekar" Son zamanlarda izlediğin ve ciddi anlamda beğendiğin bir film oldu mu? - Ne yalan söyleyeyim olmadı. “Tek bir kadına ait olduğun zaman erkek olabiliyorsun” sözü sana mı ait? Sen birine ait oldun mu artık? - Bir kadına aitken söylemişimdir bunu. Medeni durumum bekar... Nejat İşler aşkta nasıl bir adam? - Hiç kimseyi gözüm görmez. Görüyorsa aşk bitmiştir zaten... Filmdeki gibi kendinden epey küçük bir kadına âşık olur musun? Hayatında olmasını istediğin kadın nasıl olmalı? “Hayatımın aşkı” diyebileceğin o özellik ne olmalı? - Aşk bu. Tarifini yapabilene, idealine kavuşana rastlamadım. İstanbul’a geri taşınacak mısın? İstanbul’a geri taşınmanı sağlayacak sebep ne olurdu? - Şehir yaşamını özlüyorum bazen. İstanbul’u hiç... Başka bir şehir olabilir... İstanbul’u bırakmak zordur. Hele senin gibi Beyoğlu’nu, Cihangir’i, gece hayatını dibine kadar yaşamış biri için... - Eski günleri özlüyorum tabii. Şu halini asla. Gece çıkmalarından sıkıldım artık. Zamanın ruhuna ayak uydurmakta zorlanıyorum. Özellikle geceleri. Ev iyidir... Sence en iyi kadın oyuncu kim? - Şu anda Serenay Sarıkaya ve Zerrin Tekindor. Serenay Sarıkaya ile beraber oynamak nasıldı? - Çok eğlenceli. Biz her şeyi konuşuruz, iyisiyle kötüsüyle. Kendini bir kelimeyle anlatmak zorunda olsan hangi kelimeyi seçerdin? - Ayna... Sosyal medyada senden daha popüler sanal bir “Nejat İşler” var. Aforizmaları milyonlarca kadın tarafından paylaşılıyor, kadınlar o paylaşımlara bayılıyor. Sanırım senin de bir derdin yok sahte Nejat’la... - Birden fazla hesap var galiba. Birine tweet attım, konuyu tam hatırlamıyorum şimdi. “Kardeşim yazdıklarını beğeniyorum ama beni zor durumda bırakacak şeyler de yazıyorsun, biraz dikkatli olursan sevinirim” diye. Yaşarken “anonim” olduk iyi mi... Hastalık sürecinde uzun bir dönem tedaviye direndiğin ve reddettiğin söylendi. Sevenlerin ve yakın çevren çok üzülmüştü... - Hasta olduğumda tedaviye direnmek gibi bir salaklık yapmadım aslında. Bunu en iyi doktorlarım ve yakın çevrem bilir. Beni “Hızlı yaşadı, genç öldü” şeklinde anmak isteyenlerin uydurması bu. Yine de, hasta olduğum için üzülen sevenlerimden özür dilerim... Antalya Film Festivali’nde ilk ödüller verildi
Belek Turizm Merkezi'ndeki bir otelde düzenlenen ödül törenine, Antalya Büyükşehir Belediye Başkanı ve Festival Başkanı Menderes Türel, festival jurisi, festivale katılan yönetmenler, oyuncular ve davetliler katıldı. Antalya Film Festivali'nin ilk ödülleri şunlar oldu:  Villa Kult Rezidans Ödülü - Anadolu Leoparı TRT Proje Geliştirme Ödülü - Şahmerdan Kurmaca Pitching Platform Ödülü - Kız Kardeşler/Güven Belgesel Pitching Platform Ödülü - Ben de Buradayım/Kim Mihri Difiglame Renklendirme ve Görsel Efek - Daha Work in Progress Ödülü - Mr Gay Suriye *** Yaratıcı Ödüller Belgesel Film Seçkisi İzleyici Ödülü - Ben Ömer (Mesut Gengeç) Kısa Film Seçkisi Ödülü - 7 Santimetre (Metehan Şereflioğlu) Rengahenk Film Seçkisi Ödülü - Yağmurlarda Yıkansam (Gülten Taranç) Dr. Avni Tolunay Jüri Özel Ödülü - Babamın Kanatları (Fatih Rağbet, Ödül Kategorisi: Ses Tasarımı ve Miksaj) En İyi Kurgu Ödülü – Ali Aga (Genç Pehlivanlar) En İyi Sanat Yönetmeni Ödülü – Devrim Ömer Ünal (Rauf) En İyi Görüntü Yönetmeni Ödülü - Vedat Özdemir (Rauf) En İyi Yardımcı Erkek Oyuncu Ödülü - Haji Gül Aser (Toz) En İyi Yardımcı Kadın Oyuncu Ödülü - Kübra Kip (Babamın Kanatları) Behlül Dal Jüri Özel Ödülü – Genç yetenek ödülü; Genç Pehlivanlar tüm oyuncuları Film Yöneticileri Derneği (FİLM YÖN) En İyi Yönetmen Ödülü - Yeşim Ustaoğlu (Tereddüt) En İyi İlk Film Ödülü - Babamın Kanatları (Yönetmen:Kıvanç Sezer, Yapımcı: Soner Alper-Ali Bayraktar)  'Mozaik tarlası'nda bin 500 yıllık sikke bulundu
Konya'nın Beyşehir ilçesinde, geçen yıl tespit edilen ve üzerinde insan ile çeşitli hayvan figürlerinin yer aldığı, bin 400 yıllık olduğu değerlendirilen taban mozaiğinin bulunduğu yonca tarlasında kazı çalışmaları sürüyor. Kazılarda bin 500 yıllık sikke bulundu. Konya Kültür ve Turizm Müdürü Abdüssettar Yarar, ilçeye yaklaşık 30 kilometre uzaklıkta bulunan Yunuslar Mahallesi'ndeki tarihi mozaiğin bulunduğu yonca tarlasında yürütülen kazı çalışmalarını inceledi. Burada gazetecilere açıklamalarda bulunan Yarar, bölgedeki kazının 2 yıl önce başladığını, ilerleyen aşamalarda da gözle görülür somut bilgilere erişildiğini vurguladı. Abdüssettar Yarar, Beyşehir'in diğer tarihi ve kültürel değerleriyle birlikte yeni bir değere daha kavuştuğunu belirterek, şöyle konuştu: "Bölgede yaklaşık 5 ve 6'ncı yüzyıllarda bu alanda yaşamın sürdürüldüğünü görmekteyiz. Bu bulgular buna işaret etmektedir. Bölgede 500'lü yılların ortalarına ait bir sikke bulundu. Bu coğrafyanın neresine kazma vurursak vuralım, mutlaka altından küçük de olsa bir tarihi eserle karşılaşıyoruz. Şu anda gördüğünüz bu alanın gelecek yıllarda yapılacak olan kazılarla daha ne kadar bir genişliğe kavuşacağını şimdiden öngöremiyoruz. Çünkü bu komple bir tesis de olabilir. Gelecek yıllardaki kazılarla bilgilerimizi pekiştireceğini tahmin ediyoruz. İnşallah turizme katma değer sağlaması açısından da önemli bir arter olacağına inanıyorum." Ahmet Ümit: Umutlu değilim ama vazgeçmeyeceğim
ERK ACARER / erkacarer@birgun.net @eacarer Sonra… Bir fırtına eser göçmen kuşların büyük bölümü ölür. Buna ‘kırlangıç fırtınası’ denir. Bir dramdır. ‘Kırlangıç fırtınası’, ilkbaharda okuyucuyla buluşacak. Ahmet Ümit’in yeni romanı… ‘Sığınmaya çalışan’ göçmen kuşların, mültecilerin hüzünlü ve sürükleyici öyküsü… Bir yanıyla ‘insanın, insana yaptığının’ bir sorgulaması… Ahmet Ümit’le Beyoğlu’ndaki bir kitap dükkânında buluşup Türkiye’yi, Antep özelinde değişen şehirleri, yaşamları, dramları ve ‘sığınamayanları’ konuşuyoruz. ‘Neydik ne olduk’ meselesi. ‘Ümit’ var mı? Kim bilir, belki de! Çünkü Louis Althusser’in söylediği gibi; ‘gelecek uzun sürer…’ ‘Ah gençliğimizin Antep’i…’ Canlı bombalara meze olan şehirler… Antep misal… Ahmet Ümit Antepli… Çocukluğunu ve ilk gençliğini geçirdiği şehrin ‘o zamanki halini ve ‘şimdi’sini bir romancı gözüyle anlatıyor. Değişim şaşırtıyor: “Çocukluğumuzdaki Antep. 1960’tan 78’e kadar kesintisiz olarak yaşadığım, ilk gençlik yıllarımı geçirdiğimi şehir bugünkü Antep’ten çok farklıydı. Anadolu’da pek çok yer, şehir özelliği taşımaz. Oysa Antep bir şehirdi. Kütüphanesiyle, sinemalarıyla şehirdi. Kendine ait bir radyosu vardı. Erkekler ve kadınlar, gazinolara, ikindi sazlarına birlikte gider, Hamiyet Yüceses’i, Şükran Ay’ı, Müzeyyen Senar’ı, Zeki Müren’i dinlerdi. Yerleşik bir halk vardı. Okullar ‘eğitim kurumu’ niteliğindeydi. Onat Kutlar, Ülkü Tamer Edip Akbayram Antep’ten çıktı. Şehir bir cazibe merkeziydi. ‘Anteplilik’ özel bir durumdu. Urfa’ya bağlı Halfetililer, Birecikliler ve Maraş’a bağlı Pazarcıklılar kendilerini Antepli gibi görürlerdi. Toprağı bereketli, insanları çalışkandı. Şehrin demokrat, kendine özgü bir kimliği vardı. Elbette şehir bu kimliğini geçmişten gelen yapısına borçluydu.” Nereden nereye… Ümit, ‘geçmişin birikimi üzerine inşa edilen ‘şehrini’ anlatıyor: “Antep Osmanlı’ya gözünü açmadı, tarihi Selçuklularla da başlamadı. Birikim daha eskiye uzanıyordu…” Karkamış, Islahiye, Nizip… Bugün mülteci kamplarında yaşanan skandallarla, fuhuş, taciz, istismarla anılan yerler. Oysa… “Antep’ten Hititliler geçti. Mısırlılarla büyük Kadeş Savaşı’nın planlandığı yer Hititlilerin ikinci büyük şehri Karkamış’tı. Zeugma küçük bir yerdi ama mozaikleriyle tarihi süsledi. Dülükbaba’da Mitra kültürü ortaya çıktı. Paganizmden Hıristiyanlığa da burada geçildi. Islahiye ’deki Yesemek’de binlerce yıl heykel yapıldı. Antep İpekyolu üzerinde olan bir şehirdi. Romalılar iz bıraktı. Ayasofya’yı yaptıran İmparator Justinyen, Antep Kalesi’ne de son halini verdirdi. Kısacası büyük bir zenginlik, kültürel birikim vardı. Bu sonraki dönemi de etkiledi.” ‘Dedem bir kilimciydi’ Peki, Ahmet Ümit’in kendi dönemi… Antep’teki çocukluğu, gençliği ve tanık oldukları… “Kırılmayı, bozulmayı yozlaşmayı bütün şehirlerde olduğu gibi hayatımın bir bölümünün geçtiği Antep’te de görüyorum. Can yakan bir dönüşüm. Gencecik bir adamdım. Evimiz şimdi Tahmis Kahvesi’nin olduğu Kozluca’daydı. Evden çıkar Kırkayak Parkı’na giderdik. Yolda selam vermekten yorulurduk. Museviler vardı, Rumlar vardı. Yüzyılın başında Ermeni nüfus vardı. Antep, Türklerin, Kürtlerin ve Arapların harmanladığı kültür birikimiyle yoğrulmuştu. Esnaf, birbirini tanır, saygı duyar, güvenirdi. Kimse kaydını tutmadan çıkarıp cebindeki parayı ihtiyacı olana verirdi. Bu çok kültürlü, güvenli yaşam zanaatkârları ortaya çıkardı. Küçük sanayi büyüdü, şehir daha da zenginleşti. Ermeniler sanatta, zanaatta hünerliydi. Beymahallesi’nde onların yaptığı taş evler vardı. Dedem kilimciydi. Bu zanaatı da bir Ermeni ustadan öğrenmişti.” Üç kuşak dönüşüm Sonra ne oldu… Antep’teki can yakan dönüşüm nerede başladı? Ahmet Ümit bir sosyolog titizliğiyle gözlemlerini ve tanıklıklarını aktarıyor, birkaç dönemi üstü üste koyup bugünkü Antep’i tanımlıyor: “İstanbul’da, Mersin’de, İzmir’de ne olduysa Antep’te de o oldu. Her şey göç sorunuyla başladı. Bu dalgayı, önüne çıkan her şeyi yıkan azgın bir nehre benzetebiliriz. Önce kır çözüldü. İlk göç dalgasının üzerine 90’lı yıllar eklendi. Bölge’de yaşananlar nedeniyle insanlar Antep’e akın etti. Diğer şehirlerde olduğu gibi bu insanlar kendi kültürleriyle geldiler. Ancak ne kültürlerini koruyabildiler ne de şehre entegre olabildiler. Tuhaf bir kültür ortaya çıkmaya başladı. Aslında 12 Eylül 1980’e kadar kentin ‘sol’da duran bir kişiliği vardı. Sendikaları, sivil toplum örgütlerini bitirdiklerinde insanlar kabuklarına çekilip yalnızlaştılar ve kendilerini bir yere ait hissetmek için dine sığındılar.” ‘Sol ülkenin sigortasıdır’ Her şey yine toplumu silindir gibi ezip geçen 12 Eylül Darbesi ve faşizmine çıkıyor… “Şüphesiz, tartışmasız” diye sürdürüyor Ahmet Ümit: “Elbette dünyada da rüzgârın değişmeye başlaması dönüşümde etkendi. Sovyetler Birliği çözüldü. İran’daki İslam Devrimi, Amerika’nın yeşil kuşak projesi radikal İslam’ın yükselmesine neden oldu. Geride yalız şehirler, yalnız insanlar kaldı. Solun yerini din alırken, insanlar yabancılaşma ve yalnızlık duygularını bu kurum içinde gidermeye çalıştı. Suriye’deki iç savaşla birlikte üçüncü göç dalgasına muhatap olan Antep’in yapısı da artık tamamen değişti. Geride bir insan dramının yanı sıra tükenen şehir kaldı. Artık Antep’te kimse birbirini tanımıyor. Bugünkü iktidarın İslam’ın her tonu ve rengine göz kırpması dönüşümü tamamladı.” ‘Büyük bir barış lazım’ Nasıl düzelir? “Gülümsüyor Ahmet Ümit; “Düzelmez” diyerek devam ediyor: “Ülkede solu bitirirseniz her şeyi bitirirsiniz. Sol, ülkenin sigortası, aydınlanmasıdır. İktidar olmasa da her türlü sol yapılanmanın varlığını sürdürmesi gerekir. Elbette silahlı yapıları kapsam dışında tutuyorum. Bir fikri, sol düşünceyi yok etmeniz ülkenin de bitmesi anlamı taşır. Tek başına iktidarı ele geçirmek demek ise çürümek demektir.” Ümit, ‘Düzelmez’ yargısının altını ısrarla çizip soruna daha geniş bir perspektiften de bakıyor: “Bütün Antep; romancılar, idareciler, gazeteciler birleşse Antep kurtulmaz. Ancak sorun sadece Antep de değil! Bugün her şehir bu yozlaşmadan payına düşeni alıyor. Büyük bir bölge yeniden dizayn ediliyor. Türkiye, eski dönemlerdeki gibi oyun kurucu olmadığı gibi bu oyunda da yok. Kurtuluş için barışı yükseltmek lazım. Bu büyük bir coğrafyada Kürt sorunu, Suriye meselesi çözülmeden ve geniş bir kapsamda barış yaşanmadan Antep sorunu da çözülmez!” ‘İnsanı yeniden ele almak lazım’ Ahmet Ümit’in yeni romanı ‘insan’ denen varlığın dehlizlerini anlatıyor. Türkiye’de yaşanan, Antep’te yaşanan, İstanbul’da yaşanan büyük dramlar ve sığınmacılar çerçevesinde dönen kurgu ‘dehlizler’ konusunda da fikir veriyor… “Suriye ve Suriyeli dramıyla yazar olarak daha derinden ilgilendim. Yaşananları görmek ‘insan’ denen varlığın sorgulanmasına yol açıyor. İnsana yeni bir bakış açısı getirmemiz gerekiyor. Bence sol da bunu yapmalı. İnsan ruhunun sorgulanması gerekiyor. Çözemediğimiz şeylerden biri psikoloji. Klasik Marksizm, insana güvenden söz ediyor. İnsan özünde iyidir, ekonomi iyi olursa o da iyi olur, insana güvenmek gerekir’ diyor. Ancak bunu henüz psikoloji ve Freud’un ortaya çıkmadığı dönemde söylüyor. ‘İnsanın iyi olduğu’ düşüncesine katılmıyorum. Bana kalırsa insan daha çok kötüye yakın ortada bir varlık. Kötüye daha meyilli, kötü daha cazip geliyor.” *** Yeni romanının ismini ilk kez açıkladı: Kırlangıç Fırtınası Derin bir sorgulama: Vahşete sesini çıkarmayan, sessiz insan... Ahmet Ümit’in yeni romanı tam da ‘bu kötü tarafa yakın’ noktalardan geçiyor. Suriyeli göçmenler üzerine bir roman. Çocuk tacizi, organ pazarlıkları, insan kaçakçılığı, fuhuş… Gördüğümüz görmediğimiz ne varsa tekmili romanda. Söz ettiği ‘insan meselesini sorgulayan büyük tüyolar veriyor Ümit: “Bir seri katil var. ‘İnsan öldürmekten zevk alan bir seri katil’ denince hepimizin tüyleri diken diken olmaz mı? Vahşi, insan avcısı biri… Bu vahşi kişiyle, yaşanan dehşete sesini çıkarmayan insan arasında bir kıyaslama yapıyorum. Hangisi daha korkunç, hangisi daha vicdansız’ bunu bulmaya çalışıyorum. Suriyeli göçmenleri ele alıyor. Türkiye’de ve çevre ülkelerde ne yaşanıyorsa bunları ele alıyor. İnsan ve organ kaçakçılığı, fuhuş, dram… Konusu İstanbul’da geçiyor. Bir insanlık cehennemini anlatıyor; ‘biz kimiz?’ bunu sorguluyor. Romanın ismi büyük ihtimalle ‘Kırlangıç Fırtınası’ olacak. Nisan ya da mayıs ayında çıkacak. Kırlangıçlar göçmen kuşlardır. Fırtına yiyince büyük bir kısmı ölür. Kırlangıçların hikâyesi, bu açıdan Suriyeli sığınmacılarınkiyle örtüşüyorlar. *** ‘Yazdıklarıyla ülkeyi değiştirdiler’  Ümit, ‘bir yazar olarak bildiğim yöntemlerle uğraşıyorum’ diyor: “Sola destek vermeye ve yazarak model olmaya çalışıyorum. Nâzım’ları, Sabahattin Ali’leri düşünüyorum. Orhan Kemal, Aziz Nesin, Ahmet Arif ve Kemal Tahir’lerin yaşadıkları bizden farklı değildi. Gerçekten korkunçtu. Nâzım’ı 13 yıl yok yere cezaevinde tuttular. Ama her şeye rağmen onlar, bu tarihe damga vurdular, silinmeleri mümkün olmadı ve ülkeyi değiştirdiler. İnanılmaz bir şey. Bizim de böyle bir seçeneğimiz var. Bugünden yarına olmasa da rüzgâr değişir, hayat değişir. Dünya tarihi karşısında bizim hayatımız hiçbir şey değil. Evet, umutlu değilim ama uğraşmaktan, vazgeçmemekten ve mücadeleden yanayım. Louis Althusser’in söylediği gibi; gelecek uzun sürer…” *** İktidar mücadelesi Ümit her şeyin içinin boşaldığına vurgu yapıyor: “Antep’te ahilik, sufilik geleneği vardı. Mevlana saray sofralarını reddetmemiş miydi? Hocası molla Gürânî saraya kan bulaşmıştır diye Fatih Sultan Mehmet’in davetini bile geri çevirmemiş miydi? Nefis, iktidar mücadelesine ve iktidarın parçası olma isteğine dönüştü. Cemaatler de böyle bozuldu ve insanı bozdu.” Enstrümanlar parçalansa bile türküler susmayacak
ZEYNEP KURAY / zeynokuray@gmail.com İdil Kültür Merkezi’ne baskın yapan polisin Grup Yorum’un kullandığı tüm müzik enstrümanlarını parçaladığı ortaya çıktı. Birgün’e konuşan Grup Yorum üyesi Helin Bölek, üç grup üyesini darp ederek gözaltına alan polisin paranoyasını, ”Piyanonun tuşlarını söküp içine bakmışlar” diye aktardı. Grup Yorum’un bu tarz baskı yöntemleriyle susturamayacağını vurgulayan Bölek, “ Enstrümanları parçalasalar da türküler susmayacak ” dedi. Perşembe gecesi İstanbul’un Okmeydanı semtine baskın yapan polislerin bir hedefi de Grup Yorum’un çalışmalarını yürüttüğü İdil Kültür Merkezi’ydi. Baskında Yorum üyelerinden Bahar Kurt ve Özgür Gültekin’i darp ederek gözaltına aldı. Baskın sonrası İdil Kültür Merkezi’ne geldiğinde karşılaştığı manzarayı anlatan Helin Bölek, “Bırakın camları kırmayı, pençelerin demirlerini dahi kırıp içeriye girmişler. Eşyalarımızdan notalarımıza kadar her şeyi dağıtmışlar, dolapları devirip, enstrümanları kırmışlar. Piyanoyu resmen paramparça etmişler, tuşları teker teker sökmüşler. Tiyatromuzun duvarlarını da parçalamışlar. Tüm elektronik eşyalarımıza el koymuşlar” dedi. Amaç halka gözdağı vermek İdil Kültür Merkezi’nin yasal bir kurum olduğunu hatırlatan Bölek, “Herhangi bir soruşturma varsa, bir tebligat yollarsın ya da gündüz gözüyle gelirsin bildirirsin. Ama bu şekilde, uzun namlulu silahlarla, gecenin bir vakti , tüm mahalleyi korkutup duvarları pencereleri kırıp haldır küldür girerek insanları gözaltı almazsın. Esas gayri meşru olan budur. Grup Yorum’u herkes biliyor ve kaçmayacağımız da belli, buradayız. Ama dert başka, asıl dert kurumda gayri meşru işler yürüyormuş gibi bir hal yaratıp herkesi terörize etmektir. Onlara göre kurumları basmak, kapıları kırarak insanları işkenceyle gözaltına almak çok meşru!” şeklinde konuştu. Baskınların amacının devrimciler ve belli başlı kurumlar üzerinden halka gözdağı vermek olduğuna işaret eden Bölek, kapatılan muhalif 23 TV kanalını ve kapatılan radyoları hatırlatarak, bu baskınlarla genel bir korku yaratılmak istendiğini kaydetti. Grup Yorum susmayacak İşkence edilerek gözaltına alınan Grup Yorum üyelerinin terörle mücadele şubesine götürüldüğünü de aktaran Bölek, kısıtlama kararı olduğu için gözaltındaki üyelerin avukatları ve aileleriyle görüştürülmediklerini de söyledi. İdil Kültür Merkezi içinden alınan Bahar Kurt ve Özgür Gültekin dışında yine Grup Yorum üyesi olan Ekin Can Yıldırım’ın da aynı gece başka bir yerde gözaltına alındığını aktaran Bölek, “Arkadaşlarımızı kaç süre gözaltında tutulacakları belirsiz. Biliyorsunuz uzun süreli gözaltılarda insanlar katledildi. O nedenle ne yapılacağının garantisi yok” diye konuştu. Baskıların Grup Yorum’u susturamayacağını vurgulayan Bölek, “ Enstrümanları parçalasalar da türküler susmayacak” dedi. 21. Uluslararası Ankara Tiyatro Festivali başlıyor
BİRGÜN / ANKARA Toplumsal Araştırmalar Kültür ve Sanat İçin Vakıf (TAKSAV) tarafından 20 yıldır aralıksız olarak düzenlenen Uluslararası Ankara Tiyatro Festivali, bu yıl 18-28 Kasım tarihlerinde gerçekleştirilecek. 21 yıllık serüven Festivale katılacak grupların belirlendiğini duyuran Festival Yönetmeni Yener Aksu, “21. Uluslararası Ankara Tiyatro Festivali’ne yurt dışı, üniversite toplulukları, şehir tiyatroları, çocuk tiyatroları, sokak tiyatroları, özel ve amatör tiyatrolar olmak üzere 140 tiyatro topluluğu katılmak için başvuruda bulundu. Festival Komitemiz ve Danışma Kurulumuz festivale katılacak tiyatro topluluklarını belirledi” dedi. Festivallerin, ulusal ve uluslararası toplumsal ilişkiler açısından büyük önem taşıdığını belirten yönetmen Aksu, bu yılki festival hakkında şunları söyledi: “Ülkemizin ve coğrafyamızın içinde bulunduğu koşullar bugün daha çok dayanışmaya, bir araya gelmeye ve sıcacık kucaklaşmaya ihtiyaç duymaktadır. Toplumlarla sanat arasındaki bağın kopukluğu çağdaş, yaşanılabilir bir dünyaya yönelik beklentileri boşa çıkarıcı gelişmelere yol açmakta, yaratıcı, özgür düşüncenin gelişmesini engellemektedir. Bu kopukluğun yaşanmaması için özellikle sivil toplum kurumlarının sanata destek vermeleri, bu tür organizasyonları desteklemeleri gerekmektedir.” 46 tiyatro grubu festivalde Aksu, Çehov, Dostoyevski, Aziz Nesin gibi yazar ve yönetmenin oyunlarının bulunduğu festivale Genco Erkal, Can Gürzap, Ayça Varlıer, Tarık Şerbetçioğlu gibi sanatçıların da sahne alacağı 46 tiyatro grubunun katılacağını belirtti. Festivalde sokak tiyatrolarına yer verilemediğini aktaran Aksu, "Bu yıl sokak tiyatrolarına bilinen sebeplerden dolayı yer veremedik. Bundan önceki yıllarda ortalama 60 tiyatro topluluğuna yer veren festivalimiz bu yıl daha az sayıda tiyatroya yer vermek zorunda kaldı” ifadelerini kullandı. Che 49.yıl (3)
Che: “Arkadaşları Andreas Baader’i hapisten kaçırmak isterlerken, daha önceden tanıştıkları gazeteci sen ise planın yalnızca küçük ve ‘zararsız’ bir parçasıydın.” Ulrike: “Kütüphanede buluştuk Baader’le. Tam konuşurken yoldaşlar içeri girdi, polisleri etkisiz duruma getirip Baader’i kaçırdılar...” Che: ”O gün yalnızca oturup bekleseydin, şimdi sadece muhalif bir gazeteciydin. Sen de atladın o pencereden, Baader’in arkasından…” Ulrike: “Ben kişisel olarak bu ülkede yaşanan şeylerin çoğunun uzun boylu tahlile gerek kalmadığına inanmış bulunuyordum artık.” Che: “Yıllar sonra kurucularından olduğun Kızıl Ordu Fraksiyonu (RAF) üzerine yazanlar, sizleri eleştirdiler; eylemlerinizi doğru bulmayanlar, ‘maceracı’ diyenler oldu. Ama hiç kimse dünyayı değiştirme ideallerinden ve cesaretinizden kuşku duymadı. Helma Sanders-Brahms senin için şunları demiş: ‘O, Almanya’nın savaş sonrası dönemindeki en önemli ve aynı zamanda en iyi yazan gazetecisiydi, şimdi de öyle… Metinleri o denli yoğun ki, yaşama geçirilmek için dayatıyorlar. Okuyanlara, adaletsizliğe karşı savaşımın zorunlu olduğunun ve maddi açıdan olmasa da, en azından ahlaki olarak savaşmaya değdiğinin güvencesini veriyorlar. Onu karşı taraf için tehlikeli yapan buydu.” Ulrike: “Yakar mısın şunu?” Che: “Bak kızım çok sigara içiyorsun. İçeceksen bunu iç, daha az zararlı.” “Ulrike: “Ha, senin şu Havana puron… Bir nefes çeksem?” Che: “Sana lokum yanaklı kız desem… Bir şey isterken güzel gülümsüyorsun…” Ulrike: “Al yanaklıyı anladım da bunu hiç duymadım… Hem lokumu nerden biliyorsun sen?” Che: “Şu sıralar yaşım başım aklım Türkiye’de…” Ulrike: “Neden?” Che: “Orada, herkes içeride…” Ulrike: “Ha o zaman, gidip birlikte kaçıralım onları tutukevlerinden…” Che: “Dur, kal olduğun yerde…” Ulrike: “İnanamıyorum! Bunu sen mi söylüyorsun?” Che: “Yöntem sorunlu! Kaçını kurtaracaksın?! Yazarı, gazetecisi, düşünen insanı, alayı içeride…” Ulrike: “Ama…” Che: “O ünlenen sözünü anımsattın bana: Üzgün olmaktansa öfkeli olmayı yeğlerim…” Ulrike: “İyi demiş miyim ?” Che: “Ama Türklerin bir atasözü var: Öfkeyle kalkan zararla oturur…” Ulrike: “Bazen?” Che: ”Evet, her zaman değil…” Ulrike: “Ayrıca, Atasözlerini pek sevmem Che…” Sesler karışmaya başlıyor birbirine… Dünyayı nasıl değiştirebilecekleri üzerine o ateşli tartışmaların tümünü algılayabilmeyi, geçmişten gelen birikimleri ve deneyimlerini bana da aktarabilmelerini istiyorum... “Hey duyamıyorum!” diye yaklaştıkça daha bir bulanıklaşarak ıraklaşıyorlar; varılacak bir yer var da oraya doğru yol alıyorlar sanki… Tam yaklaşıp bedenlerine dokunabileceğim ki birden saydamlaşıyor Che ve Ulrike; ve birlikte bir dehlizden içeri girer gibi neyin-nerenin derinliklerine iniyoruz bilemiyorum… Aramıza bir uzaklık koyup bir eğimde duruveriyorlar az ötemde. Sisler içinde bir alanda Ulrike, yalnızca beden diliyle kafatasından beynini nasıl çıkardıklarını çaldıklarını gösteriyor… Sonra Che de, o son dediklerini katiline: “Vur, korkak herif, sonuçta yalnızca bir adam öldürmüş olacaksın!” Gizlenedurdukları yerlerine çekilirlerken, birden sıçrayarak terler içinde sırılsıklam uyanıyorum yatağımda. Karşımda duvara asılı fotoğraflarına dönük yüzüm kalakalmış Che ile Ulrike’de… “Off ya,” diyor yanımdaki yatakta bizim ufaklık, “Gene uyutmadın beni…” “Çok mu bağırdım?” diyorum. “Şu iki çerçeveyi indireceğim duvardan!” diyor. “Öyle bakıp bakıp da sonra geceleri böyle…” “Yooo,” diyorum, “Yoo, capcanlıydı, düşümde değillerdi sanki…” “İşte onlar yaşıyorlar, yani hayalinde?…” “Ne demeye çalışıyorsun ufaklık?!” “Hem bakalım bunlar hiç karşılaştı mı birbirleriyle?“ diye soruyor. “Bilmem. Sanmıyorum! Ayrıca ne önemi var bunun! Ben karşılaşıyor, görüşebiliyorum ya onlarla!…” Uzun uzun bakıyor yüzüme ufaklık. Farhadi: ‘Sembollerle anlatım sansürden doğmuştur’
CANAN AYDIN / cananaydin@birgun.net İran sinemasının Cafer Panahi, Abbas Kiarostami gibi kuşağının önemli yönetmenlerinden, Asghar Farhadi Antalya’daydı. Antalya Film Festivali’nin Dünya Sinemalarından Panorama başlığı altında yeni filmi ‘Forushande/Satıcı’nın da gösterimi yapılan Farhadi, Antalya Film Forumu kapsamında sinema tutkunlarıyla deneyimlerini paylaştı. Ayrılık filmiyle önce Berlin’de Altın Ayı, ardından En İyi Yabancı Film Oscar’ını kazanan ve bir sonraki filmi Geçmiş’le Cannes Film Festivali’nde Altın Palmiye için yarışan yönetmen Farhadi, katıldığı ‘Ustalık Sınıfı’ oturumunda kendi sinemasını ve feyz aldığı olayların neler olduğu anlattı. Amerika’da Oscar ödülü alarak sinema alanında İran tarihinin en büyük başarısına imza atan yönetmen “Her sinemacının aslında kendi yolu vardır. Ben de kendi yolumu arıyorum” diyerek kişisel deneyimlerinden bahsetti. Farhadi: Gerçeklik neden önemli? Filmlerinde sıradan gibi görünen olayları orta sınıfa ait suç ve ceza öykülerini beyazperdeye aktaran yönetmen Farhadi kendi sinemasının gerçeklikten beslendiğini ve sinematografik olarak gerçekliğin önemine vurgu yaptı. Farhadi filmlerinde gerçeklik üzerine nasıl bir yol çizdiğini şöyle anlattı: “Filmlerimdeki gerçeklik sizi cezbediyor olabilir. Bazılarınıza drama ve hikâye ilgi çekici gelmiş olabilir. Örneğin Hitchcock filmleri sağlam bir drama üzerine kurulur. Ya da çok gerçekçi olup, belgesel yaklaşan filmler ilginizi çekiyordur; Kiarostami filmleri gibi. Benim için en çekici taraf şu: Ben drama üzerine anlatılan filmleri izlediğim zamanlar, o karakterlerin gündelik hayatlarını merak etmeye başlarım. Tam tersine çok gerçekçi, belgesele yaklaşan filmleri izlediğimde de onların bir dramı olsun isterim. Ben filmlerimde bu ikisini birleştirmeye çalıştım”. ‘Gündelik hayat çekici mi?’ “Gerçeklik nedir? Acaba bizim gündelik hayatımız mı? Gündelik hayat çekici mi? Bir sürü tekrardan oluşuyor hayat. Peki öyleyse neden gerçekliğe bu kadar önem veriyoruz?” sorularını soran yönetmen kendi sorularına şu cevabı verdi: “Gerçekliğin ne kadar katmanlı olduğuna dair size bir örnek vereyim. Bir arkadaşınızla çay içmeye gidiyorsunuz. O daha erken gitmiş, siz gecikmişsiniz. Geldiğinizde, size yola çıkmaktan, başka yerlere gitmekten bahsediyor. Gündelik konuşmalar geçiyor aranızda. Bunlar bizim gündelik hayatlarımızın gerçekleri, sinemaya dönüşecek bir sahne değil gibi. Ama bir sonraki gün o arkadaşınızın öldüğünü düşünün. İşte o zaman, siz arkadaşınızın bir gün önce hep yolculuktan bahsettiğini söylersiniz. Bütün algı değişir. İşte bu gerçekliktir. Gerçeklikte bir sürü böyle işaret var ve biz onların önemi olmadığını düşünüyoruz. Ben bunları önemsiyorum”. İşaret ve semboller neye yarar?  Filmlerinde sıklıkla kullandığı işaret ve sembollere ilişkin yaşadığımız, içine doğduğumuz toplumun etkilerini de anlatan yönetmen Farhadi şunları söyledi: “Sembol: Arkasında bir anlam vardır. Örneğin beyaz güvercin farklı kültürlerde “özgürlük” anlamını taşır. Semboller hep sözleşme temelinde kurulmuştur. Farklı kültürlerde farklı anlamlar taşıyabilir. Sarı rengi benim kültürümde “şüphe” anlamına gelir. Taziye adındaki oyunumuzda şüphe içindeki karakterler hep sarı rengi giyer. Benim filmlerimde de insanların evlerinde sarı renk çok vardır. Ama bu rengin Çin’de bambaşka bir anlamı vardır. Sembollerle anlatmak sansürden doğmuştur. Ama bugün başka bir konu var: İşaret. İşaret: Filmin içinde bir işaret gördüğümüzde gerçeklikten kopuk değildir aslında. Ama filmin bütününde yan yana koyduğumuzda bir bütün-anlam teşkil eder. Örneğin şehirdeki işaretlerden biri bizi bir yere götürmüyor. Şehir işaretlerinin bütününe bakarak yolumuzu buluyoruz. Örneğin son filmim “Satıcı”nın başında bir binanın yıkıldığını görürsünüz. Bu tek başına bir şey işaret etmiyor. Ama filmin tümüne baktığımızda, o binanın parçalanmış olması, filmdeki bütün ilişkilerin parçalanmasını çok iyi ifade ediyor”. Bu işaretleri koyarken, filmlerinin kimler tarafından izleneceğini hiç düşünmediğini söyleyen yönetmen, “O işaretlerle kendim için bir dünya kuruyorum” dedi. Sinemada film izlemek toplu bir ayin gibidir “Günümüzün sinema seyircisi, yönetmenle ‘göz seviyesinde’ ilişki kuruyor diyen Farhadi, izleyicinin filmleri sosyolojik, siyasal, ahlakçı gibi farklı yerlerden yorumlayabileceğini ancak bir yönetmenin sadece hayatı bilmesi gerektiğini vurguladı. Bir filmin kalıcı olabilmesi için ise sevinç ya da üzüntünün düşünceye dönüşebilmesiyle olabileceğini söyleyen Farhadi “Filmin sonunda sizi düşünmeye iten bir soru işareti olmalıdır” dedi. Günümüzde farklı ortamlarda filmlerin seyredildiğine de değinen yönetmen “Benim isteğim sinema perdesinde ve toplu bir şekilde izlenmesidir. Sinemada izlemek bir toplu ayin gibidir. Ama teknolojik değişimin önüne geçemeyiz. Biz yaşadıkça sinemalar kalır. Biz öldükten sonrasını bilemeyiz” şeklinde konuştu. Kendi dilimizde yaptığımız filmler kalptendir Neden başka ülkelerde de film yaptığını anlatan yönetmen “Bir yönetmenin kendi ülkesinde yaptığı filmleri bütün kalbiyle yapar. Başka ülkede film yapmaya başladığında mantık da giriyor devreye. Bazı izleyici daha çok duygu ister bazıları da mantığı arar. Ben her iki seyirci kitlesini de gördüm ve yaşadım. Ben neden başka ülkelerde film yapıyorum. Ben sadece yeni tecrübeler olsun diye” dedi. Hikâyeler ipten bir askıdır Filmlerindeki hikâyeleri ipte bir askıya benzeten yönetmen senaryolarına ilişkin ise şunları söyledi: Filmin yeniden zihninizde başladığı andır. Hikâye ipten bir askıdır. Bu ipin bir ucu bir duvara, diğer ucu öbür duvara asılır. Ve üstüne elbiseler asarız. Bir son bağlamazsak elbiseler asılamaz, düşer. Hikâyenizi yazarken her zaman bir son bulundurun aklınızda. Belki bu gerçekten kullanacağınız son değildir. Belki değiştireceksiniz ama kalemi her elinize aldığınızda bir son hazırlayın. Kadın erkek değil insanlar var filmlerimde Forumun ardından salondaki konuklardan sorular alan Asghar Farhadi filmlerindeki kadın ve erkek tanımlamalarını nasıl yaptığına ilişkin gelen sorusunu işe şöyle cevap verdi; Ben yazarken kadın ya da erkek diye düşünmem; yazdığımı insan olarak görürüm. İnsanları kadın ya da erkek olarak ayırmanın bir saygısızlık olduğunu düşünüyorum. Ben karakterlerimi birbirlerinden cinsiyet temelli ayırmam. Evet, kadın ve erkeğe ait farklılıklar vardır. Benim filmlerimdeki kadınlar daha ileri bakar. Erkekler ise daha çok geçmişte olan bitenle ilgilenir. Bunun nedenini şöyle buldum. Kadınlar doğurgan oldukları için daha çok geleceğe bakıyor. Erkekler ise daha çok çalıştıkları toprağa, yere ve geçmişe bakıyor. Bacanak aslanların ormanı
Zeki Alasya’nın 1977’de yönetip Metin Akpınar’la birlikte oynadığı Aslan Bacanak adlı filmi geçen hafta tekrar izleme şansım oldu. Eski izlemelerimden aklımda sadece “Kedidir kedi!” sözü kalmış, filmi bu sefer bir tür dehşet duygusuyla izledim. Antagonist ve protagonist arasındaki gerilim ve çatışmalarda izleyici taraf tutmaya yönlenir. Bizim bu filmde mecburen en az biriyle ya da hikâyenin gelişimine bağlı olarak her ikisiyle de özdeşleştiğimiz karakterlerden ilki, minibüs şoförü Halim (Metin Akpınar): ‘Namus elden gidiyor!’ korkusuyla kız kardeşinin pencereden örtü silkelemesine bile izin vermeyecek kadar ‘mutaassıp’ bir kabadayı. Mahalle halkı ve esnafa uyguladığı baskıyla tam bir zorba. Kardeşi ve yanında çalışan muavini başta olmak üzere herkesi terörize eden bu kavgacı karakter kahvede tombalacılığı, iskambil ve okey gibi oyunları yasakladığı için meşrulaştırılıyor. Bir de her hareketiyle, mahallenin belli ki en görmüş geçirmiş karakteri olan Raif Amca’nın -babadan devlete kadar geniş bir yelpazeyi kapsayan otorite temsilcisinin- gönülden onayını alıyor. İkinci karakter mahalleye yeni taşınan bir başka minibüs şoförü, Selim (Zeki Alasya): Fiziksel özellikleri izin verse belki Halim’den daha fena kabadayı olacak yalancı, ağlak, tehlike anında ev sahibesi olan yaşlı kadını pencereye çıkarıp “Atarım valla!” diyerek mahalleliyi tehdit edebilecek kadar da onursuz bir adam -bu sahne gerçeküstü bir dehşet içeriyor: Evin önüne doluşan mahalle halkı tehdit üzerine hiçbir şey yapmadan sokağı terk ediyor, bu olay bir daha da gündeme gelmiyor. Mahalleden hiç kimse “Teyze, iyi misin? Selim sana zarar verdi mi?” demiyor, hiç kimse “Sen dayaktan kurtulmak için nasıl olur da yaşlı bir kadını böyle tehlikeye atarsın?!” diyerek tepki göstermiyor. Belli ki bu mahalleli için ‘olabilirlik’ sınırları içinde gerçekleşen bir eylem… Daha kötüsü, teyzeyi sonraki sahnelerin birinde aşk acısıyla yataklara düşen Selim’in baş ucunda oturmuş onu teselli etmeye çalışırken görürüz. Yani gördüğü şiddet bu kadın için bile meşrudur… Raslantısal ve kasıtlı şiddet örnekleriyle dolu filmin finalinde Halim kız kardeşinin Selim’le evlenmesine izin verirken bile ‘sevgiyle dolu’ bir şiddet uygular: “Kızkardeşimi sana veriyorum ulan!” Çaat! “Ona iyi bak!” Çuut! “En az üç tane çocuk isterim!” Çaaat! Halim Selim’i döverken mahalleli de keyifle gülmektedir. Kısaca mahallenin tüm hayatı iki adamın eylemleri etrafında döner, diğer insanların hiçbir önemi yoktur: Biri zorba ve kabadayı, diğeri ağlak ve yalancı… Gençliğinde epik tiyatro ve Brecht estetiği üzerine çalışmış, Türkiye politik sinemasının küçük başyapıtlarından olan Dikenli Yol (1986) gibi bir filme imza atmış, belli ki toplumsal sorunlarla da ilgilenen Zeki Alasya bu korkunç filmi hikâyesine inanarak mı yoksa Türkiye mahallesinin hâlini göstermek için mi yapmıştır bilemiyorum ama, tâ 40 yıl önce yapılmış bir filmin ülkenin bugünkü yaşam kültürünü neredeyse bire bir anlatıyor olması hem şaşırtıcı hem de ürkütücü. Ama asıl şaşırtıcı olan, mahallenin akıldışı bir zihniyetle tarih ve diyalektik yokmuş gibi davranarak hiç değişmemeyi başarması, hâlâ katil zorbalarla yalancı ağlakların oyun yeri olması... Tereddüt, Satıcı ve Yaşamın Kıyısında
Antalya Film Festivali’ni çarşamba akşamından itibaren izlemeye başladım. Salonlar ağzına kadar dolu, bu çok iyi. Fakat yer bulmak da ciddi sorun. Acaba ayrıca basın gösterimleri mi düzenlenmeli? Çünkü insanları bazen de yurtdışından getirtip, film seyrettiremeden göndermek söz konusu olabilir. Halk plajlara hücum ettiğinden vatandaş denize giremiyor gibi bir durum söz konusu (gülümseyen surat). Tereddüt Yeşim Ustaoğlu’nun Tereddüt’ü bazı açılardan Araf’la ortak noktalar taşıyor. Ustaoğlu kadın cinselliği, fantazisi ve duyumsallığı üzerine cesurca gitmeye devam ediyor. Bu muhafazakâr zamanlarda “Teredddüt”ün tavizsizliği ilaç gibi geldi doğrusu. Film, birbiriyle yolları kesişen iki kadının hikâyesini anlatıyor. Asıl hikâye Şehnaz’ınki (Funda Eryiğit). Şehnaz, bir psikiyatr ve bir gün Elmas’ın (Ecem Uzun) tedavisini üstlenmesi gerekiyor. Şehnaz, güçlü bir kadın, işi olan, modern biri. Fakat Şehnaz’ın fantazi dünyasında domine eden maço erkek figürü başrolde. Şehnaz’ın, Cem (Mehmet Kurtuluş) adlı sevgilisi böyle biri, sert hatları olan maço biri. Bir anlamda Araf’ta Özcan Deniz’in canlandırdığı kamyon şoförünün entelektüel versiyonu. Fantazi nesnesi olarak çekici ama gerçek hayatta çekilmez olabilen bir tip. Şehnaz’la Cem’in ilişkisinde duygusal ve entelektüel paylaşım çok sınırlı. İlişkileri cinselliğe dayanıyor, uzaktan skype’laşırken de cinsel fantazilerini paylaşıyorlar. Cem yalnızken sanki sadece porno izliyor, Şehnaz onu bu halde gördüğünde bile ilişkilerinde bu bir sorun teşkil etmiyor, çift bunun ardından yeniden sevişebiliyor. Kısacası ilişkide bir denge var ve çiftlerden birini suçlamak manasız. Fakat bu denge Şehnaz’ın meslektaşı bir doktorla daha zengin, daha boyutlu bir ilişki geliştirmesiyle bozuluyor. Elmas ise bir kadın/çocuk. Küçük yaşta evlendirilmiş, belki babasının tacizine uğramış (filmin ima ettiği ama muğlak bıraktığı noktalardan biri) güçsüz bir genç kadın. Komşu evde oturan kayınvalidesinin de hem hizmetçisi hem de hemşiresi gibi. Kocasıyla sevişmek onun için bir zul, bir eziyet. Seks ona sadece acı veriyor. Ve nihayetinde bir gün Elmas, Şehnaz’ın hastası oluyor. Şehnaz’ı bu noktaya getiren olaylar filmin en dramatik anlarını oluşturuyor ve film Şehnaz’ın hikâyesi olmaktan Elmas’ın hikâyesi olmaya doğru gidiyor. Elmas’ın hikâyesi çok daha dramatik olduğundan, Şehnaz’ın öyküsü etkisizleşiyor. Film bu dramatik gelişmeleri de olabildiğince muğlak bırakmayı seçiyor. İki kadının öykülerinde ortak bir nokta olduğunu, erkek tahakkümünün farklı boyutlarını yansıttığını düşünenler çoğunlukta gibi. Ben bu görüşe katılmıyorum. Şehnaz’ın hikâyesinde bir tahakküm sözkonusu değil. Bir yanlış bilinçten belki söz edilebilir, belirli bir tip erkeği, sert ve maço erkeği makbul görme konusunda. Ama Şehnaz’ın tahakküm altında olduğunu düşünmüyorum. Tercihi yönünde bir erkekle birlikte olmuş, tercihinin yanlışlığını görünce de başka bir erkekle birlikte olmaya başlamış bir kadın o. Gayet kararlı ve ilişkiyi sündürmüyor. Bu anlamda Şehnaz’la Elmas’ı ortak bir “erkek tahakkümü altında ezilen kadın” ba şlığı altında değerlendirmeyi anlamlı bulmuyorum. Filmin zaaafı da belki bu, iki kadının hikâyesi birbirine değiyor ama içiçe geçmiyor. Ve Elmas’ın yaşadıkları çok daha sert olduğundan Şehnaz’ın duygusal yolculuğu güme gidiyor. Oyunculuklar genelde çok iyi. Filmin jeneriğinin kesilmesi ise çok ciddi bir sorundu. Ustaoğlu soru-cevap kısmında, jenerikte görmüşsünüzdür, psikiyatrlardan yardım aldım dedi ama jenerik yarıda kesilmiş olduğu için görmemiştik. Satıcı Asghar Farhadi (Aşgar değil Asgar okunuyor, asgarinin asgarı, küçük yani) filmi satıcıyı izlerken bunun bir Farhadi filmi olduğunu unutarak izlememizi önerdi ama Satıcı tipik bir Farhadi filmi. Yine ahlaki ikilemler ve sınıf farklılıklarının getirdiği gerilimler filmin odağında. Fakat bu kez Farhadi seyircisinin sinirleriyle fazla oynamış. Gerdikçe geriyor, nerdeyse sinirlerimiz üzerinde zıplıyor. Bana fazla geldi. Tiyatro oyuncusu bir çiftin ilişkisini anlatıyor film. Kadın evde yalnızken saldırıya uğruyor. Evin eski kiracısı bir hayat kadınıymış. Eski müşterilerinden birinin geldiği ve saldırıyı gerçekleştirdiği düşünülüyor. Kadının saldırı anında banyodan yeni çıkmış, bornozuyla oluşu, işe cinsel tacizi de katıyor. Ve bu durum kadının kocasında büyük bir strese yol açıyor. Karısının, dolayısıyla kendisinin namusu leke almış oluyor. Ve adam intikam peşinde koşmaya başlıyor. Tacize uğrayan, ağır yaralanan kadının öyküsü tamamen ikinci plana düşerken, film erkekler arasında geçen bir drama dönüşüyor. Ne çekerse erkekler çekiyor sanki. Yaşamın Kıyısında Kenneth Lonergan’ın “Yaşamın Kıyısında”sı ise bir başyapıt. Gerçi ben hep benzer konulu filmlere başyapıt diyorum galiba... Bunun da muhakkak kendi tarihimle alakası var. Bir yas ve suçluluk filmi olan ve yine başyapıt diye niitelendirdiğim “Julieta” gibi “Yaşamın Kıyısında” da bir yas ve suçluluk duygusu filmi. Bu filmin vizyona gireceğini umuyorum. Çocuklarının ölümüne neden olan bir baba, erkek kardeşi ölünce, yeğenine bakmak zorunda kalır. Bu arada ayrıldığı eski karısıyla da yolları yeniden kesişiyor. Hayatta kolay çözümler olmadığını, bazen zamanın tedavi edemediğini, suçluluk duygusunun insanın peşini ömür boyu bırakmayabileceğini anlatan, Casey Affleck’in çok iyi oynadığı bir film Yaşamın Kıyısında (Manchester by the Sea). Gelince kaçırmayın.  Sanatçı Timuçin Şahin: Vahanın çöle faydası yok
ÖMÜR ŞAHİN KEYİF/NEW YORK @omursahin Kendine has gitar sitili ve besteleriyle önemli bir sese sahip olan Timuçin Şahin, bu akşam Akbank Sanat’ta. Akbank Caz Festivali kapsamında saat 19.00’da gerçekleşecek trio konserin sahnesinde basta Joshua Ginsburg, davulda Oven Hart da var. Şahin, konserin repertuarı için “Bazı caz standartları benim doğaçlama retoriklerimin yansıdığı bir palete dönüşecek” diyor. Timuçin Şahin’le konser öncesi, New York’ta buluştuk. Uzun yıllardır yaşadığı bu kenti, festivalleri, yeni albümünü konuştuk. » Albümler, performanslar, eğitmenlik, babalık… Bütün bunları aynı anda ve New York’ta yapıyorsunuz… Cennet mi cehennem mi bu kent? Burada insan gibi yaşayabilmek, çocuk yetiştirmek ve yüksek adanmışlık isteyen bu müziğin içinde aynı anda besteci, icracı ve eğitmen olarak bulunmak kolay değil. Cehennem demek haksızlık olur ama cennet benzetmesinin hakkını sadece müzik ve sanat üzerinden veriyor bu şehir. 1950'lerden beri, hayat ne kadar zor akarsa aksın, en üstün vasıflı müzisyenleri çeken bir manyetik alan New York. Buradaki yaşantımda bu alanın içinde kalmaya çalışıyorum olabildiğince. Müzik dışı sorumluluklarım beni uzaklaştırmaya çalışsa da onları da müziğe giden yolda bir bütünün farklı evreleri olarak görmeye başladım yaşım ilerledikçe. Ama olmak istediğim baba, sanatçı, eğitmen ve insan olabilmek başlı başına bir iş bu şehirde. » Aklınızda projeler mi var? Son dönemde daha yerelde, büyük şehirlerin dışında olmak için çaba harcıyorum Türkiye’de. Bu müzik herkesin hakkı, insanlara bu şansı vermek gerek. » Özellikle Ege’de küçük çaplı festivallere katılıyorsunuz… Büyük festivaller eskisi kadar heyecanlandırmıyor beni çünkü felsefeleri yanlış. Onları sürekli sulanan bahçelere benzetiyorum. Ya da gecekonduların arasında kurulmuş, yüksek güvenlikli, suni yaşam alanları sunan siteler gibiler. Las Vegas’ta para, eğlence, ışıklar, havai fişekler vardır; ama bu alanın çevresi çöldür, hayat yoktur etrafında. Büyük festivaller de çölde sanki birer vahaymış gibi görünmekten vazgeçmeli. Vahanın çöle faydası yok. Önemli olan olabildiğince geniş alanlara yağmur yağdırmak, kaldırım taşlarının arasından bile yeşilliklerin fışkırması. Kendi çapımda bir şeylerin üzerinde yoğunlaştım, son dönemde, Türkiye planlarım da yapmak istediklerim de eğitime yönelik. Bu da beni heyecanlandırıyor, yakın zamanda sizlerle de paylaşacağım. » Inherence albümünü diğerleriyle kıyaslarken ‘daha korkusuz’ diyordunuz. Korkusuz olmayanlar neden korkuyorlar? Günümüzde kendi seçimini yapabilmiş dinleyiciye ulaşmak zorlaştı. Herkesin elindeki telefona, “İşte bunu dinlemen, izlemen, alman lazım” diye dayatılan, dinleyiciyle kurduğu ticari ilişkinin büyümesine odaklanan bir müzik piyasası var. Benim müziğim ve türevleri her zaman bu piyasanın dışında kalacaktır, daha az bilinecektir. Ama bu az bilinmenin komplikasyonları yerine, bana getirdiği özgürlüğün altını çizdiğimden beri müziğim daha çok nefes almaya başladı. » Yeni albümde bu korkusuzluk çıtası daha da yükselecek mi? Neyle karşılaşacağız? Yeni grubum ‘Flow State’in hareket alanı sınırsız. Psikolojideki anlamından esinlendiğim bir ‘odaklanma hali’nin yanı sıra, müziğin doğal akışına duyulan güveni de kapsıyor. Evet, korku kesinlikle bizim değil. ***** Yeni albüm yıl başında Timuçin Şahin’in repertuarını son yıllarda bestelediği piyano müziklerinin şekillendirdiği yeni albümü ‘Flow State’in önümüzdeki yılın başında çıkması bekleniyor. Şahin albümde avant-garde müziğin tarihinde önemli yer tutan bir çok müzisyene ilham kaynağı olmuş davulcu Tom Rainey, emsalsiz doğaçlama tavrıyla dikkat çeken Piyanist Cory Smythe’in yanı sıra bir önceki albüm Inherence’den hatırladığımız Basçı Christopher Tordini’yle çalışmış.  Meltem Gürle'den geçmişe ve geleceğe davet: Kırmızı Kazak
BirGün gazetesi yazarlarından Meltem Gürle'nin denemelerinden oluşan "Kırmızı Kazak" adlı kitap Can Yayınları'ndan çıktı. Kitabın tanıtım yazısı şöyle: "Kitaplarla iç içe geçmiş denemeleri okumak uzun sürer. Yıllar önce okuduğunuz kitaplar, elinizdeki denemelerle birlikte yeni boyutlar kazanır, derinleşir, zenginleşir. Okumadıklarınız yepyeni ufuklara çağırır. Bu nedenledir ki, okumadıklarınızı okumak, okuduklarınızı yeniden karıştırmak için sabırsızlanır, elinizdekini bırakır, 'öteki metinler'le avarelik edersiniz. Meltem Gürle'nin denemelerini de okumanız uzun sürecek, ara vereceksiniz, döneceksiniz, yeniden durup yeniden başlayacaksınız. Oturacaksınız, kalkacaksınız, araya başka kitaplar girecek. Elinizdeki kitabın kopyası eskiyecek ama okuduklarınız değil. Bu denemeler kendileri eskimeyecekleri gibi eskiden okuduklarınızı da tazeleyip yenileyecek. Amerikalı öykücü Lorrie Moore diyor ki, 'Hayatta kalkıştığımız her iş, başka bir şeyden değil de sadece kendinden ibaret olmanın hüznünü, duygusal izini taşır içinde.' Baskıdan önceki bu son satırları yazarken aynı şeyi düşünüyorum: Bu kitap da yoklukların, eksikliklerin, burada olmayanların gölgesini taşıyor. Tıpkı hayatlarımız gibi." Meltem Gürle kimdir? 1966'da Almanya'da doğdu. Çocukluğu İzmir'de geçmiş olsa da, üniversite yıllarından beri İstanbul'da yaşamaktadır. Felsefe ve edebiyat eğitimi aldı. Oğuz Atay'ın Batı edebiyatının büyük eserleriyle diyaloğunu incelediği "Ölülerle Konuşmak" (2016) adlı bir kitabı ve Türk romanıyla ilgili çok sayıda makalesi vardır. Halen Boğaziçi Üniversitesi Yabancı Diller Yüksek Okulu'nda öğretim üyesi olarak çalışıyor ve karşılaştırmalı edebiyat konusunda araştırmalarını sürdürüyor. Meltem Gürle 2009'dan beri BirGün gazetesindeki köşesinde edebiyat yazıları yazmaktadır. KIRMIZI KAZAK Yazar: Meltem Gürle Tür: Deneme Sayfa sayısı: 423 Sayfa Fiyatı: 31 TL İzlanda’dan ne çıksa dinlerim dedirtecek 5 albüm
İzlanda bu yaz Avrupa Futbol Şampiyonası’nda milli takımının aldığı başarılı sonuçlar ve taraftarlarının sempatikliği ile gündeme oturmuştu. Küçük ada ülkesi bu rüzgârla son dönemde dünya çapında ve Türkiye’de en çok merak edilen ve takip edilen ülkelerden biri oldu. İzlandalıların başarılı olduğu bir alan daha var, o da müzik. İzlanda, Kuzey Avrupa’nın en üst ucunda yer alan küçük bir ada ülkesi. Dünya siyasi tarihinde hiçbir zaman çok öne çıkmış ismi duyulmuş bir ülke olmayan İzlanda, adını daha çok müzik ve spor gibi alanlarda dıyuruyor. Geçen yıllarda Eyyafyallayöküll yanardağının faaliyete geçmesiyle ve bu yanardağın isminin söylenmesinin zorluğu ile dünya gündemine oturan İzlanda, son olarak ise bu yaz Euro 2016 futbol turnuvasında milli takımının oynadığı futbol, aldığı başarılı sonuçlar ve taraftarlarının tribündeki sevimli tezahüratları ve verdikleri yoğun destekle gündeme gelmişti. Bu küçük ülke, aynı İsveç gibi müzik dünyasına birçok isim kazandırmış ve kazandırmaya devam eden bir ülke aynı zamanda. Ve diğer yandan ülkeden çıkan müziklerin çok büyük bir bölümünün özgün, standartları yakalayan veya standart üstü müzikler olduğunu görüyoruz. İşte İzlanda’dan çıkan ve dünyada tanıtan 5 isim ve 5 albümü;  Björk denince akla İzlanda, İzlanda denince de Björk gelir. Björk, İzlanda’nın dünya müzik piyasasında en çok tanınan ve bilinen ismi. Hatta İzlanda’dan çıkan belki de en dünya çapında insan diyebiliriz. Asıl ismi Björk Guðmundsdóttir olan Björk’ün otuz yılı aşan bir müzik kariyeri var. Kendine özgü vokali, eklektik ve de deneysel müzik tarzı ile hep farklı bir isim olan Björk, cazdan dansa trip-hop’tan swing’e kadar birçok tarzı da müziğine yedirebilmiş bir isim. Björk, “Homogenic”, “Vespertine”, “Medulla” gibi birçok başarılı albümün altını imzasını attı ama onu dünya çapında tanıtan albüm ise 1995 tarihli “Post” albümü olmuştu. Post albümünden çıkan “It’s Oh So Quiet” ve “Army of Me” gibi şarkılar hem liste başı şarkılar oldu, hem klipleriyle de fark yarattılar. Bu arada; Björk’ün sinemaya da el attığını ve Lars Von Trier’in “Karanlıkta Dans” filminde başrolü oynadığını, aynı zamanda çevre konusunda, feminizm ve insan haklarında duyarlı bir aktivist olduğunu da hatırlatalım.  Björk, müzik dünyasında en çok tanınan İzlandalı ise, bu listede ikinci isim ise kesinlikle Sigur Ros grubu olur. Kendine özgü bir müzik tarzı olduğunu söyleyebileceğimiz Sigur Ros’un müziğine en yakın durabilecek tanım ise post-rock olabilir. Türkiye’de de ciddi bir hayran kitlesine sahip olan grubun konserleri de hınca hınç dolan konserler oluyor. 1994’te İzlanda’nın başkenti Rejkjavik’te kurulan grup, her yıl dünyanın dört bir yanında konserler veriyor, albümleri milyonlar satıyor. Grubun ismi ise vokalist Jónsi Birgisson‘ın, grubun kurulduğu gün dünyaya gelen kız kardeşi Sigurrós’dan geliyor. Grup, şarkılarının çoğunda Vonlenska adını verdikleri hayali bir dil kullanıyor. 1997 yılında ilk albümleri “Von”u çıkaran Sigur Ros, son albümü “Takk“ı ise 2015 yılında çıkarmıştı. Grubun en çok ilgi gören ve tanınması sağlayan albümlerden biri de “Ágætis Byrjun” idi. Grup bu albümle hem İzlanda’da hem yurtdışında birçok ödül kazanmış ve önemli satış rakamlarına ulaşmıştı.  Arnalds, İzlanda’dan çıkan bir diğer isim. Adeta doğanın müziğini yapıyor bu sanatçı. Dingin müziği ile insanı alıp başka yerlere en çok da İzlanda’nın müthiş doğasına götüren bir şarkıcı. Ülkenin güneybatısındaki Mosfellsbæ şehrinde dünyaya gelen Arnalds, 14 yaşından beri profesyonel olarak müzikle uğraşıyor. Şu anda 26 yaşında Arnalds, sözleri olmayan enstrümental bir müzik yapıyor, ama müziğinin derinliğiyle zaten birçok şeyi anlatabiliyor ve söyleyebiliyor. Arnalds, müziğinde yaylı çalgılar ve piyanoyu, ambient müzik tarzıyla birleştiriyor. Son albümü “Islands” da da yine bu anlayış hâkim. Arnalds’ın ayrıca film müzikleri de yaptığını, Jitters ve Another Happy Day adlı filmlerin müziklerine imza attığını belirtelim.  İzlanda’dan çıkan bir grup Amerika’da ne kadar çok tanınabilir veya Amerika kıtasındaki müzisyenlerin kulağına ne kadar hitap edebilir. Kaleo, bu noktada sıradışı bir örnek. İzlandalı çocuklar Kaleo, blues ritimleri üstüne kurduğu müzikle ABD’de de kendi ülkesi ve Avrupa’dan olduğundan çok daha büyük bir hayran kitlesine sahip. Grup ilk albümlerini 2013 yılında çıkarmıştı. Yeni albüm ise bu yıl geldi ve yeni albüm “A/B“ yine ABD’de büyük ilgi gördü. Grubun bu arada Amerikan rock ve blues müziğini kendi yerel dilinde de icra ettiğini görüyoruz, örneğin “Vor í Vaglaskógi” şarkıları bunlardan biri. Grup üyeleri ABD’deki 60’lı ve 70’li yılların rock müziğinden ve 30’lı yıllardaki blues akımından etkilendiklerini söylüyor. Son albümleri “A/B” de yine sıkı bir blues rock albümü ve İzlanda’dan da çok iyi bir blues grubunun çıkabileceğinin bir kanıtı.  İzlanda’dan çıkan gruplar ve müzisyenler sadece pop, indie, rock veya elektronik müzik dünyasından değil. İskandinav bölgesindeki güçlü heavy metal ve black metal geleneği etkisini İzlanda’da da gösteriyor. İzlanda özellikle birçok tanınan black metal grubunun çıktığı bir ülke. Metal dünyasında en tanınan İzlandalı grupların başında ise Sólstafir geliyor. Bu grubun müziğini, post-metal veya progresif metal olarak tanımlayabiliriz. Grubun geçmişinde black metal tarzına da yaklaşan dönemlerini olduğunu belirtelim. Grup, şarkılarını İngilizcenin yanı sıra yerel dilleri İzlandaca da söylüyor. Gaia Dergi Psikanalitik Edebiyat Okumaları 26 Ekim'de başlıyor
Bob Dylan Nobel'i sitesinden sildi
Nobel Edebiyat Ödülü’ne layık görülen Bob Dylan, internet sitesinde kullandığı "Nobel Edebiyat Ödülü kazananı" ibaresini kaldırarak, ödülü kabul edip etmediğiyle ilgili soru işaretlerini güçlendirdi. İsveç Kraliyet Bilim Akademisi'nin Nobel Edebiyat Ödülüne layık gördüğü ancak kendisiyle iletişime geçemediğini açıkladığı Amerikalı müzisyen Dylan, resmi internet sitesinde yer verdiği “Nobel Edebiyat Ödülü kazananı” ibaresini kaldırdı. Dylan, 2016 Nobel Edebiyat Ödülü'nü kazanmasının üstünden günler geçmesine rağmen, ne ödülü veren İsveç Akademisi ile iletişime geçti, ne de kutlamalara katılıp katılmayacağına dair bir işaret verdi. İsveç Kraliyet Bilim Akademisi daimi sekreteri Sara Danius, pazartesi günü devlet radyosu SR'ye yaptığı açıklamada, Dylan’la iletişime geçme çabalarının sonuç vermediğini belirtmiş ve "Artık bir şey yapmıyoruz. En yakın ortaklarını aradım. Şimdilik bu kadarı yeter." ifadelerini kullanmıştı. Danius'un bu açıklamasının ardından Dylan, resmi internet sitesine eklenen yeni kitabının tanıtım yazısında "Nobel Edebiyat Ödülü kazananı" ifadesinine yer vermişti. Bu, Dylan’ın ödülü kabul ettiği şeklinde yorumlanmıştı. 75 yaşındaki Dylan'ın "Amerikan müziğinde yeni şiirsel anlatım yarattığı için" Nobel Edebiyat Ödülü'ne layık görüldüğünü açıklanmıştı. Ödülü reddetmezse 8 milyon İsveç Kronu (yaklaşık 3 milyon lira) tutarındaki para ödülünün de sahibi olacak Dylan'a, Alfred Nobel'in ölüm yıl dönümü 10 Aralık'ta düzenlenecek törende diploma ve altın madalya da verilmesi öngörülüyor. Nükleer savaşa karşı şiirle barış yarın NHKM'de
2001 yılında Kolombiya’nın Medellin kentinde birçok ülkede, aralarında ülkemizden Ataol Bahremoğlu’nun da bulunduğu 37 şair tarafından kurulan Dünya Şiir Hareketi (World Poetry Movement), dünya şairlerini 2016 yılı Ekim ayında düzenlenecek şiir okuma programlarıyla nükleer silahlanmaya, nükleer savaş tehdidine karşı seslerini yükseltmeye çağırdı. Bu barış çağrısına Türkiye’den şairler de şiir dinletileri ve programlarıyla katkıda bulunuyor. 22 Ekim Cumartesi günü Türkiye Yazarlar Sendikası tarafından düzenlenecek program TYS başkanı Mustafa Köz’ün açış konuşması ve WPM bildirisinin okunması ile başlayacak. Daha sonra Özgün Enver Bulut, Nurullah Can, Âba Müslim Çelik, Nâlan Çelik, Ertan Mısırlı, Yaşar Miraç, Ayten Mutlu, Muazzez Avcı Uslu, C. Hakkı Zariç’in katılımıyla yapılacak şiir dinletisinin ardından Ömer Özgeç’in barış temalı müzik gösterisi ile sona erecek. Türkiye Yazarlar Sendikası tarafından düzenlenecek program 22 Ekim Cumartesi günü saat 18.00’de, Nazım Hikmet Kültür Merkezinde((Bahariye Caddesi, Ali Suavi Sokak No 7,Kadıköy) gerçekleşecek.TYS İzmir Bölge Temsilcisi Hülya Deniz Ünal ve Güzelbahçe Belediyesi Kültür Dairesince Altay Ömer Erdoğan, Gülce Başer, Gülçin Sahilli, Erkan Karakiraz, Halim Yazıcı, Hülya Deniz Ünal, İrfan Altay, Mutlucan Güvendir, Neda Olsoy, Nesrin Kültür Kiraz, Neval Savak, Özgür Balaban, Sabahattin Umutlu, Yücelay Sal’ın katılımıyla yapılacak şiir dinletisinde Oğuzhan Özkaya Temel Lisesi öğrencileri rock grubunun yapacağı konser ve İlker Kılıç’ın da katılımı ile gerçekleşecek savaş karşıtı pandomim gösterisi yer alıyor. İstanbul’da düzenlenecek program 21 Ekim Cuma günü saat 19.00’da Ankara Nazım Hikmet Kültür Merkezinde TYS Ankara Temsilcisi Zerrin Taşpınar’ın konuşmasıyla başlayacak olan programda ise şairler savaş karşıtı şiirlerini okuyacaklar. İlk dinleti Türkiye Yazarlar Sendikası İzmir temsilciliğince 20 Aralık Perşembe Günü saat 15.00-17.00 arasında Güzelbahçe Kültür Merkezinde gerçekleşecek.  Hafta sonu için tiyatro önerileri
Profesyonel  Tarihler: 21 Ekim 2016 Cuma ~ 22 Ekim 2016 Cumartesi 21, 22 Ekim Saat:20:00 ve 22 Ekim Saat:15:00 Yer: Kültür Üniversitesi Ücret: Tam: 10 - 6 TL İndirmli 6 - 4 TL Nereden Alınır: Biletiva.com, Mekan Gişe Adres: E5 Karayolu üzeri Bakırköy İstanbulTelefon: 0212 498 44 55 Yazan: Dusan KovaçeviçÇeviren: Başar Sabuncu-Bilge EminYöneten: Işıl KasapoğluOyuncular: Cenap Oğuz, Gülen Çehreli, Yetkin Dikinciler, Bülent Emin Yarar Dünyaca ünlü Sırp yazar Duşan Kovaçevic, Yugoslavya’ daki büyük dönüşümden önceki ve sonraki toplumsal-politik yaşamı, bir entelektüelin yaşam öyküsü içinde, kara-komedi türünde ve ironik bir üslupla anlatıyor. 40 yaşlarında bir edebiyat adamı, bir sekreter ve bir gizli polisin sürprizlerle dolu soluk soluğa izlenecek hikayesi. Tüy Kalemler ''Marquis de Sade''  Tarihler: 21 Ekim 2016 Cuma ~ 21 Ekim 2016 Cuma 20:30 Yer: UNIQ Hall Ücret: 1. Kategori - 132.00 TL 2. Kategori - 88.00 TL 3. Kategori - 66.00 TL Nereden Alınır: Biletix Çağrı Merkezi: 0216 556 98 00 Biletix Satış Noktaları,www.biletix.com ve Mekan gişe Adres: Huzur Mah. Maslak Ayazağa Cad. Ayazağa Cendere Yolu No: 4 Sarıyer İstanbul Edebiyatın en aykırı isimlerinden kabul edilen Marquis de Sade’ın hayatının bir bölümünü Erdal Beşikçioğlu rejisiyle anlatıyor.Yazan: Doug WrightYönetmen: Erdal BeşikçioğluKoreograf: Binnaz DorkipMüzik: Onur Yüce-Cem DeliormanlıOyuncular: Burak Sergen, Gökhan Soylu, Saygın Soysal, Melisa Şenolsun, Işık Erdoğan, Diren Yurtseven, Onur Eroluş, Buğra Orhan, Beril Öztarakçı, Sena Kelahmet, Metehan Aktaş, Ceren Aydın Kadınlar Erkekler İlişkiler ve Çelişkiler  Tarihler: 22 Ekim 2016 Cumartesi ~ 22 Ekim 2016 Cumartesi 20:30 Yer: Oda Tiyatrosu Ücret: - Tam 45.00 TL Öğrenci 25.00 TL Nereden Alınır: Biletix Çağrı Merkezi: 0216 556 98 00 Biletix Satış Noktaları,www.biletix.com ve Mekan gişe Adres: Ömür Sok. No:8, Mecidiyeköy, Şişli, İstanbul - Avrupa (Trump Towers Yanı) Şişli İstanbulTelefon: 212 2667743Web: http://www.odatiyatrosu.com Kaan Erkam'ın yazıp oynadığı aşkla dalga geçen "Kadınlar Erkekler İlişkiler ve Çelişkiler", Oda Tiyatrosu'nda sahneleniyor.Özellikle kadınlar şaşkın…Çünkü zırhları kırılıyor! Düğünde göbek atan adamdan burcunun ne kadar tehlikeli olduğunu bilen kadına ve eşini aldatan adama kadar... Şimdiye kadar başınıza gelenler bir tokat gibi yüzünüze çarparken sizi kahkahaya boğacak. Bu oyun 20 yıl öncesinde ve 20 yıl sonrasında, aşkla ilgili değişmeyen açmazlarla dalga geçen bir oyun. Daha fazla şaşırmak ve gülmek için kendinize bir şans verin! Şeyh Bedreddin Destanı  Tarihler: 22 Ekim 2016 Cumartesi ~ 22 Ekim 2016 Cumartesi 20:30 Yer: Karşı Sanat Merkezi Küçük Salon Ücret: 1. Kategori - 18.00 TL Nereden Alınır: Biletix Çağrı Merkezi: 0216 556 98 00 Biletix Satış Noktaları,www.biletix.com ve Mekan gişe Şeyh Bedreddin Destanı, 22 Ekim'de Karşı Sanat Salonu'nda seyircisiyle buluşuyor. "Geçtiğimiz sezon kapalı gişe oynayan Nazım Hikmet’in muhteşem eseri bu sezonun ilk temsili ile İzmirli tiyatro severler ile buluşuyor. Cemalettin Çekmece yönetimindeki eser; özgün besteleri ve muhteşem danslarıyla, izleyenleri asırlarca geriye Çelebi Sultan Mehmed devrine götürüyor. Yârin yanağından gayrı her şeyde, her yerde hep beraber diyen Simavnalı Bedreddin’in sesini günümüze taşıyor." Yazan: Nazım Hikmet Ran Yöneten: Cemalettin Çekmece Kostüm: Şirin Erol Müzik: Onur Barış Dayanır Koreografi: Özgür Siraay Hiç Kimse - Devr i Alem Oyuncuları  Tarihler: 23 Ekim 2016 Pazar ~ 23 Ekim 2016 Pazar 18:30 Yer: Alternatif Sahne Ücret: - Tam 35.00 TL Öğrenci 20.00 TL Nereden Alınır: Biletix Çağrı Merkezi: 0216 556 98 00 Biletix Satış Noktaları,www.biletix.com ve Mekan gişe Adres: Kazım Orbay Cad.No: 3B Bomonti Park AVM 208/A Bomonti Şişli İstanbul Telefon: 0212 342 31 11 Devr - i Alem Oyuncuları'ndan "Hiç Kimse", ekim ayında Alternatif Sahne'de sizlerle buluşuyor. Kimseyle yakınlık kuramayan, bütün çabalarına rağmen sosyal hayata giremeyen 45 yaşındaki Erkut; kendi kendisiyle kavgasını bitirememektedir. Aile, toplum, devlet ve tanrı inancını sorgulayan Erkut, bir klinikte tedavi görmektedir. Doktoru Zeynep Hanım'ın çabalarına rağmen umutsuzluğa yenik düşer. Varlık ve hiçlik arasında sıkışan Erkut, hayatını sonlandırmak istemektedir. Doktor Zeynep ise kendisine öldürebilecek en güçlü adaydır. Doktor Zeynep, iyileştirmek istediği hastasının yaşamını sonlandırmasına neden olacak ve Erkut ile aynı süreci yaşamaya başlayacaktır. Bu döngü içinde bocalayan sadece Erkut değildir. Evren ve küçük genç gezegendeki düzensizlik içinde tekrarlanan düzende çırpınan ve hep aynı sonu yaşayan insanlıktır. Eser: Adnan Büyükbaş Oyunlaştıran, yöneten: Tanya Aksu Gökdeniz Dekor, kostüm: Harika Derya Erten Müzik: Vurgun Deniz Afiş: Gülşah Ünsal Oynayanlar: Hasan Fehmi Gökdeniz, Tanya Aksu Gökdeniz Tevatür  Tarihler: 23 Ekim 2016 Pazar ~ 29 Ekim 2016 Cumartesi 23 Ekim 18:30 - 29 Ekim 20:30 Yer: Emek Sahnesi Ücret: - Tam 50.00 TL Öğrenci 30.00 TL Nereden Alınır: Biletix Çağrı Merkezi: 0216 556 98 00 Biletix Satış Noktaları,www.biletix.com ve Mekan gişe Adres: Uzunçayır Cad. Salı Pazarı Karşısı Doğançay İş Hanı No:29 Hasanpaşa Kadıköy İstanbul Telefon: 0216 545 73 76 Web: http://www.emeksahnesi.com E Posta: emeksahnesi@gmail.com "Tevatür" kelime anlamı olarak; kaynağı ispatlanamayan birtakım olguların, kavramların, yahut hikayelerin kuşaktan kuşağa aktarılmasıdır. Dişil bakış açısıyla yola çıkılan bir Ütopya tasarımı nasıl olur? "Tevatür" birbirlerinin hayallerinden beslenerek büyüyen/ilerleyen/gelişen/güçlenen/olgunlaşan üç kadının yolculuğunun fiziksel anlatım diliyle oluşturulmuş bir hikayesi. Zamana ve mekana kendi diliyle yeniden bakan "Tevatür" bir yandan hayal edilen bir dünyanın performatif bir arayışındayken bir yandan da bugünü tekrar tekrar hatırlıyor. Tevatür, "Proje Difüzyon" ekibi tarafından tasarlandı. Proje, dünyanın farklı yerlerinden 16 kadın sanatçının, kendi tespit ettikleri sorunlara yönelik bir çözüm üretmesi ve bunu yine kendi sanatsal dilleriyle "Proje Difüzyon" ekibine ulaştırmasıyla gerçekleşti. "Proje Difüzyon" ekibindeki oyuncu, yönetmen ve tasarımcılar diğer kadın sanatçılardan gelen bu materyallerden yola çıkarak hazırladıkları “dişil ütopyalarını” kurgulayıp bir performansa dönüştürdüler. Proje Tasarımı / Yönetmen : Zinnure Türe Yönetmen Yardımcıları : Derya Uygurlar, Merve Ceyhan Işık Tasarım : Ayşe Ayter Görsel Tasarım : Ceren Saner Kostüm Tasarım : Berivan Doğan Akrobasi Çalıştırıcısı : Zeynep Kuyumcu Oyuncular : Ezgi Keskin, Derya Günaydın, Dilara Topuklular Katılımcı Sanatçılar Penny Arcade, performans sanatçısı, ABD/ Georgina Tatsi, oyuncu, Kıbrıs /Myrto Tsilimpounidi,sosyolog, performans sanatçısı, Yunanistan/ Ally Walsh, öğretim görevlisi, performans sanatçısı, Güney Afrika /Anna Zaumpa,dansçı, Yunanistan/ Mari Wall, dansçı, Norveç /Maria Fillini, oyuncu, Yunanistan /Sofia Frese, dansçı, Meksika /Shirley Niclais, oyuncu, Fransa/ Vanessa Macaulay, dansçı, İngiltere/Lidia Cangiano, oyuncu, İtalya /Alfiya Yembergenev, oyuncu, Kazakistan/Neus Canalias, dansçı, İspanya /Lisa Marie Hennig-Olsen, oyuncu, Norveç /Sasha Rainbow, sinema yönetmeni, Yeni Zellanda/Nawel Benzine, video sanatçısı, Fransa/ Jemma Mae, dansçı, İngiltere    Emrah Serbes'in yeni kitabı Müptezeller raflardaki yerini aldı
Emrah Serbes’in yeni romanı Müptezeller, İletişim Yayınları etiketiyle raflardaki yerini aldı. Müptezeller’den önce 3 roman, 1 seçki ve 1 hikaye yayınlayan Serbes’in 2 yılın ardından gelen yeni romanını okuyucuların sabırsızlıkla beklediği aşikar. İletişim Yayınları'nın okurla buluşturduğu romanda, kaybeden delikanlıların, dünyaya katlanamayanların, alkoliklerin, berduşların hikayeleri anlatılıyor. Serbes'in kenarların soluğunu, dünyaya katlanamayan, kendine gömülen çocukları haykırarak anlattığı romanında güzel olmak isteyen alkolikler, berduşlar, kardeşler var. Zembereği boşalmış hayat memat ezberleri, tek gözlü geceler... Serbes yeni romanında uğultuların, yoksunluğun ve lime lime, ufalanarak kaybeden delikanlıların hikayesini anlatırken, "yeraltının karın gurultusunu, belalı bir gündüze sarılan cuaraları" okura taşıyor ve ekliyor: "Yaz biter, güz biter, hep kış gelir." Kitaptan: "Üzülme baba," dedim, "alt tarafı bir ev, alt tarafı beton parçası ya. Çalışır ederiz, yine alırız. Ben de çalışırım bundan sonra, söz, alırız bir ev daha." "Ona üzülmüyorum ki ben," dedi babam. "Her ay evin taksitini ödedik de ne oldu. Bak, uçup gitti elimizden balon gibi. Keşke seni ağlatmasaydık çocukken. Keşke sana o akülü arabayı alsaydık." Logan Filminin İlk Fragmanı Yayınlandı
Kamera arkasında cinsiyet eşitsizliği
Son iki haftadır erkek yönetmenlere kıyasla kadın yönetmenlerin sayılarını masaya yatırdık. Çekilen filmlerin A.B.D.'de son 5 yılda sadece %8,8'i, İngiltere'de son 10 yılda %14'ü, Avrupa'da ise son 7 yılda %21'i bir kadın yönetmene sahip. 2014'ten bu yana Türkiye'de vizyona giren filmlere baktığımızdaysa 349 yerli filmden sadece 42'sinin yönetmenlik koltuğunda bir kadın bulunduğunu görüyoruz (%12,03). Tüm ülkelerdeki benzer veriler, sistematik bir eşitsizliğe işaret ediyor. Ne yazık ki senarist, kurgucu, görüntü yönetmeni gibi rollerdeki rakamlar da bu ortalamalara paralellik gösteriyor. Yıllar içerisinde sinema kültürü de en fazla erkeklere yer açan ve erkek egemen bir döngü üreten bir makineye dönüşmüş durumda. Sadece kamera arkasında değil; sinema öğrencilerinden eleştirmenlere kadar, yedinci sanatın pek çok katmanında benzer bir karamsar tablo var. Şöyle düşünelim; çekilen filmlerin %90'ının erkeklerin elinden çıktığı, hikâyelerdeki başkahramanların sadece %11'inin bir kadın karakter olduğu bir ortamda, genç sinemaseverlerin idolize ettiği isimler de muhtemelen erkek olacaktır. Bu kültürel döngü içerisinde kadınların sinema okumak için erkeklere göre daha az ilgi gösterdiği (belki de nihayetinde bir kariyer görmediği) bir gerçek. A.B.D'de üniversitelerdeki sinema bölümlerindeki kadın öğrenci oranlarının yavaş ama düzenli olarak geriye doğru gitmesi zaten bunu doğruluyor. Günümüzde çalışan görüntü yönetmenlerinin %96'sının erkek olduğu bir ortamda, görüntü yönetmeni olmak isteyen kaç kadın sinema öğrencisi olabilir? Ya da çekim sürecine değil sonrasına bakalım. Meryl Streep daha bu sene eleştirmenler arasındaki cinsiyet dağılımının adaletsizliğine işaret etmişti; internetteki en büyük eleştiri veritabanı Rotten Tomatoes'taki baş eleştirmenlerin %78'i erkek.Uzun vadeli önlemler İşleri karışık hale getiren de bu döngü. Örneğin; Avrupa'da filmlere yapım desteği olarak verilen fonların %84'ü erkek yönetmenlere veriliyor. 88 yıldır verilen En İyi Film Oscar Ödülünü alan filmlerden sadece 8 tanesinin kadın yapımcısı var. Cannes'da son 10 yılda ana yarışmaya seçilen 223 filmin sadece 20'sinin yönetmeni kadın... Bu durumlar kültürel döngünün doğal bir sonucu mu yoksa sistemin adil olmayan mekanizmalarına birer örnek mi? Mesela En İyi Yönetmen Oscar'ını bugüne kadar sadece bir kadın yönetmenin (Kathyrn Bigelow) kazanmış olması, film üretim sayılarındaki dağılımın doğal bir sonucu mu, yoksa %77'si erkek olan bir akademinin kararlarına bilinçsiz ama sistematik bir şekilde sinen bir adaletsizlik mi? Muhtemelen günümüzde bu olgulardan ikisi de iç içe geçerek tek bir gerçek haline gelmiş durumda. Adil olmayan mekanizmalarla dolu bir sistem ve bunu sürekli olarak yeniden üreten, rasyonalize eden bir kültürel döngü iç içe geçmiş durumda. Acil önlemler tam da bu yüzden gerekiyor. Bu mesleki ve kültürel döngüyü kırmak için uzun vadeli hedeflerin belirlenerek, sürecin kilit noktalarında pozitif ayrımcılık uygulanması gerekli. Atılacak hiç bir adım meseleyi kökünden çözebilecek gibi görünmeyebilir. Ama her minik adımın zincirleme etkisini de unutmamak gerekir. Sözgelimi, yönetmen veya yazarı bir erkek olan filmlerde başkahramanların sadece %4'ü kadın. Ancak yönetmen veya yazarı bir kadın olan filmlerde bu oran %39. Kadın yönetmenler sadece hikâyede değil işe alımda da kadınların alanını genişletiyor. Yönetmeni kadın olan filmlerde, kamera arkası rollerin erkek ve kadınlara dağılımında da daha adil bir oran var. Alınacak önlemlerin zincirleme etkileri de düşünüldüğünde, kadın yönetmenlerin sayısının artırılması meselenin püf noktalarından biri. İngiltere'nin 6000 üyesi bulunan yönetmenler birliği, yapım için verilen destek fonlarının erkek ve kadın yönetmenlere %50-%50 şeklinde bir kotayla dağıtılmasını istedi. Avrupa ve A.B.D.'de yapım fonlarından, meslek birliklerinde düzenlemelere kadar pek çok farklı önlem tartışılıyor. Türkiye'nin her yıl büyüyen sinema sektörü için de hiç değilse minik adımları tartışmaya açmanın vakti gelmiş olsa gerek. Durmadan yazmak: Kağıtlara ve meydanlara
Düşlerimizi kurutmak istiyorlar ve öfkeyle patlayan duyarlılığımızı. Çorak bir ülkede cılız çocuklar görüyorum; yüzlerinde, kurumuş düşlerden kalma yıldız tozları. Yıldız tozlarını parlatmanın ve çoğaltmanın zamanı şimdi, ümitsizliğin değil; yazarak, boş kâğıtlara ve boşaltılmış meydanlara. Yazmak bir eylem biçimidir, eylem de bir yazma biçimi. Yazmak, kâğıdın boş uzamında kendi yolunu ve oluşunu arayan sözcüklerin, kavramların yaşamla kesişerek, birleşerek yeni anlamlar devşirdikleri ve yaşamı çoğalttıkları bir eylem biçimidir. Eylemse, kamusal mekânlarda, sokaklarda, meydanlarda bedenlerin başka bedenlerle keşişerek, birleşerek kendi mekânlarını yarattıkları ve yine anlamın ve yaşamın çoğaltıldığı bir yazma biçimi. Her ikisinde de yaşam bedenin içinden geçerek, umudu ve neşeyi kılcal damarlarımıza kadar hissettirir bize ve kabuklarımızı kırmak için kışkırtır. Boş bir kâğıda ya da boşaltılmış meydanlara bedenimizle yazı yazmaktan vaz geçmek, yaşamaktan vaz geçmektir. Anlatacak ve yaşanacak o kadar çok öykümüz var ki bizim, hiçbir zaman kurumayacaklar; kurutamayacaklar düşlerimizi. Henüz dillendirilmemiş öykülerimiz olacak hep. Katlanılamaz olan, bunları dile getirememektir. “Anlatılmamış bir öyküyü içinde taşımaktan daha büyük bir ıstırap yoktur” diyor yazar Maya Angelou. Ama yazmayı sadece yaşanmış olanla sınırlamaktan da daha katlanılamaz bir şey olamaz. Mevcut gerçekliği, olup bitmiş şeyleri yazmak ve olup bitmişin içinde sıkışıp kalmak. Yaşanmışlıklarını süsleyip püsleyip yazanlar, kendi üzerlerine kapanmış ve yaşanabilir olanı dışarıda bırakmışlardır. Öyle bir anlatır ve anlatılarını olup bitmişlikle kapatırlar ki kaçacak delik arar, yaşamın akışına katılmak için fırsatını kollarsınız; bir monoloğun ağırlığıyla sizi kederli duyguların içine çekecekler. Yazının olup bitmişe bir form giydirme meselesi olmadığını, aksine oluşla ilişkili olduğunu Deleuze hatırlatır bize: “Yazmak, yaşanmış bir malzemeye bir biçim, bir ifade biçimi dayatmak değildir… Bir süreçtir, diğer bir deyişle yaşanabilir ile yaşanmış olanı boydan boya kat eden bir yaşam geçişidir. Yazı oluştan ayrılamaz.” Yazı ve sanat bu oluş halini, bitmemişliliği duyumsatan yeni bir dil bulur her zaman. Resimde yeni bir dil yaratan J.M.W. Turner’ın, fırtınanın resmini yapabilmek için fırtınaya yakalanmış bir geminin direğine kendisini bağlaması gibi, yaşamın, oluşun tam göbeğine yerleşmeliyiz; zira yaşamın, olup bitmiş şeyleri seyredeceğimiz bir kıyısı yoktur, kandırmayalım kendimizi. Bize istikrarı ve olup bitmişliği dayatan iktidarın hayali bir kıyısı olabilir ama yaşamın akışını duyumsamış bir yazar yazmanın akış olduğunu bilecektir: “Yazmakta ne var ki? Tüm yapacağınız, bir daktilo başına oturup akmaktır.” Hemingway’in kullandığı ve “akmak” olarak çevirdiğimiz İngilizce “bleed” sözcüğü aynı zamanda “kanamak” anlamına da geliyor. Kabuğunuzu kırdığınızda, içinizde akan sıvılar yaşamın akışına katıldığında yaşam olmuşsunuzdur ve artık damarlarınızda akan yaşamdır. Ve akış, sözcüklerin kabuğunu da çatlatmış ve içlerine yaşam sızmıştır. Yazarken, hep aynının geri döndüğü sabit bir peyzajı bize dayatan iktidarın tuvalini ve çerçevesini parçaladığınızı ve gerçeğin gerçek olmadığını kavrarsınız. Çünkü gerçek, şimdinin içinde yüzeye çıkmış, geçici bir formdur. Ama akışın bu formu alaşağı edeceğini ve yeni bir formu yüzeye çıkaracağını bilmek, umudun ta kendisidir. Boş bir kâğıt ve kamusal mekânlar, yeni formun ortaya çıkacağı dölyataklarıysa, boş kağıtlara, boşaltılmış meydanlara yazmak, bedeni doğuma, yolculuğa hazırlamaktır. Her doğum yeni olana bir yolculuktur çünkü. Şimdi gemilerimizi donatmanın zamanı. Sözcüklerimizi ve kavramlarımızı çekelim direklere. Ve rüzgârları bekleyelim. Çok geçmeden sözcüklerimizi ve kavramlarımızı şişirmeye başlayacak rüzgârlar ve dalgalı denizde yol alacağız. Bizim umuttan gemilerimiz ve sözcüklerden yelkenlerimiz var. Gemisi olmayanlar düşünsün. “Gemisiz uygarlıklarda düşler kurur, maceranın yerini ispiyonculuk, korsanların yerini polis alır” diyor Foucault. Aman, sakın kurutmayın düşlerinizi! Duyarlılığımız zaten yeni yolculuklara çoktan hazır. Antalya’dan Tereddüt ve Babamın Kanatları
CANAN AYDIN canan1aydin@gmail.com @kuzeydogu Güneşe Yolculuk, Bulutları Beklerken, Pandora’nın Kutusu, Araf ve ardından gelen Tereddüt. Türkiye’nin en değerli kadın yönetmenlerinden olan Yeşim Ustaoğlu’nun yeni filmi ‘Tereddüt’. Bir önceki filmi Araf’ın kahramanı Zehra ile kadın dünyasına ve erkek egemen dünyada kadının çıkmazlarına bizi sürükleyen yönetmen Ustaoğlu, yeni filmi ‘Tereddüt’te bunu biraz daha ileriye taşıyor. Ustaoğlu, toplumun farklı kesimlerinden iki kadın; ki bunlardan kasabalı Elmas daha kız çocuğu denecek yaşta, bir diğeri ise onun elinden tutan beyaz yakalı bir psikolog olan Şehnaz. Tereddüt’te kasabada yolları kesişen aynı ama farklı iki genç kadının birbirine çarpan ve dönüşen hayatlarına tanık oluyoruz. Bu tanıklık filmin atmosferinde yaratıldığı gibi dalga dalga çarparak sert bir hesaplaşmaya götürüyor. Toronto Film Festivali’nde ilk kez seyirci karşısına çıkan film önceki akşam Antalya Film Festivali’nde prömiyeri’ni yaptı. Festivalin Ulusal ve Uluslararası yarışma filmlerinden olan ‘Tereddüt’ sanırım Altın Portakal heykelciğini evine götürecek en güçlü adaylardan. Filmin derin ve zor yükünü omuzlarında taşıyan, Elmas karakterine hayat veren genç oyuncu Ecem Uzun’un performansına diyecek tek bir söz yok. Keza psikolog Şehnaz’ın dünyasına bizi sürükleyen Funda Eryiğit’in sergilemiş olduğu oyunculuk takdire şayan. Filmin diğer üç önemli ismi ise Mehmet Kurtuluş, Okan Yalabık ve Serkan Keskin. Seyircinin de yoğun ilgi gösterdiği, merdiven basamaklarının dolup taştığı, hatta ve hatta koltuk kavgalarının bile yapıldığı filmin festivalden eli boş dönmeyeceği kesin.‘Babamın Kanatları’ “İnsanın hayalleri olmasa, kafasındaki resimler olmasa hayatın ne anlamı var!” Bu replik oturamayacağı toplu konut şantiyesinde çalışan ve orada sevdiğiyle oturma hayalleri kuran ‘Babamın Kanatları’ filmindeki ‘Yusuf’a ait. Yusuf ve amcası birer depremzede. Van’da ailelerini bırakıp üç kuruş alabilmek için İstanbul’da bir gökdelen inşaatında çalışıyorlar. Yönetmen koltuğunda Kıvanç Sezer’in oturduğu film, emek sömürüsünün tavan yaptığı inşaat işçilerinin dünyasından bize seslenen ‘Babamın Kanatları’ var olan düzene sağlam bir gönderme. Filmde, “Kötü hastalığa” yakalandığını öğrenen inşaat işçisi İbrahim hayat veren isim ise Adana Film Festivali’nin de En İyi Erkek Oyuncu ödülünü alan sinema emektarı Menderes Samancılar. İbrahim’in içinde bulunduğu yaşam ile ölüm arasındaki içsel yolculuğuna bizi dahil eden Menderes Samancılar belli ki sadece festivalin değil gönüllerin kazananı oluyor. Bize o dünyada neler olduğunu bir kez daha hatırlatan film belli ki Altın Portakal’dan da eli boş dönmeyecek. Ataol Behramoğlu: Yaşamak ve yazmak için büyük bir iştah duyuyorum
MEHTAP MERAL Türkiye’nin yaşayan en büyük şairlerinden Ataol Behramoğlu geçtiğimiz günlerde Avrupa Homeros Şiir ve Sanat Madalyası’na layık görüldü. Şiirde 50. yılını geride bırakan ve sadece şiire dair değil politikadan hayata pek çok düşüncesini de okuruyla paylaşan Ataol Behramoğlu’yla hayatında önemli bir yer tutan Foça’dan yeni kitaplarına ödüllerinden kedilerine pek çok şeyi konuştuk... » Yeni kitaplarınız “Özlem ve Yaz-Foça Günlükleri” ve “Bir Çocuğa Layık Olmak” Tekin Yayınlarınca yayımlandı. Öncelikle onları kutluyorum. Şair ve mekân ilişkisi her zaman konuşulmuştur. Sizin de yaşadığınız yerlerle hep derin ilişkileriniz oldu ve bunu çoğu zaman şiirlerinize döktünüz. Foça’nın sizdeki yeri nedir? Foça’dan yıllar önce geçmiştim. Zaten kitaptaki şiirlerden birinde (İlk-Son şiirinde), ilk dörtlükte bunu hemen söylüyorum: “Çok zaman önce gördümdü Foça’yı/ Duygusu ilk aşk gibi bir şeydi/ Yıllar sonra yine karşılaştık/ Şimdi de son aşk olacak gibi” 1970’te çıktığım İlk yurtdışı yolculuğumdan 1974 yılında döndüğümde dostum sevgili Metin Demirtaş, eşi, oğulları ve benim o dönemdeki kız arkadaşım bir Ege yolculuğuna çıktık ve Foça’dan geçtik. Çok sevdim Foça’yı. Küçük ve güzel bir balıkçı kasabası olarak aklımda kaldı. Sonraki yıllarda da yolum düştü yeniden. Beni Foça’da asıl etkileyen şey ise Foça’nın yıllarca değişmemesi oldu. Bütün kıyı kasabaları ve kentleri -tek tek isimlerini saymaya gerek yok- allak bulak oldular. Foça ise dokusunu korudu. Kitapta, ‘Değişmek’ adında bununla ilgili de bir dörtlük var: “Doğanın değişmez kuralı değişmekse/ Hiçbir şey kaçamaz hükmünden/ Fakat eğer güzel de değişecekse/ Foça gibi değişmeli, değişmeden” Değişmek kaçınılmaz. Ama değişmeden değişmek… bu kavram üzerine felsefe yapabiliriz. Bir şey nasıl mı değişmeden değişebilir? Öz değerlerini koruyarak… İnsanın temel değerleri vardır. . Onlar da değişir. Fakat bu değişim yozlaşma, çürüme değil, olgunlaşma, derinleşme olmalıdır... Bu dört dize de yalnızca bir coğrafyanın, bir kentin dışsal betimlerini değil; içine öncelikle insanı alan daha genel bir değer ve değişme kavramını içermektedir kanımca… . “Foça’da Sabah Yürüyüşleri” adlı dörtlüğü, genellikle kitaptaki dörtlüklerin pek çoğunu böyle okumak gerekir… Sözünü ettiğim dörtlüğe bakalım: Sabah yürüyüşleri Foça’da Kendime yürümek gibidir Eşlik ederek adımlarıma Kımıldar içimde şiir Burada hem somut bir olgudan, sabah yürüyüşlerinde şiir yazmaktan söz ediyor hem de “kendine yürümek” diye bir kavramı(ya da metaforu) ve bu kavramın şiir yazmakla, (kendin olmakla) ilişkisini ileri sürmüş oluyorum. » Foça’da sizi en çok çeken şey neydi? Doğası… O doğanın içinde öncelikle deniz var, sakin ve uzun yürüme şansın var, balık var. Büyükada’yı da çok severim. Birçok şiirimi orada yazdım. Hâlâ da bağlı olduğum bir yerdir. Ama ne balık kaldı ne deniz… Yerlerini de kokoreç, köfte, dondurma ve sadece bunları tüketmeye yatkın bir yerli ve Ortadoğulu günübirlik turist kalabalığı aldı… » Kalabalıkları sevmez misiniz? Sevmez olur muyum? Fakat hepimiz gibi yalnızlığı, kendimle baş başa kalmayı da çok severim. Yalnızlıkların sonunda kalabalıklara karışmak çok güzel bir duygudur. Ancak düzenli bir kalabalıksa, sarsak bir güruh değilse. Şu anda İstanbul’daki kalabalık bu ikincisidir. Söyleşi için buraya gelirken bir motorlu araç cangılından geçtim ve bu korkunç bir şeydi. İnsanlar da bu cangılın bir parçası olmuşlar. Yurt dışına ilk kez çıktığım yıllarda, bulunduğum bazı ülkelere, kentlere ilişkin kısa izlemim şiirleri yazmıştım. Bunardan, Paris için yazdıklarımdan biri şöyledir: “Kapılıp rüyasına kalabalığın/ Geçersin/ Quartier Latin’den/ Ömrün/ Rüya hızını fark etmeden” Bir kalabalıkla birlikte akıyorsun ve kimse birbirine çarpmıyor, birbirinin üstüne üstüne yürümüyor… Bir rüyada gibi geçiyorsun… Bu nasıl oluyor bilmem, ama oluyor işte… Birçok Batı ülkesinde ya da Japonya gibi kaldırımlardan kalabalıkların aktığı bir ülkede bu bugün de böyledir… Ama bizde herkes birbirinin üzerine yürüyor, birbirinin üstünde yürüyor… Böyle bir kalabalığı sevmek olanaksızdır. Denizdeki balıklara, havadaki kuşlara bak muazzam bir sürü halindeler ve birbirlerine çarptıklarını göremezsiniz.. » Siz hayvanları hep çok sevdiniz ama son yıllarda sanki bu sevginin daha da arttığı görülüyor. Doğru… İlk kedi allak bullak etti beni ve eşimi… Üç yaşını geride bırakan Büyükadalı Oğluş’umuzla 1 yaşını tamamlayan Foçalı Cesur’umuz… Biliyorsun, onlara ithaf edilmiş bir de dörtlük var kitapta: “Bir dostluk köprüsü kuralım/ Foça’yla Büyükada arasında/ Kedileri iki tarafın/ Buluşabilsin diye ara sıra” Kediyi gözledim ve gerçekten olağanüstü bir varlık olduğunu gördüm. Köpek de kuşkusuz harika bir hayvandır. Sadakatiyle, duruşuyla… Ancak kedideki zariflik, kendi içine dönük olgunluk ve akıl almaz çeviklik şaşırttı beni. Kedileri çok sevdim. Sokaktaki kedileri görünce çok üzülüyorum. Ödüm kopuyor körlemesine geçen bir motorlu aracın altında ezilecekler diye. Kimi zaman dünyalar güzeli bir kedinin bir çöp konteynırının dibinde sanki bir prensesmiş ve ailesini kaybetmiş gibi durduğunu görüp içim parçalanıyor… O görüntü uzun süre gitmiyor gözlerimin önünden…» Kedi Duruşu diye de bir dörtlüğünüz var… O da genel bir mesaj aslında. Kedi yürüyüşü, biliyoruz, dişil çekiciliğe örnek oluşturmuş… Fashion izlencelerindeki kızların adımlarını birbiri üzerinden atmasına “cat walk” deniyor… Ama bir de kedi duruşu var ki, bir yere odaklandığında sımsıkı dikkat kesilişine hayran kalıyorsunuz… Mali olanağım yetse, kediler başta olmak üzere sokak hayvanları için bir hastane ya da bakımevi gibi bir şeylerin kurulması için kullanmak isterdim.Çok isterdim bunu. » Kitabınız Sali Turan’ın desenleriyle daha da etkili olmuş. Sali’yle yakın dostuz. Benim çok sevdiğim, büyük bir ressamdır.O da Foça’ya sıklıkla gelip çalışıyor.. Birlikte bir kitap yapma düşüncemiz böyle oluştu. » Şu günlerde yayımlanan öteki kitabınız, çocuklar için kendi şiirlerinizden ve çevirilerinizden yaptığınız seçk için neler söylemek istersiniz “Bir çocuğa layık olmak” adılı bir şiirim vardı. Alışılagelmiş deyimi tersine çeviren. Çok da uğraştırdı beni o şiir…Ama oturmayan iki dize vardı. İlk kıtanın ilk dizesiyle İkinci kıtanın ilk dizesi beni diyebilirim ki yılarca uğraştırdı…. Sonunda bu yaz bulduğumu hissettim ve bu şiiri oluşturan kavramın çevresinde çocukların da zorluk çekmeden anlayabilecekleri şiirleri bir araya getirmeyi düşündüm. Bunlar genellikle yurt sevgisi, doğa sevgisi,insan sevgisi gibi temel değerler konusunda şiirlerdir…. » Avrupa Homeros Şiir ve Sanat Madalyası size verildi. Yine kısa süre önce, medyada bir haberden Romanya Mihai Eminescu Akademisince 2016 Nobel Edebiyat Ödülüne aday gösterilmiş olduğunuzu öğrendik… Bütün bunlar size neler hissettiriyor? Benim için şiir her zaman, yazılan bir şey olduğu kadar söylenen bir şey olmuştur. Yahya Kemal’i, Nâzım Hikmet’i Attila İlhan’ı , şiirimizin pek çok büyük ustasının şiirlerini kitleler önünde yüksek sesle okuyabilirisiniz… Ben böyle bir gelenekten geliyorum.. Şiiri okumak kadar söylemeyi de severim. İkinci uzun yurt dışı yıllarımda, 1980’lerde, Fransa’dan, Almanya’dan Avustralya’ya kadar bir çok ülkede az ya da çok sayıda okul toplulukları önünde şiirlerimi okudum. Kafamda hep ,Türkiye’yi dönme koşulları oluştuğunda bütün ülkeyi şiirlerimi okuyarak dolaşmak vardı ve bu hayalimi gerçekleştirmeyi başardım… Kitle önünde şiirlerinizi okumak kitleyle bağınızı genişletiyor, güçlendiriyor. Bu harika bir duygudur… Son yıllarda şair ve aydın olarak gördüğüm ilgi, aynı anda birçok şeyin sonucudur. Okurlarım şiirlerime duydukları sevginin yanı sıra benim hem ülkemiz, hem insanlık için kaygı duyan , bu uğurda çaba harcayan bir aydın olduğumu da biliyorlar. Bunların toplamı 50. yıla denk geldi ve gerçekten çok duygulandırıcı, gönendirici kutlamalar yapıldı.. Müzisyen ve bir şiirimin bestecisi olarak sen de yer aldın bunlarda… Beşiktaş Belediyesi bir de anıtımı dikti Akaretlerdeki şairler parkına…Açılıştan aylar sonra bir kez gidip baktım… Başarılı bir sanat yapıtı gerçekten… Fakat bir daha da uğramadım…Sanki rekabet gibi bir şey var aramızda. Çünkü o orada değişmeden ya da çok uzun sürede değişerek duracak, bizse durmaksızın değişmekteyiz…» Yaşayan, diri, canlı halinizle kazanan her zaman siz olacaksınız… Bu pek belli değil. Son raundu kazanan yine o olacak… Ödüller konusuna gelince… Yurt dışından aldığım ödüller Asya Afrika Yazarlar Birliği Birliği Lotus Edebiyat ödülüyle başlamıştı…İki yıl kadar önce Romanya’dan iki ödül aldım. Mihai Eminescu Nişanı ve Opera Omnia ödülleri… Ondan önce de Rusya Federasyonu’nun verdiği Puşkin madalyasına layık görüldüm…. Bu madalyayı sadece şairlere vermiyorlar ama ben şair olarak almış oldum. Şimdi de Avrupa Homeros Şiir Madalyası… bazen diyorum hepsini takayım şöyle. Taksim’de bir kaçık vardı, göğsü madalyalarla dolu gezerdi. Nobel adaylığına gelince… Aylar önceden biliyordum… Fakat ödüller açıklanmadan söylememek gerekiyormuş… Romanya’da özellikle sevilen bir şairim. Geçen yıl Moldavya Yazarlar Birliği dergisinin okurlar arasındaki bir anketinde o yılın en çok sevilen yabancı şairi seçilmiştim… Bir bildikleri olmalı herhalde… Mihai Eminescu akademisine gelince, bu adaylık konusunu sürdürecekler gibi…. » Peki Türkiye’deki ödüller… Ülkesini bu kadar seven, diline bu kadar özen gösteren bir şairin Türkiye’den ödül almamış olması çok şaşırtıyor beni. Bu sizi hiç incitti mi? Ya da kendi ülkenizden almayı istediğiniz ödüller oldu mu? Kendi ülkemden iki ödüle özenmiştim. 1970’li yıllarda TDK ödülünü almak istemiştim. Ne yağmur Ne şiirler’i oraya göndermiştim. Olmadı, olmayışı bir yana solcu olduğum için üyeliğe bile kabul edilmedim. TDK’nin o döneminin ayıbı olarak kalsın. Bir de nedense Antalya’daki Altın Portakal şiir ödülüne özenmiştim , belki de ödül alan hakkında bir kitap çıkarıldığı için. Fakat sonradan orada da bir klik oluştuğunu, bana geçit verilmeyeceğini anladım.. Zaten sonradan bu ödül de kaybolup gitti . Yani benim, nur içinde yatsın Enver Gökçe adına verilmiş sembolik bir ödülün dışında ve bizim PEN’in her yıl bir şair verilen ödülü dışında kendi ülkemden ödülüm yok. Fakat her konuda olduğu gibi bu konuda da asıl sorun bence, Türkiye’de kurumların gereğince olgunlaşmamış olmasıdır.. Bir ikisinin üyesi olduğum edebiyat ödülü kurumları da bunların içinde. Bir başka sorun da ödüle katılacak yapıtlar konusu… Şiir ödülü jürilerine beni davet ettikleri zaman diyorum ki başka bir şey yapın. Şiir üzerine yazılacak kitaplara,denemelere ödülü verin. O kadar kötü şeyler geliyor ki okumaktan zevkiniz bozulduğu için arada dikkate değer olanlar da gözden kaçabiliyor..» Şu anda bir çok yazar içerde. Siz de hiç suskun olmadınız. Haksızlığa, adaletsizliğe karşı hem şiirleriniz ve yazılarınızla, hem örgütçü ve eylemci yanınızla sesinizi bu gün de olduğu gibi her zaman yükselttiniz. Hiç kendiniz için korktuğunuz oldu mu? Daha öncelerde korku duymamış biri olarak bugün bulunduğum yaşta ve konumda böyle bir şey düşünmesi çok büyük bir ayıp olur. Bazen tam tersine, keşke içeri alsalar da başlarına bela olsam, böylece de başkalarına faydam dokunsa diye düşündüğüm oluyor… Gencecik insanlar içerde ve acı içindeyken ben kendim için nasıl korku ya da çekince duyabilirim… *** » Bundan sonra neler yapmak istiyorsunuz? Yeni, güzel ve uzun şiirler yazmak … Yazdıklarımla yetinmek benden ırak olsun » Sizi bir sözcükle tanımlamak gerekse “heyecan” diyebilirdim. Yaşama ve öğrenme heyecanınız hiç tükenmiyor. Ben pek böyle şair tanımıyorum. Çoğu hımbıldır…» Yazmayayım bunu isterseniz Hayır yaz. Yaz da sarsılsınlar. Yaşama sevincidir bu.. Örneğin kafaya taktım ve yaz rüzgar sörfü yapmayı öğrendim. Düşe kalka çözdüm işi. Kolay olmadı. Millet bakıyor sahilden … ama öğrendim. İşte… Yaşamak, öğrenmek ve yazmak için hep büyük bir heyecan ve iştah duyuyorum.  Cem Yılmaz hem Mustafa Ceceli'yi hem de takipçilerini 'ti'ye aldı
Kilo ile başı dertte olanlara: "Yolculuğum"
KÜLTÜR SANAT SERVİSİ Yeni sezonda prömiyerini 22 Ekim Cumartesi akşamı Beşiktaş’ta Ezop Sahne’de gerçekleşecek “Yolculuğum” adlı oyun, kilolarıyla başı dertte olanlara dokunacak sımsıcak bir hikaye sunuyor. 166 kilodan 88 kiloya inen tiyatrocu Ethel Mulinas’ın geçirdiği tüp mide ameliyatı sonrası yoğun bakımda yazdığı hikayesini Murat İpek oyunlaştırmış ve yönetmen koltuğunda Çiçek Dilligil var. Tiyatrocu Ethel Mulinas’ın izleyecek herkese ilham verecek türden ve son derece içtenlikle kaleme aldığı kendi hikayesi. Ethel Mulinas hatta şimdilerde 81 kiloya inmiş ve kilo vermeyi sürdürüyor. Mulinas aslında oyunu bir kadının kendini yeniden sevme yolculuğu olarak tarif ediyor. Oyun 22 Ekim’de Ezop Sahne’de gerçekleşecek yeni sezon prömiyerinin hemen arkasından 26 Ekim’de İzmir Karşı Sanat Merkezi’nde sahneleniyor. "Yolculuğum" 31 Ekim’de Ezop Sahne’de tekrar İstanbul’da ve maraton başlamış oluyor. Ethel Mulinas oyunda hayatını değiştirecek kararı verme anını, aşkı arayışını, kısacası varoluş hikayesini anlatıyor. Tiyatro Spot’un, “kilo problemi yaşayan birçok insanın hayatına dokunacak bir oyun” olarak da tanımladığı “Yolculuğum”, izleyiciye bir kadının güldüren, müzikleriyle keyiflendiren, duygusuyla hüzünlendiren hikayesini aktarıyor. Oyunun dekoru Apo Kaya’nın, ışık tasarımı Ayşe Sedef Ayter’in, kostüm tasarımı ise Hazal Bağcı’nın imzasını taşıyor. Oyunun müzikleri ise Bora Öztoprak’a ait. Kusurlu Bahçe yeni baskıyıla okuruyla buluştu
Bu hafta vizyona girecek filmler
"İkimizin Yerine" Umur Turagay'ın yönettiği, Nejat İşler, Serenay Sarıkaya, Zerrin Tekindor, İştar Gökseven ve Özgür Emre Yıldırım'ın oynadığı İkimizin Yerine izleyici ile bulaşacak. Senaryosu Pınar Bulut'a ait olan film, küçük bir kasabada ailesinin ona layık bulduğu tekdüze bir hayata sıkışarak büyümüş, ancak sürekli yaşamı sorgulayan genç bir kızın hayatının, İstanbul'dan geçici görevle gelen edebiyat öğretmeni ile değişmesini konu alıyor. Filmde, Serenay Sarıkaya, küçük bir kasabada yaşayan, sürekli kendini tekrarlayan hayatının sırrını çözmeye çalışan "Çiçek" karakteri ile seyircinin karşısına çıkarken, ünlü oyuncu Nejat İşler ise Çiçek'in hayatını değiştirecek edebiyat öğretmeni "Doğan" karakterini canlandırıyor.  "Defne'nin Bir Mevsimi" Yönetmenliğini Mehmet Öztürk'ün yaptığı Türk-Fransız ortak yapımı "Defne'nin Bir Mevsimi" filminde, Hande Subaşı, Gökhan Alkan, Macit Sonkan ve Mert Öcal gibi oyuncular rol aldı. Doğu Akdeniz'in çalkantılı bir yaz mevsiminde geçen ve zengin bir ailenin kızına aşık iki fakir kardeşin hikayesini anlatan film, Antakya'nın kültürel, etnik ve kozmopolit ortamını yansıtmayı amaçlıyor. "Rüya" Derviş Zaim'in senaryosunu kaleme alıp yönettiği "Rüya"da, Gizem Erdem, Ebru Helvacıoğlu, Dilşad Bozyiğit, Mehmet Ali Nuroğlu ve Enis Arıkan gibi isimler rol aldı. Zaim'in dokuzuncu uzun metraj filmi "Rüya", gelenekten ve tarihten devraldığı mirası taşımaya çalışan, bir yandan da süreklilik içinde değişerek hayata devam etmenin peşinde olan genç bir kadın mimarın hikayesini ele alıyor. "İllet" Soner Acar'ın yönetmenliğini üstlendiği "İllet"in oyuncu kadrosunda Aydın Sidal, Taner Karamahmutoğlu, Gülçin Özlen, Can Ay, Engin Alkan ve Kübra Tutaç yer alıyor. Filmde, iki kardeşin kendilerine musallat olan bir cinle ölüm kalım mücadelesini anlatıyor. "Jack Reacher: Asla Geri Dönme" Tom Cruise, Cobie Smulders, Robert Knepper ile Danika Yarosh'un başrollerinde oynadığı "Jack Reacher: Asla Geri Dönme" filminin yönetmenliğini Edward Zwick yaptı. Macera ve aksiyon türündeki filmin konusu şöyle: "Binbaşı Susan Turner casuslukla suçlandığında bıraktığı hayata tekrar geri dönecektir. Yanlış düzeltici Jack Reacher, masum olduğunu kanıtlamaktan ve eski askerlerinin öldürülmesi ardındaki gerçek suçluları ortaya çıkarmaktan asla vazgeçmeyecektir." "Ortaokul: Hayatımın En Kötü Yılları" Steve Carr'ın yönetmen koltuğunda bulunduğu "Ortaokul: Hayatımın En Kötü Yılları" filmde Griffin Gluck, Andrew Daly, Rob Riggle, Lauren Graham ve Isabela Moner gibi isimler rol aldı. James Patterson ve Chris Tebbetts'in yazdığı romandan sinemaya uyarlanan film, uyum sorunu yaşayan bir çocuğun okulda yaratıcılığını kullanarak başlattığı itaatsizlik isyanını konu ediniyor. "En Süper Kahramanlar" Orijinal seslendirmelerini Taylor Kitsch, Carlo Gugino ve Tom Green gibi oyuncuların yaptığı animasyon türündeki "En Süper Kahramanlar", Sam'in aşık olduğu kızı ve şehrini korkunç bir saldırıdan korumasını anlatıyor.  Yönetmenliğini Kyung Ho Lee ile Wonjae Lee'nin yaptığı Güney Kore yapımı filmin senaryosu Chris Denk, Hyunjoong Kim ve Kyung Ho Lee'ye ait. İktidarın dayanışması üzerine
HANDE UZ İlk baskısı 2009’da yayınlanan Prof. Dr. A. Raşit Kaya’nın medyanın devlet ve sermaye ile ilişkisini kavrayabilmek adına baş kaynak haline gelmiş olan İktidar Yumağı; Medya- Sermaye -Devlet adlı kitabının, yeni ekler yapılmış ikinci baskısı 2016’nın Temmuz ayında yayınlandı. Bir ‘yumak’ haline gelmiş olan medya, sermaye ve devlet ilişkisini somut örneklerle ve gerçek olaylarla destekleyerek aktaran Kaya, ilk olarak dünyada geleneksel iletişimden kitle iletişime geçiş süreçlerini oldukça akıcı bir dille açıklıyor. Kitabın ilk bölümünde liberal öğretinin kitle iletişimine yaklaşımını ve normatif olan ile gerçekte olanın birbiri ile ne kadar uyuşmadığını okuyoruz. İdeal olana gerçekte hiçbir zaman yaklaşamamış olan liberal öğreti, çoğulculuğun da olmadığı koşullarda açıklayıcılığını büyük ölçüde yitiriyor. Özgürce her türlü görüşün ve her türlü haberin tartışıldığı, farklı görüşlere yer veren kitle iletişim araçlarının pazarda ‘serbestçe rekabet’ etmelerini öngören liberal yaklaşımın, 1980’lerden sonra artan tekelleşme ve yoğunlaşma nedeni ile bu öngörüsünün yanına dahi yaklaşamamaktadır. Medya sektörüne girmek büyük bir sermaye ve altyapı gerektirir hale geldiğinden - bu da hükümetlerle yakın ilişkiyi dayattığından - eleştirel ve muhalif olan yayın organları alanda tutunamaz. Birer birer kapanmak zorunda kalır ve halkın haber alma özgürlüğü sekteye uğrar. Kaya’nın kitabı, bu süreci, hem kuramsal olarak hem de somut verilerle yetkinlikle açıklamakta. Kitabın ilerleyen bölümlerinde 1980’lerden sonra etkili olan yeni sağ ve neo-liberal dalga ile medya endüstrisinde yoğunlaşmanın yarattığı sonuçları görüyoruz. ‘Büyük Beşli’ (The Big Five) olarak da isimlendirilen toplamda beş büyük holdingin tüm dünyanın medya yapısını kontrol ettiğini ve bu holdinglerin bağlantılı olduğu diğer sektörleri -enerji, silah endüstrisi gibi- kavrayınca haber üretim sürecinde muhabirlerin holding çıkarlarından bağımsız çalışabilmesinin ne kadar zor olduğunu da anlayabiliyoruz. Bu yapının kaçınılmaz sonucu ağır bir oto sansür oluyor. Kaya, yatay ve dikey bütünleşmeler ile tek bir holdingin pazarda dev bir ağa sahip olduğu gösterirken; dünyada ve Türkiye’deki yeni medya patronlarının yayın evleri, uydu ve kablolu televizyonlar, gazeteler, dergiler, online mecralar, dağıtım şirketleri ve film stüdyoları gibi sektörün her alanına hitap eden şirketlere de sahip olduklarını örneklerle ortaya koyuyor. Aynı patronlar, medya sektörü dışında enerji, gayrimenkul, otomotiv, sanayii ve turizm gibi de alanlarda faaliyet göstermekte ve ellerindeki kitle iletişim imkânlarını piyasayı kendi avantajlarına yönlendirmek için kullanmaktadırlar. Sonuçta, kitap, ‘doğru haber’ diskurunun ardında bambaşka çıkarlara hitap eden bir ağın mevcudiyetine dikkatimizi çekiyor. Medyanın aynı zamanda devletin ideolojik aygıtı olarak işlev gördüğünü Althusser’den beri bilmekteyiz. Kaya da, medyanın toplumun yeniden üretilmesi ve sağlanan hegemonyanın sürdürülmesi amacıyla kullanıldığını bize Türkiye’den örnekler ile göstermektedir. Kaya, Türkiye’de aile gazetelerinin bitmesi ile eş süremli ortaya çıkan basının medyaya dönüşmesini anlatırken, hükümetlerin medyayı nasıl kontrol ettiklerini de aktarmaktadır. İdeal olanın medyanın toplum adına iktidarı denetlemesi ve bir dördüncü güç gibi işlev görmesi iken bu üçlü sacayağının oluşumunun tamamlanması sonucunda medya ‘iktidar sahipleri adına toplumu denetleme’ görevini üstlenmiştir. Bu yüzden, Türkiye’de medya şirketlerinin iktidar desteğiyle büyümelerine ya da büyük vergi cezaları gibi yaptırımlarla küçülmek zorunda bırakıldıklarına tanık oluyoruz. Kaya, Türkiye’de medyanın büyük çoğunluğuna hakim olan Çalık grubu, Doğan grubu gibi grupların 2009 yılına kadar olan içinde yatay ve dikey bütünleşmelerinin de bulunduğu ağ haritalarını okuyucularına sunarken, bu oluşumda hem sermayenin hem devletin oynadığı rolü gösteriyor. Kaya'nın eseri günümüzde ve gelecekte şekillenecek olan medya sahiplik yapılarını ve bu yapıların iktidar ile olan ilişkilerini anlayabilmek için oldukça kıymetlidir. Bu yapılar zamanla değişse, dönüşse ve geçerliliğini yitirse dahi, sürecinin işleyişinin mantığı aynıdır; medya, sermaye ve devlet birbirinden ayrışması mümkün olmayan bir yumak halindedir; iktidar yumağı. İlk baskısı 2009’da yayınlanan Prof. Dr. A. Raşit Kaya’nın medyanın devlet ve sermaye ile ilişkisini kavrayabilmek adına baş kaynak haline gelmiş olan İktidar Yumağı; Medya- Sermaye -Devlet adlı kitabının, yeni ekler yapılmış ikinci baskısı 2016’nın Temmuz ayında yayınlandı. Bir ‘yumak’ haline gelmiş olan medya, sermaye ve devlet ilişkisini somut örneklerle ve gerçek olaylarla destekleyerek aktaran Kaya, ilk olarak dünyada geleneksel iletişimden kitle iletişime geçiş süreçlerini oldukça akıcı bir dille açıklıyor. Kitabın ilk bölümünde liberal öğretinin kitle iletişimine yaklaşımını ve normatif olan ile gerçekte olanın birbiri ile ne kadar uyuşmadığını okuyoruz. İdeal olana gerçekte hiçbir zaman yaklaşamamış olan liberal öğreti, çoğulculuğun da olmadığı koşullarda açıklayıcılığını büyük ölçüde yitiriyor. Özgürce her türlü görüşün ve her türlü haberin tartışıldığı, farklı görüşlere yer veren kitle iletişim araçlarının pazarda ‘serbestçe rekabet’ etmelerini öngören liberal yaklaşımın, 1980’lerden sonra artan tekelleşme ve yoğunlaşma nedeni ile bu öngörüsünün yanına dahi yaklaşamamaktadır. Medya sektörüne girmek büyük bir sermaye ve altyapı gerektirir hale geldiğinden - bu da hükümetlerle yakın ilişkiyi dayattığından - eleştirel ve muhalif olan yayın organları alanda tutunamaz. Birer birer kapanmak zorunda kalır ve halkın haber alma özgürlüğü sekteye uğrar. Kaya’nın kitabı, bu süreci, hem kuramsal olarak hem de somut verilerle yetkinlikle açıklamakta. Kitabın ilerleyen bölümlerinde 1980’lerden sonra etkili olan yeni sağ ve neo-liberal dalga ile medya endüstrisinde yoğunlaşmanın yarattığı sonuçları görüyoruz. ‘Büyük Beşli’ (The Big Five) olarak da isimlendirilen toplamda beş büyük holdingin tüm dünyanın medya yapısını kontrol ettiğini ve bu holdinglerin bağlantılı olduğu diğer sektörleri -enerji, silah endüstrisi gibi- kavrayınca haber üretim sürecinde muhabirlerin holding çıkarlarından bağımsız çalışabilmesinin ne kadar zor olduğunu da anlayabiliyoruz. Bu yapının kaçınılmaz sonucu ağır bir oto sansür oluyor. Kaya, yatay ve dikey bütünleşmeler ile tek bir holdingin pazarda dev bir ağa sahip olduğu gösterirken; dünyada ve Türkiye’deki yeni medya patronlarının yayın evleri, uydu ve kablolu televizyonlar, gazeteler, dergiler, online mecralar, dağıtım şirketleri ve film stüdyoları gibi sektörün her alanına hitap eden şirketlere de sahip olduklarını örneklerle ortaya koyuyor. Aynı patronlar, medya sektörü dışında enerji, gayrimenkul, otomotiv, sanayii ve turizm gibi de alanlarda faaliyet göstermekte ve ellerindeki kitle iletişim imkânlarını piyasayı kendi avantajlarına yönlendirmek için kullanmaktadırlar. Sonuçta, kitap, ‘doğru haber’ diskurunun ardında bambaşka çıkarlara hitap eden bir ağın mevcudiyetine dikkatimizi çekiyor. Medyanın aynı zamanda devletin ideolojik aygıtı olarak işlev gördüğünü Althusser’den beri bilmekteyiz. Kaya da, medyanın toplumun yeniden üretilmesi ve sağlanan hegemonyanın sürdürülmesi amacıyla kullanıldığını bize Türkiye’den örnekler ile göstermektedir. Kaya, Türkiye’de aile gazetelerinin bitmesi ile eş süremli ortaya çıkan basının medyaya dönüşmesini anlatırken, hükümetlerin medyayı nasıl kontrol ettiklerini de aktarmaktadır. İdeal olanın medyanın toplum adına iktidarı denetlemesi ve bir dördüncü güç gibi işlev görmesi iken bu üçlü sacayağının oluşumunun tamamlanması sonucunda medya ‘iktidar sahipleri adına toplumu denetleme’ görevini üstlenmiştir. Bu yüzden, Türkiye’de medya şirketlerinin iktidar desteğiyle büyümelerine ya da büyük vergi cezaları gibi yaptırımlarla küçülmek zorunda bırakıldıklarına tanık oluyoruz. Kaya, Türkiye’de medyanın büyük çoğunluğuna hakim olan Çalık grubu, Doğan grubu gibi grupların 2009 yılına kadar olan içinde yatay ve dikey bütünleşmelerinin de bulunduğu ağ haritalarını okuyucularına sunarken, bu oluşumda hem sermayenin hem devletin oynadığı rolü gösteriyor. Kaya'nın eseri günümüzde ve gelecekte şekillenecek olan medya sahiplik yapılarını ve bu yapıların iktidar ile olan ilişkilerini anlayabilmek için oldukça kıymetlidir. Bu yapılar zamanla değişse, dönüşse ve geçerliliğini yitirse dahi, sürecinin işleyişinin mantığı aynıdır; medya, sermaye ve devlet birbirinden ayrışması mümkün olmayan bir yumak halindedir; iktidar yumağı.  Adana kültürünün izinde
ZAFER DORUK Biz Adanalılar galiba Adana’da görmeye alıştığımız ilişki biçimlerini, yaşam tarzını başka yerde bulamadığımız için gurbette kendimizi daha yalnız hissediyoruz. Sıcağını özlüyoruz; sulama kanalında çimdiğimiz günleri, bol dikenli Hint incirlerini, haymalı damlardaki muhabbetleri, tulumbalı avluları, afili kuşçuları, gönlü geniş kabadayıları, portakal bahçelerini, kebabı, şalgamı özlüyoruz. Temmuzun ‘sarı sıcağında’ Toroslardan kamyon kasalarında getirilip testereyle kesilerek satılan kar satışını, eylülde, evlerin önlerinde salçalık biber temizleyen kadınların neşeli muhabbetlerini özlüyoruz. Adana’yı düşünürken aklımıza ilkin ‘Çirkin Kral Yılmaz Güney’, Atatürk Bulvarı, Emirgan Çay Bahçesi, sekiz yazlık sinemanın bir arada bulunduğu Sular Alanı, Hergele Yolu, faytonlar, at arabaları, Taşköprü, Seyhan ırmağı, Kalekapısı, Tepebağ gelir. Bugün Adana’nın kuzeyi hızla değişirken, güneyde eski yaşam tarzını sürdüren mahallelerde “Ötürük, büllük, çillik, taman, irişkin, urup, harhut, üllüz, saplıcan” gibi yerel sözcükleri duymak hâlâ mümkün. Günümüzün modern Adana’sıyla Orhan Kemal Adana’sının arasında, işçi-memur orta halli insanların oturduğu bir mahallede oturur, Duran Aydın. Sıcak yaz gecelerinde evinin damındaki ‘hayma’da bol yıldızlı lacivert göğün altında şiir düşünür, sivrisineklerden korunmak için haymaya kurduğu cibinliğin içinde uyur. Ataol Behramoğlu’nun bir sözünü anımsatır:“Şiiri sizin yazmanızdan çok, onun kendisini size yazdırdığı mucize anlar vardır.” O da yaşadıklarının arasından kendisini yazdırmak isteyenleri dizelere, satırlara dönüştürür. Neyin yazılıp neyin yazılmayacağını, ışığı nereye düşüreceğini bilir… Kirekör: Kir göstermeyen anlamında. Bugün sık kullanılmasa da Adana’da bilmeyen çok azdır bu sözcüğü. “Biraz kum grisini andırır” diyor Duran Aydın ve kirekörü evine bir süreliğine komşu olmuş bir kumrunun öyküsüne bağlıyor. Adana’nın yerel dilinde yer alan ‘Fallik’ sözcüğünün Latince bir sözcük olan ‘Fallus’ sözcüğüyle hem biçim hem de anlam akrabalığı olduğu, kesin. Sözcüklerin tarih içinde kültürel ilişkilerle birbirine eklemlenmesinin somut örneklerinden biri. Dr. Can Güngen, ‘Lacan’cı Eksik ve Fallus Üzerine’ adlı yazısında ‘Fallus’ sözcüğü hakkında şöyle diyor: “Fallus, Lacan’cı terminolojide iktidarın simgesidir. Penis ile olan benzerliğine rağmen kastedilen biyolojik bir organ değildir. Fallus, penis denilen fazlalığa sahip olan küçük çocuğa ‘büyük öteki’nin vaat ettiği türden her şeydir: Kadın, iktidar, statü, güvenlik, bütünlük, içerilme vb. Öte yandan ‘fallus’ bir gösterendir. Yukarıda örnek verdiğim gibi toplumsal hayatta bir şeylere sahip olmayı gösterir.” Duran Aydın da Adanalıların ‘Fallik’ sözcüğünü hangi anlamda kullandıklarını şöyle açıklıyor: “Bölgede daha çok, pıtı pıtı yürüyen, saçları kırmızı kurdeleli küçük kız çocuklarını severken kullanıldığı gibi; büyümüş, serpilip gelişmiş, ama biraz ‘yangın’, biraz ‘yollu’, ‘fingirdek’, önüne çıkan her erkeğe ‘iş veren’, tam olarak daha ‘olgunlaşmamış’, ufaktan ‘orospu adayı’, ‘vittirivizzik’ kızlar için de kullanılan kenar mahalle kökenli bir sözcük.” “Yumurtaların üzerine mısmıl oturmayıp onları yağmurda yaşta bırakıp giden” bir anne kumruyu bu davranışı nedeniyle ‘fallik’ olarak nitelendirir yazarın eşi ve yeni bir denemenin de kapısını açar. Duran Aydın’ın birçok denemesinde olduğu gibi bu denemesinde de Sait Faik öykülerindeki anlatıcının o sıcak ve içten sesini buluruz. Aynı sesi, ‘Kuşlar Şairi Gözünden Anlıyor’ adlı denemesinde de duyarız. Bu kez oto yıkama dükkanının önünde gezinen serçelerdir yazarın esinlendiği. Daha doğrusu: içini dökme bahanesi. Geçim derdiyle şiirin kesişme noktasındaki serzeniş demeli belki de. “İyi de, bunca işi kim yapacak, düşünmez arkadaşlar (kuşlar). Yağmurun caddeleri çamurçorba bulamaçlaması işimize yarıyor. Bi güneş, bi yağmur, eşittir iş. Paspas, çırp, çay ver, vakumlu süpürgeyle araçların içinden atılacakları al, falan filan!” Bir öykünün ya da bir romanın tohumun toprağa düşmesi örneği imgelemimize düştüğü bir an vardır, orada filizlenir, dal, budak sarar. Şiir dünyası da böyle değil midir, onun da bir arka bahçesi yok mudur, orada şiir doğurmuş bir sözcüğün, bir durumun öyküsü olamaz mı? ‘Sokak Kuşu’ adlı şiirinin imgelemine nasıl düştüğünün öyküsünü yazar, Duran Aydın. Kafes kuşunu hepimiz biliriz de, serçe, kumru, sığırcık gibi kuşları niteleyen ‘sokak kuşu’na ben ilk kez ‘Bir Şiir ve Öyküsü’ adlı denemede rastladım. Yeni yürümekte olan torun bir an odadan kaybolup geri dönünce, şairin kızı, anneanneye, “Kafesteki kuşla gülüşüyor, ben de ‘sokak kuşları’yla oynuyor sandım,” der. Şair de duymamış ki, “İrkiliverdim birden!” diyor. “Kızım farkında olmadan iki sözcükle Ataol Behramoğlu’nun sözünü ettiği mucize an’ı ayağıma kadar getirmişti: Sokak Kuşları.” İşte bir karşılaşmanın mucizeye dönüştüğü an! Anı ve öyküyle harmanlanmış ‘Hayma’ adlı denemeyi okurken bir an eski Adana’ya gittim. Eski garajların önünde, “uzun burunlu, harhut bir ‘otoboza’” bindim, bir faytonla Taşköprü’den geçerken ay ışığının Seyhan ırmağının üzerindeki salınışını izledim. Bol yıldızlı bir yaz gecesinde, tek katlı bir evin damında üzerine asmalar sarılmış bir haymada kös gelerek oturdum. Yılmaz Güney’in ‘Umut’ filminden, ‘Boynu Bükük Öldüler’ adlı romanından, Yaşar Kemal’den, Abidin Dino’dan, Nihat Ziyalan’dan, Adana’dan çıkmış daha birçok değerden söz ediyor Duran Aydın. Ben ‘Adanalı Yazılar’ın bazılarından tadımlık söz ettim. Adana’yı, Adana’nın kültürel mirasından izleri Kirekör’de Duran Aydın’ın akıcı, içten, öyküsel bir tatla yazdığı denemelerinde bulabilirsiniz.  ‘Bitmeyen Hüzün’ türkülerde
A. Galip Kabasakaloğlu Türkiye’nin acılar tarihine düşen sayfalardan birinin, Sivas Katliamının mağdurlarından biri de sanatçı Zeynep Karababa. Madımak yangınında kız kardeşi Gülsün’ü kaybeden Zeynep Karababa’nın küllenmeyen acısı seslendirdiği türkülere de yansıyor. Sanatçı, 'Bitmeyen Hüzün' isimli yeni albümü ile ilgili "Ülkemizin yaşadığı acılar, genç ölümler, sürgünler, katliamlar böyle bir çalışma yapmama neden oldu. Daha doğrusu bu ağır süreç ve kalbimizde biriken acılar, bana bu ağıtları yaktırdı" diyor. » Yeni çalışmanıza geçmeden önce 2013’te çıkan ‘Çamşıhı Türküleri’ adlı çalışmandan söz etmek isterim. Biliyorsun 2003 yılında, Ada Müzik’ten çıkan ‘Yazbahar’ adlı albümüm bir anlamda ‘Ozanlar Geçidi’ diyebileceğimiz bir konsepte oturuyordu. Pir Sultan’dan, Karacaoğlan’dan, Kul Hüseyin’den, Kul Ahmet’ten derlenmiş türküler vardı albümde. Benim vazgeçemediğim ve içine doğduğum kültürü oluşturan Çamşıhlı ozanlardan da bir eser okumuştum. Albüme adını veren 'Yazbahar’, babam Ali Karababa’nın müziğini yaptığı bir eser. Sözleri Genç Abdal’a, müziği babama ait olan bu deyişi, vaktiyle ölümsüz sinemacı Yılmaz Güney ‘Hudutların Kanunu’ filminde kullanmıştı. Yine aynı albümde, Feyzullah Çınar’dan da bir uzun hava okumuştum. 2009 yılında Kalan Müzik’ten çıkan ‘Gülyüzlüm’ de benzer bir konsepte hazırlandı. Üçüncü albümümde Kalan Müzik’in geleneksel bir arşiv çalışması olan ‘Çamşıhı Türküleri’ adının da çağrıştırdığı gibi, Alevi Bektaşi nefeslerinin ve ozanlık geleneğinin yaşatıldığı bölgeyle sınırladım. Bilindiği gibi Çamşıhı ağzı halk müziğimizde önemli bir yere sahip. Son albümümün tanıtım konserinde, müzikolog-yazar Ahmet Say’ın da tespit ettiği gibi, Çamşıhı ağzı türküleri bana bir misyon olarak yüklenmiş oldu. » ‘Bitmeyen hüzün’ ile biraz daha genişlettin sesini. Bunu soracağım ama birkaç projede de yer aldın istersen onlardan bahsedelim. Evet. Kalan müziğin iki projesinde, ‘Kızılbaş Türküleri’ ve ‘Alevilere Kalan’ proje albümlerinde yer aldım. » ‘Bitmeyen Hüzün’ adlı albüm diğerlerinden farklı olarak iki yeni özgün besteyi içeriyor. Burada yorumculuğunun dışında besteci Zeynep Karababa ile karşılaşıyoruz. Bunun devamını bekleyelim mi? Geleneğin içinden gelen biriyim. Ustaların ve ozanların dizlerinin dibinde büyüdüm diyebilirim. Yaptığım albümlerimden sonra da böyle bir iç sesimin olduğunu sessizce hissettim. Ülkemizin yaşadığı acılar gözyaşları, genç ölümler, göçler, sürgünler, katliamlar böyle bir çalışma yapmama neden oldu. Daha doğrusu bu ağır süreç, kalbimizde biriken acılar bana bu ağıtları yaktırdı. Yaşadığım kentte onların acısını yüreğimde hissederek böyle seslenebildim çaresizce. Açıkçası beğenilmiş olmasından cesaret alarak devamının geleceğini de umuyorum. » Bu albümde ses getiren diğer eser de Fazıl Say’ın bestelediği, sözleri Muyiddin Abdal’a ait’ İnsan insan’ bestesi. Bu buluşma nasıl oldu? Yakın zamanda kaybettiğimiz sevgili Fikret Otyam benim hayatımda, türkü repertuvarı oluşturmamda, türkü söyleyişi biçimimde, büyük etkisi olan birisidir. Fazıl Say’la buluşmamı da Fikret Baba sağladı. Kayseri / Karaözü köyünde buluşturdu beni. Babası Ahmet Say da önceden beri tanıyıp sevdiğim müzik bilgisinden yararlandığım birisidir. Karaözü köyünde o gece, Şahruh köprüsünün altında akan ırmağın sesine karışan piyanosu, Fikret Otyam’la geceden gelen dervişlerin selamı ile ‘Hü Dost’ dedik. İnsan insana ulaştık… » Yeni albümde farklılıklar ve sürprizler bizi bekliyor mu? Evet, Bitmeyen Hüzün’de geleneksel batı enstrümanları ile çıkış yapmaya çalıştım. Geleneğin içinde yetişen babam Ali Karababa, ‘orta tel sarma bağlama’ ile ‘deli derviş çalım’ tekniğinin büyüleyici bir ustasıydı. Bana çok sesli müziğin de uzak olmadığını bu çalım tekniği ile gösterdi. Hacettepe Üniversitesi Devlet Konservatuvarı, yarı zamanlı koro bölümünde aldığım şan eğitimim de bana bu cesareti verdi. Ben geleneğin kül olmadığını, kor olduğunu biliyorum. Geleneğe sarılıp yaşadığımız acıları nasıl dile getirebileceğimizi kendime soruyorum. Gelecek çalışmalar nasıl biçimlenecek, bunu birlikte göreceğiz. Belki de yalnız dağların gerisinde bülbülün figanı ile ağlayıp güle feryat edeceğiz sessiz ve kimsesiz… Savaştan sanat çıkaranlar!
Yaşadığımız günler yine savaş çığlıklarıyla yoğunlaştı, yoksul insanların zengin topraklarını paylaşma savaşı, milyonlarca mülteci, kan kokulu toz bulutları, binlerce ölü, petrol yeşili petro-dolarlar, silah tüccarları, bombalar, yıkımlar, anasız babasız kalan çocuklar, acısını buruşuk bedenine gömmüş, gözleri kısık yaşlılar... Bütün bunların arasında savaştan sanat çıkaranlar, sanatla savaşanlar! Bazı toplumlarda muharebe öncesi yapılan savaş danslarından, tiyatro ve operaya, antik çağda steller üzerinde başlayan kabartma rölyeflerin olduğu bir dönemden, halılara işlenen savaş tasvirlerine, Ortaçağda kilisenin etkisiyle azizlerin genel olarak askeri kıyafetler içerisinde şeytanla savaşanlar olarak tasvirleri, 1066 yılında Normanların İngiltere’yi fethini anlatan Hastings savaşını tasvir eden ünlü Bayeux Halısı, Baron Gros'un, Napolyon’un seferleri, Goya resimleri ve 19. Yüzyılda Eugene Delacroix’in 'Battle of Chios' adlı eseri, sonrasında resme, müziğe ve heykele yansıyan savaş objelerinin temsili ve yine sonradan güncel sanata ve 20. yüzyılla birlikte sinemaya yansıyan savaş ve sanat ilişkisi... Savaş, emperyalizmin adına yakışan bir kavram. Sanat ise ellerindeki çok işlevli ve tehlikeli olabilen bir oyuncak. Hegel'in en çok övdüğü besteci Mozart'ı bir saray soytarısına, müziğin matematikçisi olarak bilinen Bach'ı kilisenin orgcusuna indirgeyen, 17. yy'da Don Kişot'la feodal değerlerin çağdışılığını vurgulayan, 18. yy'da Robinson Crusoe'yla felsefi bireyciliği ekonomik bireycilikle birleştirerek kapitalist bireyi ön plana çıkaran, her savaşta olduğu gibi Suriye’deki savaşta da arkasında harabeler ve yıkılmış koca bir şehir bırakan, burjuvazi! Naziler, kitleler üzerindeki etkisini keşfettikleri andan itibaren sanatı; ülkeyi II. Emperyalist Paylaşım Savaşı'na hazırlamak için kullandı. Brecht, Piscator gibi sanatçıları yetiştiren Alman tiyatrosu, Hitler'in söylevlerinin etkili olması için oyunculuk dersleri vermekte kullanıldı. Bach'ın, Beethoven'in ülkesinde saksafon, 'zenci ahlaksızlığının simgesi' gösterildi. Toplama kamplarında çalınan Wagner'in Alman destanlarından esinlenerek yazdığı operalar faşist akla uymamakla birlikte gaz odalarında öldürülen insanların çığlıklarına eşlik etti. Nazi propagandası için 1933-44 yılları arasında 1100 film çekildi. Muhalif yazarların ve ressamların evleri Gestapo tarafından basıldı. 2500 yazarı ülkeden kaçmak zorunda bıraktı. Fotoğrafın keşfiyle savaşın fotoğraflanmasının tarihi... 20. Yüzyılda sinema endüstriyel sanat olarak bir yandan savaşı tasvir eden belgesellerle savaşa tanıklık ederken, öte yandan kurgusal üretim alanı olarak savaş üzerine çekilen filmler... İdeolojik bir propaganda aracına dönüşmesi... Birinci Dünya Savaşı, gerçekliği parçalarına ayırdı ve Fransız ressam-heykeltıraş Georges Braque bu parçaları, tıpkı insanların insan bombasının infilak etmesinin ardından et parçalarını topladıkları gibi resimlerinde bir araya getirdi. Kamuflaj tanklarını gördüklerinde Picasso, Braque’a “Bu bizim eserimiz,” demişti. ...Ve günümüzde sanat son derece uzmanlaşmacı bir uğraş haline geldi. Müzeler ve galeriler, küratörler, sanat eleştirmenleri, sanat dergileri, bienaller... Sanat artık tüketimle buluştu ve satın almanın kendisi sanata dönüştü. Paul Virilio: "Sanat savaşın zayiatıdır!" Dedi ve ekledi; "Sanat iki dünya savaşı, soykırımlar, tekno-nükleer güçler ve benzerleri tarafından enkaz haline getirildi." (çeviri: Nesli Türk) Dünya daha çok şiddet, daha çok savaşla anlatılır hale geldi. Sürrealizm, sergiler ve kültür tacirlerinin reklam sloganları tarafından idealize edildi. Soyut sanat bir deformasyon oldu. Joseph Beuys, çalışmalarında hümanizm, sosyal felsefe ve antroposofi ile bağlantılı kavramları temel almış bir Alman performans sanatçısı, heykeltıraş, yerleştirme sanatçısı, sanat kuramcısı, grafiker ve sanat pedagogu. Sanatın yaratıcı ve katılımcı bir rol oynayarak toplumu ve siyaseti şekillendirebileceğini savunmuş. Ancak İkinci Dünya Savaşı'nda Hitler'in ordusunda savaş uçağı pilotu, bir bombacı. Katılırsınız ya da katılmazsınız ama Paul Virilio'ya bir kez daha kulak verelim, kendisiyle yapılan söyleşide şunları söylüyor; "Başka bir deyişle, sanat savaştır. Sanat, savaşın zayiatıdır. Hal böyleyken, hiç kimse güncel sanatın buhranlarıyla benim kafamı ütülemesin. Güncel (contemporary) sanatla ilgili en güncel şey onun buhranlarıdır."  Arif Sağ'ın eşi Yıldız Sağ son yolculuğuna uğurlandı
Michael Moore'dan Donald Trump hakkında sürpriz belgesel
68. Frankfurt Kitap Fuarı kapılarını açtı
Alanında dünyanın en önemlilerinden biri olarak kabul edilen ve bu yıl 68'incisi düzenlenen Frankfurt Kitap Fuarı kapılarını açtı. Almanya'nın Frankfurt kentinde düzenlenen fuarın bu yılki konuk ülkesi Hollanda olarak belirlenirken, fuarın açılışını Hollanda Kralı Willem-Alexander gerçekleştirdi. Belçika Kralı Philippe ve Kraliçe Mathilde, Avrupa Parlamentosu (AP) Başkanı Martin Schulz, Hollanda Eğitim, Kültür ve Bilim Bakanı Jet Bussemaker ve Frankfurt Büyükşehir Belediye Başkanı Peter Feldmann da açılışa katıldı. 100'den fazla ülkeden 7 bin 100 katılımcının yer aldığı fuarı, yaklaşık 10 bin gazetecinin takip etmesi bekleniyor. Türkiye’nin Frankfurt Kültür ve Turizm Ataşeliğinden yapılan açıklama göre, Kültür ve Turizm Bakanlığı Frankfurt Kitap Fuarına 228 metrekaresi “Türkiye Ulusal Standı” ve 92 metrekaresi de "Çocuk Yayınları Standı" olmak üzere toplam 320 metrekarelik alanda iki ayrı stant ile katılım sağladı. Fuarda 15 Temmuz darbe girişimi sergisi yer alacak Türkiye ulusal standında 15 Temmuz darbe girişimi ile ilgili bir sergi çalışması yer alıyor. Türkiye’nin son on yılda yayıncılık alanında kat ettiği ilerlemenin, kültürel üretimdeki süreklilik ve zenginliğin ön planda yer alacağı sergide, darbe teşebbüsünün Türkiye’nin kültürel gelişimini durduramayacağı vurgulanacak. Sahne Gari
Yitik dünya
Savrulan bir hayat bizimkisi, nereden gelip nereye gittiğimizi bilmediğimiz ya da bilmek istemediğimiz. Bütün mesele, devlet iktidarıymış gibi geliyor. Gerçekte devlet iktidarı, gündelik hayata şekil veren başka egemenlik biçimlerinin kaynağı olduğu kadar, sonucu da… Kendimizi kandırmaya gerek yok, Susan Buck-Morss’un da altını çizdiği gibi, insanlığın kolektif tarihini belirleyen şey, her zaman şiddete başvuran siyasal eylemlikler oldu. Hapsetmek, işten atmak, gazete ve radyoları kapatmak da bir tür şiddet ve tarihimizi belirliyor. Bu şiddet sürecinin sindirilebiliyor oluşu, toplumu parçalara ayırıp ayrı ayrı şiddet uygulanmasından kaynaklanıyor. Bu yüzden, kamplaşma ya da kutuplaşma denilen süreç, iktidarın temel stratejisini oluşturuyor. Bu strateji yeni de değil, toplumsal tarihimize, bu parçalanma ve parçaların birbirine şiddet uygulamasını yöneten devlet geleneği şekil veriyor. Bir yandan şiddet, bu çağın hücrelerine öyle bir işlemiş ki, Agamben’in “Kutsal İnsan”da yazdığı gibi, “Çağımız, bir hafta sonu tatilinde Avrupa otoyollarında verilen kurbanların askerî bir çıkarmada verilenlerden daha fazla olduğu bir çağ...” Çağımızın sunduğu hayat, kabul etmekten kaçınılan, “ama bugüne dek eşi benzeri görülmemiş boyutlarda öldürebilme sıfatı taşıyan bir hayat…” Agamben, mutlak tahakkümü meşru kılan şeyin, siyasetin radikal bir biçimde “çıplak hayat alanı”na, yani bir toplama kampına dönüşmüş olması ve bunu mümkün kılan şeyin de biyosiyaset olduğunu söylüyordu. Şimdiki iktidarın, cinsellikten ne yiyip ne içileceğine kadar her şeye karışması… Balıkçılar kahvesinde oturmuş, Foucault, Arendt ve Agamben’in kitapları arasında mekik dokurken, “Ne yapıyorum ben?” diye düşündüm. Yıllardır yaptığım, neredeyse alışkanlık ve bir yaşam biçimi hâline gelmiş olan bu anlama çabası, bir işe yarıyor muydu? Kapattım kitabı defteri, hırkamı giyip dışarı çıktım. Deniz kabarmış, yağmur bulutları hızla toplanıyordu. Dünyayı dert edinen yazarları, düşünürleri, devrimcileri düşündüm. İnsanın kendini anlaması, içinde yaşadığı toplumu, çağı, doğayı anlamasıyla mümkündü, başkalarının acılarını hissetmek ya da onları acılardan kurtarmak değildi asıl mesele, anlamlı bir hayat sürebilmekti. Bu çağın en önemli sorunu, anlamlı bir hayatın mümkün olabileceğine dair inanca dair kuşkuların derinleşmiş olmasıydı. Savruluyorsak eğer, bu yüzden savruluyorduk ve her şey radikalleşiyorsa, bu yüzden radikalleşiyordu. Dünyanın kayboluşunu, bütünlüklerin olmamasına bağlayan Kraucer’in sözlerini hatırladım: Bilinci inanç kıymıkları ile çeşitli faaliyetlerin toplamı olan, parçalar hâlindeki bireyler, parçalar hâlindeki gerçeklikte kendilerine düşen rolü oynadıkları için, canavarı bir bütün olarak göremezler, gerçekte canavarın kolu bacağı olduklarını... Deniz kenarında bir çay ocağına oturup, aklınızda başka bir şey olmadan sadece denizi ve içtiğiniz çayın sıcaklığını hissedebiliyor muydunuz? Yoksa sürekli bir kaygı ve korku içinde kariyerinizi, geleceğinizi, kendinizi mi düşünüyordunuz? Belki de asıl mesele, dünyadan bu uzaklıktı, evimiz olan bu dünyadan. Evden ne kadar uzaklaşılırsa, umutsuzluk ve yalnızlık da büyüyordu. Thomas Bernhard’ın “Dünya kalbimde büzüşüyor” diyen, “Don” adlı romanındaki o ressamı düşünüyorum. “Bilmelisiniz” diyordu, “bütün insanlar gibi, ben de yaşamım boyunca adeta yalnızca kendi kendimle ilişki kurdum, bu zor dünyada, bu kadar çok yasanın olduğu ve hiçbir yasanın olmadığı bu dünyada...” Sadece kendimizle ilişki kurduğumuz bir yer olamazdı dünya, o zaman böyle büzüşürdü kalbimizde. Düşüncelere dalmış bir halde sahilde yürürken, bir an durup, balıkçılar kahvesinden uzaklaştığımı ve içimde büyüyen yalnızlığı fark ettim. Geri dönüp balıkçı dostlara sataşmak, şakalaşmak, karbonatlı çayı yudumlayarak yeniden kitapların arasına gömülmek istedim… Paul Auster, “Yalnızlığın Keşfi”nde “Yitirilmiş bir dünya bu” diye yazmıştı. Yitirilmiş bu dünyayı yeniden yaratmaktan başka bir yol yok, önce kendimizde… Sabahattin Ali’nin kızı Filiz Ali’den Kürk Mantolu Madonna tartışması yorumu
G.O.R.A hayranlarına müjdeli haber
Nobel Komitesi, Bob Dylan’a bir türlü ulaşamadı
Amerikalı şarkıcı Bob Dylan, 2016 Nobel Edebiyat Ödülüne layık görüldüğünün açıklanmasının üzerinden günler geçmesine rağmen Nobel Ödül Komitesi ile hiçbir iletişime geçmedi. İsveç Akademisi, Bob Dylan’a günlerdir bir türlü ulaşamayınca, ulaşma çabalarına şimdilik son verdiklerini açıkladı. Aynı zamanda Stockholm Üniversitesinde edebiyat profesörü de olan İsveç Akademisi Genel Sekreteri Sara Danius, İsveç devlet radyosuna yaptığı açıklamada, ‘’Bu konuda bir şeyler yapmayı bıraktık. Yakın çalışma arkadaşlarını aradım veya e-mailler gönderdim, dostça mesajlar aldım. Şu an için artık yeter.’’ dedi. Amerikalı ozan Bob Dylan, sadece Nobel Akademisine değil kamuoyuna da Nobel hakkında hiçbir açıklama yapmayarak sessizliğini koruyor. Önceki akşam Las Vegas’taki konserinde de bu konudan tek kelime dahi söz etmemesi dikkat çekti. Peki neden? Bazılarına göre Dylan’ın ünlü sorumsuzluğunun ve inatçılığının, bazılarına göre ise kendi yolunda kendi tarzında yürüme ısrarının bir sonucu. Dylan’ın Las Vegas konserini, Frank Sinatra’nın ‘Why Try to Change Me Now’ şarkısı ile bitirmesini bir mesaj olarak görenler de var. İsveç Akademisi Genel Sekreteri Danius, Dylan’ın hiçbir tepki vermemesi ve kendisine bir türlü ulaşamamalarına rağmen, ‘tamamen endişeli olmadığını’ söylüyor ve sanatçının ödül törenine katılacağına hala inanıyor. Her yıl Nobel Ödülüne layık görülenler, 10 Aralık günü Stockholm’e davet ediliyorlar ve o gün İsveç Kralı Carl XVI Gustaf’ın elinden ödüllerini alıp bir konuşma yapıyorlar. Peki ya Dylan o gün gelmezse..? ‘’Gelmek istemezse gelmez’’ diyor Danius: ‘’Her durumda onun onuruna büyük bir parti olacak’’. 1998 yılından beri aralıksız her yıl turnede olan Dylan’ın bu yılki turnesi 23 Kasım’da sona eriyor. Yani, 10 Aralık günü ‘müsait’ görünüyor. Ama ödülünü almaya gidip gitmeyeceği de ödüle layık görülmesi hakkında ne düşündüğü gibi belirsizliğini koruyor. (Kaynak: Amerika Bülteni) Madeleine Peyroux 5 Aralık’ta Zorlu PSM’de
Biraz acı, biraz buruk bazen de tatlı oyunlar
Şehir Tiyatroları Ekim ayının üçüncü haftasında 1’i yeni 6 oyunla seyirci karşısına çıkıyor. Yarın başlayacak olan program çerçevesinde Aldatma, Şahane Züğürtler, Cyrano de Bergerac, Sirke Tadında Böğürtlen Reçeli, 12. Gece ve Vakti Geldi oyunları 22 Ekim tarihine kadar çeşitli sahnelerde seyirciyle buluşacak. Aldatma: Çağdaş İngiliz tiyatrosunun önemli yazarlarından Harold Pinter’in yazdığı Haluk Bilginer’in Türkçe’ye kazandırdığı oyun Ahmet Levendoğlu rejisiyle sahneleniyor. Güç, hırs, tutku, dostluk, aile gibi kavramları özgün tiyatro dili ile sorgulayan oyun, Üsküdar Musahipzade Celal Sahnesi’nde. Şahane Züğürtler: Fransız bulvar tiyatrosunun öncülerinden Jacques Deval’in yazdığı çevirisini Asude Zeybekoğlu’nun yaptığı oyun Harbiye Muhsin Ertuğrul Sahnesi’nde seyirciyle buluşuyor. Haldun Dormen’in yönettiği oyun Rusya’daki devrimden sonra Batı ülkelerine kaçan Rus asilzadesi bir ailenin hikâyesini ele alıyor. Sirke Tadında Böğürtlen Reçeli: Oyun, ülkenin birinde yaşanan siyasal ve toplumsal değişimler, evlilikleri boyunca bu sürece şahitlik ederek ölümle şakalaşan yaşlı bir çiftin ilişkisi ekseninde mizahi bir dille aktarılıyor. A. Kadir Bozkurt’un yazdığı Zuhal Ergen’in yönettiği oyun, Kadıköy Haldun Taner Sahnesi’nde. Vakti Geldi: Üç eski okul arkadaşı; bir iş adamı, bir bürokrat ve bir profesör… Yıllar önce yaşanan ve üzerine sünger çekilen bir olay… Şimdi ise yüzleşme vakti gelmiştir. Oyun, 20 Ekim akşamı Gaziosmanpaşa Sahnesi’nde seyirciyle buluşacak. Cyrano De Bergerac: Edmond Rostand’ın yazdığı Cyrano de Bergerac, Mehmet Birkiye rejisiyle seyirci karşısına çıkacak olan oyun 20 Ekim akşamı Kağıthane Sadabad Sahnesi’nde olacak. 17. yüzyıl Fransa’da yaşamış şair ve silahşör Cyrano de Bergerac’ın hayatından esinlenen oyun, aşkı, kahramanlığı ve gururu anlatıyor. 12. Gece: Shakespeare’in en sevilen komedilerinden 12. Gece, ikiz kardeşler Viola ve Sebastian, bir gemi kazasından sonra, birbirlerini öldü sanıp ayrı düştükten sonraki hikâyelerini konu alıyor. Oyun; 20 Ekim akşamı Ümraniye Sahnesi’nde seyirciyle buluşacak. Festivalden festivale
Kültür-sanat dünyasında yeni sezon açılışı çok hareketli ve biraz da zorlayıcı oluyor. Durgun bir yazın ve ağır-aksak Eylül’ün ardından, sezon Filmekimi ve Akbank Caz’la Ekim’de başlar.. Bazen bu iki festivalin öyle yoğun programları olur ki, Antalya’ya da gidemezsin. Bu yıl da öyle oldu, Filmekimi ve Akbank Caz gerçekten de memnun edici programlar sundular. İlkinin İstanbul günleri sona erdi ama diğer şehirler devam ediyor. Gerçi herkesin beğendiği filmler birbirini tutmuyor ama ben 15 kadar film izlemiş biri olarak kendi favorilerimi söyleyeyim: Sieranevada, Paterson ve Ben, Daniel Blake. Antalya’ya üç-dört günlüğüne bile gidemeyişimin sebebi ise, ‘Lord’ Carter. İstanbul’da daha önce de izlediğimiz Ron Carter, Golden Striker Trio’su ile Perşembe akşamı saat 20:30’da Zorlu Performans Sanatları Merkezi’nde sahneye çıkacak. İstanbul Jazz Center’a geldiğinde üçlüsünde Russell Malone ile Mulgrew Miller vardı. Ama Miller, bu dünyayı bırakıp gitti. Carter ile gelişinden sonra aynı yerde bu sefer Kenny Barron ile karşılıklı piyano çalmıştı. Hakikaten müthiştiler. Ne iyi etmişim de yanımdan geçerken fısıldamışım: “Mr. Miller, sizi görmek ne güzel.” Ne var ki, onun yerine gelen Nikaragua asıllı Donald Vega da çok iyi bir piyanist. Zaten Ron Carter hoşgörüsüyle tanınan biri değildir. Kimseyi boşu boşuna övmez, titizliğiyle, zor beğenmesiyle nam salmıştır. Yeni piyanistinin cazdaki “yeni piyano sesi” olacağını söylüyorsa, bir bildiği vardır. Şüpheniz varsa eğer, son iki albümünü, Spiritual Nature ya da With Respect to Monty’yi izleyin, yeter. Russell Malone ise kendi kendini eğitmiş bir müzisyen olarrak yirmi beş yaşındayken org üstadı Jimmy Smith’le çalışmaya başladı ve kendi ifadesine göre, sandığı kadar çok şey bilmediğini anladı. Grant Green, Kenny Burrell, Django Rheinhardt gibi büyük gitaristlerin çeşitli özelliklerini şahsında birleştiren, 1990’lara kadar nerelerde saklandığını herkesin merak ettiği bir caz gitaristidir. 1998’de Carter ve Barron’un da çaldığı “Sweet Georgia Brown” albümüyle kalitesini iyice vurguladı. İş Sanat konserinde sahneyi solisti Diane Reeves’den çalan solosunu unutmak ne mümkün? ‘Lord’ Carter’ı ilk kez Geri Allen triosunun bir parçası olarak Açık Hava Sahnesi’nde izlemiştik. Yağmur ya da bayram gibi nedenlerle komik bir şekilde boş olan Açıkhava konserlerinden biriydi. Piyanoda Geri Allen’ı, davulda Lenny White ve kontrbasta vakur, zarif Ron Carter’ı biletli sekiz yüz kişi izledi demişlerdi. Yıl 1995. Müthiş bir konserdi. Carter için fazla bir şey söylemeye gerek yok. Onu sadece Miles Davis’in basçısı diye düşünmek vahim bir hata olur. Çok kayıt yapanlar arasında bile önlerde giden, neredeyse elli yıllık meslek hayatının tek yılını boşa geçirmemiş bir müzisyen, bir hocadır Carter. Davis’in ikinci büyük beşlisinde, ritm polisliği yüzünden ona ‘Checkpoint Charlie’ derlermiş. Ritmine sahip olmayı ve yönetmeyi bildiği gibi, sololarıyla da kendine hayran bırakır. Ayrıca, ‘Lord’ ünvanını hakedecek kadar şık ve zariftir. Onun için olsa gerek, genelde giyim kuşam ve pipo reklamlarında yeralıyor. Başka kimler var Akbank’ta? Tony Allen, Art Blakey’yi anacak. Ali Perret ise sevgili Mehmet Uluğ’yu. İkisi de Babylon’da. Carter’ın hemen ardından, Cuma akşamı ise Volkswagen Arena’da eşsiz bir sesin sahibi olan Imany var. Niyetliyseniz acele edin. Bu yıl biletler büyük bir hızla satıyor. Ahmet Tulgar: Kriterim özgünlük
DENİZ CEM ERDEM Fotoğraf: Fırat Coşkun “Edebiyat insanı anlamaktır” diyen yazar Ahmet Tulgar’ın yeni öykülerini bir araya topladığı ‘Trajik Nüans’ adlı kitabı Can Yayınları etiketiyle okurlarıyla buluştu. 19 hikâyenin yer aldığı kitapta birçok kahramanın dünyasına uğruyorsunuz. Romanlarında en büyük kriterin özgürlük olduğunu söyleyen Tulgar’la ‘Trajik Nüans’ı konuşmak için bir araya geldik. >>Yeni öykü seçkiniz Trajik Nüans 19 hikâyeden oluşuyor ve bu hikâyelerin birçoğunda yoğun bir kişisel ses hissediliyor. Kimileri doğrudan yaşam deneyimlerinden kaynaklanıyor sanki, kimileri de öznel gözlemlerden. Nasıl kurdunuz yapıyı ve dengeyi neye göre gözettiniz? Açıkçası bir denge peşinde değilim. Öykulerimin içeriği, olay örgüsü ya da kahramanlarına ilişkin soruyorsanız, kriterim özgünlüktür. Kurgu aşamasında da buna bakarım. Bu kritere uyuyorsa ne kadarı doğrudan yaşam deneyimim ne kadarı gözlem ne kadarı buluş bunu önemsemem. Hepsi öykümde yeni işlevler edinir. >>Toplumun çok farklı katmanlarından karakterler var öykülerinizde. İşçi sınıfı da var, beyaz yakalılar da. Ev kadınları da, aydınlar da, mahkûmlar da… Tüm bunlar sizin hayatınızda dirsek temasınızın olduğu katmanlar mı yoksa daha çok gözlemlerinizden mi yola çıktınız? İnsanları gözlemlemeyi severim. İnsanları severim. Bu sevgi bana acı da verir. Ne yaşadıklarını tasavvur ederim. Gazetecilik de benim farklı sınıf ve katmanlardan insanlar tanımama yol açtı. Siyasî görüşüm de.>>Yazdığınız karakterleri yakından tanımak önemli mi sizin için? Aslında iyi tanımamak, yazarken tanımak daha geniş bir özgürlük alanı açar. >>İntihar temasının birkaç kez işlendiğini görüyoruz kitapta. İntihara bakışınız nedir, neden üstüne gidiyorsunuz bu kadar? Hayatınızda iz bırakmış bir intihar vakasının bir izdüşümü mü yoksa? Ölüm, intihar, hayatıma projekte ettiğim bir sondan bakmak beni diri tutuyor. >>Müntehirin Arşivi öykünüzde örneğin karakterin son anları onun 56. yaşına denk düşüyor. Bu öyküyü yazdığınız yaş da 56’ydı, değil mi? Evet. >>Yine aynı öyküde “Erkekler, erkeklik durumunun bir yalnızlık durumu olmadığını bilmek ihtiyacı içindedir” diyorsunuz. Bu ihtiyacın kaynağı nedir ve bizimki gibi erkekliğin böylesine yüceltildiği bir coğrafyada nasıl bir çıkış görüyorsunuz? Sadece erkekler değil kadınlar da bu sistem karşısında tekil olarak güçsüz ve çaresiz hissediyordur. Ancak erkeklik durumu öyle bir kahramanlık, güç ve iktidar anlayışıyla desteklenmiş ki erkekler bunca ideolojik yüke rağmen kadın karşısında ayakta kalabiliyor. >>Hikâyelerinizde “kötü” olarak nitelenebilecek karakterler var ama hiç onları gerçekten kötülükle özdeşleştirmiyorsunuz. Hepsine karşı müthiş bir sevgi, merhamet besliyorsunuz. Onların bir çeşit kurban olduklarına mı inanıyorsunuz? Ben şöyle derim: Siyaseten düşman oldukları mı edebiyatla affettim. Edebiyat zaten insanı anlamak, affetmek ve sevmektir. >>“Kaderim İstanbul” diyorsunuz bir öyküde. İyi bir yargı mı var bu cümlede, yoksa kötü, umutsuz bir yargı mı? Kahramanlarım ruh haline göre iyi ya da kötü bir durum olarak algılar bunu. Kader böyle algılanır zaten. >>Yılbaşı temalı öyküler var kitapta. Hepsi de 60’lı yıllardan, sanki sizin çocukluğunuzdan gelen öyküler. Yılbaşları neden öne çıkıyor sizin için? Yılbaşları insanların hayatları hakkında kararlar aldığı zamanlardır. Benim kahramanlarım da kararlar alıyor ama hayatlarını değiştirme değil değiştirmeme yönünde. Esas trajik kahramanlık bu. >>Kitabınızı İshak Karakaş’a adamışsınız. Bu gibi ithaflar genellikle kitapların ilk sayfalarında yer alır ama sizinkinde en son sayfada çıkıyor karşımıza. Özel bir sebebi var mı bunun? Okur ithafları kitabın sonunda görmeli. Doğrusu bu. Albüm Kritik: Eksik bir şeyler var
"Çünkü şarkılarımın her biri olabildiğince dürüst. Onları serbest bıraktığımda hayatta kalmayı başarıyorlar” demişti ilk albümü Goddess sonrası verdiği röportajlardan birinde Banks. Bu cevabı getiren soru ise tam olarak şuydu: “Müziğin olabildiğince samimi tınlıyor. Bunun kaynağı ne?” Bugüne gelelim. Yukarıdaki soru-cevabın üzerinden tam iki yıl geçti ve yirmi yedi yaşındaki Kaliforniyalı şarkıcı majör plak şirketi Harvest Records etiketini taşıyan The Altar isimli yeni stüdyo albümünü henüz yayımladı. Banks, ünlü prodüktörlerin desteğini aldığı bu son çalışmasında ilk uzunçalarının meraklı ve cesur tavrından ayrılıp daha yüzeysel ve derinlikten uzak yerlere gidiyor. Yeni şarkılarının korkak ya da vasatın altında olduğundan filan bahsetmiyorum. Asla öyle değil. İki numarada ses veren Fuck with Myself müzisyenin külliyatındaki en iyi kayıtlardan biri örneğin. Şarkıda üst üste vurgulanan “I fuck with myself more than anybody else” cümlesi Banks’in kendisiyle hesaplaşmasında attığı klas bir çalım. Bunun dışında Lovesick, Mind Games ve Haunt gibi parçaların da dikkate değer olduğunu söylemek zor değil. Zaten salt iyi bir Amerikan pop albümü arıyorsanız The Altar sizi bu konuda hayal kırıklığına uğratmayacaktır. Eğer The Altar, Banks’in çıkış albümü olsaydı ses tonları, şarkı sözleri, klipleri ve moda anlayışlarıyla artık birbirlerinden asla ayırt edilemeyen günümüz pop ikonları arasında ona önemli bir parantez açabilirdik. 2014 yılında gelen ilk Banks albümü Goddess ise her anıyla robotlaşan sanal ikon kümesinin aksine yenilikçi olmayı en azından deneyerek o alanın dışında bir yerde olmayı hedefledi. Bir başyapıt sayılmazdı ancak çarpıcı beat’leri, emprovize elektronik dalgaları, kalbi ağzında vokalleriyle başka dünyalar arıyordu. En önemlisi “ben sadece bir başlangıcım” demesiydi. Toplamda on iki şarkıdan oluşan The Altar’ın yarattığı hayal kırıklığı işte tam olarak buradan kaynaklanıyor: O güçlü başlangıcın hemen bir sonraki adımında gelmiş olması. Uluslararası siyasal istikrarsızlık ve Türkiye Sineması-1
1- Türkiye’de Yeşilçam uluslararası piyasaya ürünler satabilecek üretimi yapmaya 1950’lerde başladı. O on yıl içinde Türkiye’nin komşu bölgesi, başta Yunanistan olmak üzere Balkanlar, Kafkasya, İran ve Ortadoğu ve en önemlisi Mısır olmak üzere Kuzey Afrika’ya satılabilecek, halk üzerinde etkili olabilecek ürünleri 1950’lerde üretmeye başlamıştı. 2- Yeşilçam’ın üretmeye başladığı filmleri bu bölgelerde yaşayan 200 milyona yaklaşan nüfus izlemeye ve onları rol modelleri olarak almaya yatkındılar. 3- Yeşilçam’da başta Hürrem Erman olmak üzere, bu piyasayı görenler ve onun için üretim yapmaya çalışan yapımcılar da vardı. 4- Yunanistan ve Mısır ile ilk ortak yapımımız 1932 yılında İstanbul Sokaklarında adlı eserle Muhsin Ertuğrul yönetimiyle verilmişti. Bu deneme daha sonra başarısız oldu, çünkü bizim sinemanın girdiği yörünge gerçekten İstanbul’un kaymak tabakasının kültürüne ve batı taklidine dayanıyordu. 5- 1950’lerde ise bu artan nüfusa mükemmelen uyumlu hale gelmişti, ciddi bir doğu aşısı yemişti. 6- Bugün bile bu coğrafyada Yeşilçam’ın ürünleri kadar şimdi nüfusu yaklaşık yarım milyarı bulan nüfusa yönelik üretim yapabilecek tek odak, tek endüstri, tek teknik ekip ve tek senaryo üretebilecek olan ülke Türkiye’dir. 7- Vakti zamanında Onat Kutlar’ın da dediği gibi, bugünkü televizyon dizilerimiz Yeşilçam’ın gerçek mirasçılarıdır. Bizim sanat sineması dediğimiz, aslında gerçek sanatla ve auteur sineması ile uzaktan yakından ilgili olmayan ve büyük bölümü Bakanlıktan alınan ulufeler ile yapılan sinemanın ise Türkiye’yi temsil etme, Türkiye’nin özgün kültürel birikimini perdeye taşıma iddiası yoktur. Televizyon dizilerimizin önemli bir bölümünün dramatik yapısı sanat filmlerini yapan insanların senaryolarından daha başarılıdır. Bu pek çoklarına saçma gelebilir, en sıradan en bayağı ürünleri dile getirip alay etmek Türkiye’de aydının yabancılaşmasının ve cahilliğinin en semptomatik ifadesidir zaten. 8- Türkiye’deki televizyon dizilerinin dünyadaki izleyici sayısı, Türkiye’nin nüfusunu 75 milyon kabul ettiğimizde, bunun beş katına ulaşmaktadır. 9- Tarihe geri döndüğümüzde Yeşilçam’ın bu piyasayı ele geçirememesinin en büyük engeli bu bölgenin hemen tümünde aşırı yoğun bir siyasal istikrarsızlık yaşanmasıdır. Hemen tüm bu ülkelerde halktan çok yoğun ve pozitif bir geri dönüş alan o dönemlerde filmlerimiz oldu. Daha sonra siyasal çatışmalar ve o ülkelerin siyasi kargaşası nedeniyle bu girişimler kesintiye uğradı. Bugün televizyonların gücü o dönemki sinemanın gücünden daha fazla, çünkü siyasal istikrarsızlığa rağmen yayına devam edebilir ve halkın tepkileri girişimci film işletmecisi ve sinema sahiplerinden daha fazla doğrudan ve ortalamaya tepki vermek zorunda. 10- Buna karşın sanat filmlerini büyük estetik ve büyük sanatçı olarak niteleyen ve Avrupa’da filminin gösterilmesini çok önemseyen, oysaki bizim gibi ülkelerde nal toplayan yönetmenlerimizin tamamına yakını Bakanlık ulufesine muhtaç ve sinema emekçilerini doğrudan beslemekte, onlara iş verip para kazandırmakta kaçakçı yapımcılara benziyorlar. Hatta ünlü oyuncularımız bile sanat filmlerinde ücretsiz oynuyorlar. Sanat sineması ülkemizin yetenekli dilencilerine benziyorlar. Yapım parasını Bakanlıktan alıyorlar. Gösterirken sinema salonlarına para bırakmıyorlar, izleyici memnuniyeti diplerde ve uluslararası sinema salonu seyircisi yok gibi, bütün boşluğu doldurmak için özellikle yerli olmak üzere yabancı festivalleri ise bir tapınma arenası olarak görüyorlar. 11- Türkiye’nin bölgesel gücü ve halk üzerinde ciddi olarak modernizasyon etkisi olarak televizyon dizilerini çok daha iyi senaryolarla besleyip üretimi ve pazarlamayı uzmanlaştırdığımızda, Türkiye’nin siyasal etkisi ve Batı kamuoyunun Türkiye’ye dair sistematik ön-yargılarını yıkmak için filmlerimizden ve romanlarımızdan daha güçlü bir silahımız yok bugün. 12- Son olarak şu ayrıntıyı söyleyeyim: Gerek Amerika’da gerekse İngiltere’de Türkiye’deki dizilerin büyük başarısı ele alındığında, bunun toplumsal, ekonomik ve siyasal sonuçları üzerine raporlar üretiliyor, bunların bir kısmı yayınlanıyor, ana gövdesi yayınlanmıyor, bir kısmı haber oluyor. Ama şunu söyleyeyim, halk üzerinde sinemanın (geçmişte), dizilerin (günümüzdeki) etkisi üzerine tartışmalar 1930’larda başlamıştı. O yıllarda bizzat Papa’nın da katıldığı ve dünyanın belli başlı ülkelerinin tümünde gündeme gelmiş, sinemanın siyasal toplumsal sonuçları bir tek bizim ülkemizde esastan tartışılmıyor. 13- Yeşilçam’ın üretimi ile karşılaştırılabilecek dünyada üç üçüncü dünya ülkesi var. Hindistan, Mısır ve Brezilya. Hindistan yereldir, yerel kaldı, fakat yaklaşık 1 milyar insana seslenir. Mısır büyük oranda darbe aldı ve bölgesel gücünü kaybetti. Brezilya ise yıkıcı bir gerileme yaşıyor. 14- Oysa Türkiye’deki üretimi büyük oranda ihracata göre tasarlamayan, sinemanın toplumsal kültürel ve siyasal sonuçlarına göre getirilerini sistematik olarak elde etmek için kurumsal olarak çalışmayan, SİNEMA EMEKÇİLERİNİN SOSYAL GÜVENCELERİNİ VE ÇALIŞMA KOŞULLARINI DÜZENLEMEYEN PİYASA tıpkı Yeşilçam gibi bugün de kam emici bir piyasaya dönüşmüştür. 15- Eğer Kültür Bakanlığı sinema alanındaki hizmetlerini, büyük oranda uzmanlaşma ile son derece başarısız ve aşırı özenti sanat filmlerine yoğunlaştırmak yerine, dizilere ve sinema emekçilerinin çalışma koşullarına yoğunlaştırırsa, bu hem Türkiye’nin içinde hem de dışında çok daha önemli kültürel sonuçlar almasına yarayabilir. 16- Sanat sineması kendin çal kendin oyna modeli ile halktan kopmuş ve büyük oranda iç enerjisini tüketmiş, büyük bir yanılsama vitrinine dönüşmüştür. 17- 1979 yılında başta Paris olmak üzere Fransa’da 600 000 bilet satan ve o yıl Fransa’da en çok iş yapan 10 filmden biri olan Sürü filmini üretin, canımıza minnet, ama Bakanlıktan parayı al, uluslararası alanda bakanlık desteğiyle yapılan Türk Film Günleri’nde merdiven altında ve göstermelik bir salonda yapılan etkinlikte film göster…! Sanat filmi büyük bir yalandan başka bir şey değildir. Asalaktır ve sanat-dışıdır, bu kadar makyajı Hollywood’da kimse yapmaz. Kendimizi kandırmayalım.  Inferno: Çoğalarak ölüyoruz
Inferno, yazar Dan Brown’un The Da Vinci Code (2006) ve Angels&Demons (2009)’dan sonra sinemaya uyarlanan üçüncü filmi. Serinin bu bölümünde, Dr. Robert Langdon (Tom Hanks) Floransa’da bir hastanede amnezi ile uyanıyor. Neden orada olduğunu dahi hatırlamayan Langdon, hastane doktoru Sienna Brooks (Felicity Jones) ile ekip olup, bir yandan hafızasını geri kazanmaya çalışırken bir yandan da dünyayı kurtarmaya çalışıyor. The Da Vinci Code filminde odak noktası, ipuçları ve gizemleri Leonardo Da Vinci iken bu filmde Dante Alighieri. Ne yazık ki, diyaloglardaki entelektüel seviyenin ‘Dante’ye yeni başlayanlar’ kıvamında olması aslında filmin kendi seviyesini de belirlemiş. Ticari yazar, ticari film Dan Brown’un çağımızın en popüler yazarlarından biri olduğunu kabul ederim lakin çağımızın en iyi yazarı denmesine güler geçerim. Kitaplarındaki akıcılık ve sürükleyicilik ile okurun hızla sayfaları çevirmesini sağlayabilen araştırmacı kolaj bir yazar kendisi. Kitap okumayı boş zaman aktivitesi olarak görmeyenler için Brown’un kitaplarının belli bir edebi değer taşıdığını düşünmüyorum. Hal böyle olunca ticari bir yazarın kitabından ticari bir film çıkıyor. Dan Brown’un Inferno’sunu nüfus artışı ile dünyayı bekleyen büyük tehlikelere dikkat çekmiş olması açısından önemli buluyorum. Sonuçta kendisi yeryüzünde en çok okunan yazarlardan birisi, dolayısıyla göz ardı edilen bu problemi ayrıntılı bir tablo ile gözler önüne sermesi alkışı hak ediyor. İnsanlığın sonu mu geliyor? Bu yıl itibarıyla 7,4 milyar kişiyi aştığı tahmin edilen dünya nüfusunun 2050 yılında 9 milyara ulaşacağı öngörülüyor. Tabii tüm bu sayıların gerçeği yansıtmadığını ve bunun korku senaryosu salmak için abartıldığına dair teorilerde var. Bu teorileri es geçersek, nüfusunun katlanarak arttığına ve bu yüzden insanlığın sonunun geleceğine inanmak için BM’nin her sene yayımladığı ürkütücü raporlara veya BM’yi güvenilir bulmuyorsak diğer bağımsız araştırma sonuçlarına bakmamız yeterli. Inferno’da dünya nüfusunun hızla artışının bir felaket olduğunu düşünen zengin bilim adamı Zobrist (Ben Foster) bir virüs üretir. Bu virüs hava yoluyla bulaşacak ve belli sayıda insanı genetik özelliğine dayanarak kısır yapacaktır. Inferno filminde sözde kötü adam Zobrist bu konuyu etkileyici bir sunum ve çarpıcı rakamlarla açıklıyor. İşte zaten o andan itibaren Zorbist’in haklı olduğunu düşünüyorsunuz. Tamam çözüm için dayattığı yöntem bir tür terör olarak okunabilir ama bu onun söylediklerini haksız çıkarmaz. Filmin de en büyük eksikliği burada yatıyor zaten. Filmin veya en azından bir karakterinin Zorbist’e hak verip yöntemini onaylamıyor tavrını takınması gerekirdi. Mesela koskoca Harvard profesörü şapşal gibi oradan oraya bir yandan hafızasını geri getirmeye çalışarak koşturacağına bir soluklanıp bu konuda düşünüp, iki aklıselim kelam etseydi iyi olurdu. Koşturmaca ve İstanbul Film zaten tam bir koşturmaca. Tom Hanks, arkasında eline sıkıştırılmış güzel bir kadın ile oradan oraya, zamanla yarış halinde Jack Bauer gibi koşturuyor. Bu koşmaları çıkarırsak zaten geriye 30 dakika falan kalabilir. Ayrıca Tom Hanks’e bu kadar aksiyon hiç yakışmıyor. Filmde bu koşturmacanın bir ayağı da İstanbul’da geçiyor, daha doğrusu Beyazıt ve Sultanahmet’te. Hollywood Türkiye’yi nasıl gösteriyor veryansınlarına girmeyeceğim. Nasıl gösterirse göstersin çok önemli değil bence. Filmin final kısmı Yerebatan Sarnıcı’nda geçiyor. Mekânın dış çekimleri burada, yerinde ancak iç çekimleri ayrı kurulan bir platoda çekilmiş. Bu sahnelerdeki en büyük gariplik, sarnıçtaki su seviyesinin oyuncular tarafından bir türlü kullanılamayışı idi. Oyuncuların sarnıca balıklama atlayışları veya derine dalışlarını gösteren sahneler komik geldi elbette özellikle gerçekte sarnıç zeminindeki suyun oldukça sığ olduğunu bilen bizler için. Kısacası Inferno’yu gayet rahatlıkla kaçırabilirsiniz. Antalya Film Festivali'nde hayal kırıklığı
Antalya Büyükşehir Belediyesi'nin bu yıl 53'üncüsünü düzenlediği Uluslararası Antalya Film Festivali başladı. Festival kapsamında ilk gösterimi yapılan film olan 'Altamira', Antalya Kültür Merkezi'ndeki (AKM) Aspendos Salonu'nda izleyici ile buluştu. Sanatseverler festivale ilgi göstermedi. 800 kişilik salonda film izleyenlerin sayısı 80'i geçmedi. DHA'da yer alan habere göre, filmi ABD'li oyuncular Andie Macdowell, George Hamilton ve Esai Morales de izledi. YÖNETMEN SORULARI YANITLADI Gösterimin ardından filmin İngiliz yönetmeni ve aynı zamanda Uluslararası Film Yarışması'nın jüri başkanı Hugh Hudson, seyircilerin ve festivalin direktörü Elif Dağdeviren'in sorularını yanıtladı. İngiliz yönetmen, 20 yıl aradan sonra sinema filmi çektiğini kaydetti. Filmi İspanya'da Altamira bölgesinde çektiğini anlatan Hugson, filmin gerçek bir hikayeden oluştuğunu belirtti. Filmdeki mağaranın zarar görmemesi için ziyaretlere kapatıldığını hatırlatan Hugson, filmin sonradan oluşturulan bir mağarada çekildiğini dile getirdi. Filmde masumiyeti işlediğini belirten yönetmen Hugson, "Masumiyet her zaman gücü korkutmuştur" dedi. Vedat Türkali Şişli'de anıldı
Türk edebiyatının ve düşün dünyasının ulu çınarı Vedat Türkali Şişli’de anıldı. Geceye Türkali’nin ailesi, sevenleri ve tüm dostları katıldı. 29 Ağustos’ta aramızdan ayrılan Türk edebiyatının ve düşün dünyasının büyük ustası, ölümsüz eserleriyle adını tarihe yazdıran Vedat Türkali, Şişli Belediyesi ve kitaplarının yayıncısı olan Ayrıntı Yayınları’nın işbirliğiyle 14 Ekim Cuma günü Şişli Belediyesi Nazım Hikmet Kültür ve Sanat Evi’nde anıldı. Ailesinin, dostlarının ve sevenlerinin yoğun katılım gösterdiği geceye kızı Deniz Türkali, Şişli Belediye Başkanı Hayri İnönü, Akın Birdal, Türkan Elçi, Firat Ceweri, Meltem Cumbul, Ertem Göreç, Mustafa Kemal Erdemol ve Lal Laleş konuşmacı olarak katıldı. Vedat Türkali’nin kızı Deniz Türkali, “Çok önemli bir insan geldi geçti bu ülkeden. Onun kızı olduğum için, onun yakını olduğum için çok mutluyum ” sözleriyle duygularını dile getirdi. Gecenin ev sahipliğini yapan Şişli Belediye Başkanı Hayri İnönü, “Vedat Türkali, Cumhuriyet tarihinin en büyük aydınlarından biriydi. Her zaman halkın yanında, haramilerin saltanatına karşı durdu. Okuyucusunu hiç hayal kırıklığına uğratmadı. Güzel günlerin gelmesi için beklemedi, güzel günler için ömrünü verdi.” diye belirtti. Usta edebiyatçı Türkali’nin “Sultanahmet Cezaevi” adlı şiirini seslendiren Mert Fırat konuşmasında, “Bir gün tek başımıza kalsak da direnmenin ve dayanmanın, barış için savaşmanın, halkların kardeşliğini ve bu umudu kaybetmenin imkansız olduğunu gösterdi bana” dedi. Gecede Boğaziçi Caz Korosu’nun konserinin ardından Onur Akın, Ferhat Tunç, Nevzat Karakış ve Adile Yadırgı kısa birer dinleti sundu. Nazım Alpman tarafından hazırlanan Vedat Türkali belgeselinin de gösterimi yapıldı. Haldun Taner'in büstünü parçaladılar
Bütünleme ekspresi
Televizyon tarihinin en sevilen dizilerinden Seinfeld’in bu hafta tekrar yayımlanan bir bölümünde (7. Sezon 7. Bölüm, 1995) yine Midnight Express/Geceyarısı Ekspresi ile karşılaştım. George’un bankamatik şifresini hiç kimseye, müstakbel eşine bile söylememesi üzerine dönen bu bölümde Jerry bir ara George’u şu örnekle sıkıştırmaya çalışıyor: “Bak şimdi. Türkiye’de bir hapishanede tutuklusun, cüzdanın bende. Gardiyanlara rüşvet verip, dışarı çıkmanın tek yolu bana kart şifreni söylemen. / Elçiliği ara. / Kapalı. / Neden? / Bomba ihbarı. / Türkiye’de miyiz? / Geceyarısı Ekspresi filmi, dostum. / Kartım çalışmaz. Onlar PLUS sisteminde değiller.” Alan Parker’ın 1978 tarihli filmi Midnight Express/Geceyarısı Ekspresi aşırı derecede bunaltıcı, karanlık bir film. Eğer inandırıcılık, iyi senaryo, iyi diyaloglar, iyi sanat yönetimi, uygun figürasyon ve iyi oyunculuk gibi istekleriniz yoksa, bazı psikopatça anlarıyla -örneğin dil koparma, falakaya yatırılan çocuklar ya da tımarhane sahneleri- Geceyarısı Ekspresi’ni dehşetli bir korku filmi olarak izleyebilirsiniz. Hostel (2005) gibi yabancı düşmanı korku filmlerinin besleyicilerinden olduğu bile söylenebilir. Neyse, William Hayes’in polis kıyafetiyle kaçtığı sahnede cezaevinin duvarında ‘70lerin politik ortamından bir afiş görülür: “Kanunsuz devlet / Dinsiz millet / MHPsiz hükümet olmaz.” -bugün hem anayasa falan dinlemeyen orman kanunlu devletimiz, hem sıkı dindar milletimiz hem de MHPli başkanlık hazırlığı hükümetimiz var, ne tesadüf…- Ama üç hilallerin yanında başka bir afiş göze çarpar: Bütünleme Kursları. Filmde Hayes’i mahkum ettiren faşist savcının sarkık bıyıklarından da hareketle Parker’ın MHP afişlerinin anlamını bildiğini, ‘bütünleme’nin anlamını da en azından çevirmenleri sayesinde öğrendiğini varsayabiliriz. Bilip bilmemesi çok da önemli değil aslında, Türkiye’nin sürekli bütünlemeye kalışını bu iki afiş üzerinden göstermeyi başarıyor. Aradan 38 yıl geçmiş, hâlâ bütünlemedeyiz. Geçenlerde sanayide arabanın tamirhaneden çıkarılmasını beklerken oturduğum çay ocağında genç bir adam arkadaşlarına coşkulu şekilde hitap ediyordu: “Atatürk ve İnönü zamanında hiç dindar kalmasın diye bütün imamları astılar kardeşiiim! Milletin ölüsünü yıkayıp gömecek imam kalmamıştı, imam-hatipleri de bu yüzden mecburen açtılar. Bu yüzden şimdi okullar imam-hatip oldukça içim ferahlıyor.” Görseniz, genç adamın sesinden nasıl bir inanç akıyor! Bir zamanlar MSP, bugün AKP sayesinde sürekli dile getirilen ideolojik yalanlarla -camilerin ahıra dönüştürülmesi, Kuranların askerlerce toplanıp yakılması vs- biçimlenen, ‘bilgi sahibi olmadan fikir sahibi olan’ zihniyetin en basit söylem tutarsızlıkları üzerine bile düşünmesini beklemiyorum elbet -’madem tüm imamlar asıldı, madem laiklik yüzünden ülkede hiç dindar kalmadı, ilki İnönü döneminde açılan o imam-hatiplerde dersleri Arabistan’dan ithal edilen öğretmenler mi veriyordu?’- çünkü bunun Amerikalı yazar Scott Bateman’ın olayların kamuya dezenformatif sunumuyla dalga geçtiği kitabı Disalmanac’ta geçen şu tür bilgilerden hiçbir farkı yok: “Bir anket çalışmasında nüfusun yüzde 91’inin nüfusun yüzde 17’si olduğu sonucu ortaya çıktı.” Böyle bir bilgiyle hiçbir şey yapamazsınız, o bilgi üzerine düşünemezsiniz bile! George’un ATM şifresiyle ilgili bahanesi ortadan kalkmış olabilir, bugün bankalar arası para aktarımı açısından dünyayla aynı düzeydeyizdir büyük olasılıkla, ama Geceyarısı Ekspresi’nin yarattığı o ‘boğucu Türkiye’ tablosu etkisini aynen sürdürüyor. Hem de bu o kadar güçlü ve gerçek bir etki ki, Seinfeld’in bugün tekrar çekilse Geceyarısı Ekspresi örneği aynen kullanılabilir; Necmiye Alpay’ı, Aslı Erdoğan’ı yatıracak hapishaneler de var, bomba ihbarıyla kapatılan elçilikler de… Çocuklarımızın hepsinin zimmetine bir din-bir kin vermeye niyetli olduğu iktidar sayesinde ülke hâlâ bütünlemede, hep bütünlemede... Filmekimi Bölüm II: Eleştirmenlere inanmayın!
Başlıkta dediğim gibi: Eleştirmenlere inanmayın! Tabii ben de eleştirmen olduğum için, bu uyarımı da kale almayın! İster inanın ister inanmayın ama ben meslektaşlarıma inanmıyorum, o kadarını söyleyeyim. Bazıları hariç! Mesela Fatih Akın’ın son filmi “Elveda Berlin”in beş para etmediğini yazan TAZ (Tageszeitung) yazarı gibileri var. Bir de o filme “büyüme” filmi diyenler var ya... Büyüme hikâyelerinin ne anlattığını hiç düşünmemişler sanırım. Neyse konumuz, Filmekimi. Geçen hafta da belirtmiştim. Cannes’da eleştirmenler mesela ‘Ben, Daniel Blake’e burun kıvırmışlardı. Ama açık ki Cannes’ın en etkileyici filmlerinden biriymiş Daniel Blake. Fimleri birer birer seyrettikçe ortaya çıkıyor. Cannes’da eleştirmenlerin yere göğe koyamadıkları Jim Jarmush’un yeni filmi ‘Paterson’u da gördük. Paterson hakkında Facebook’a şunları yazdım: “Jim Jarmush da muhafazakâr bir film yapar mıymış? Yapmış. Paterson, küçük Amerikan kentine, sıradan insanların sıradan hayatlarına, Amerikan kültürü ve Amerikalılığa bir güzelleme. Ve Paterson kasabası kadar sıkıcı, tekdüze. Hayır, Paterson’un otobüsünün “bir alev topu gibi patlaması” gerekmiyor. Biraz daha gerçeklik sızabilirmiş filme. Biraz daha dram. Ama orası Amerika’nın küçük kenti, ne dramı olacak? Türkiye’nin, Suriye’nin, Irak’ın bir bölgesi değil ya? Bu arada filmin Paterson kentiyle özdeş ve adaş kahramanı, Ortadoğu’da bir yerde savaşmış ki, madalyalı fotoğrafı, evinde çerçeveli duruyor. Dram, Patersonların “kahramanlık” yaptıkları bizim diyarlarda, Paterson, New Jersey’de değil.” Bunlara ek olarak şunları söyleyebilirim. Jarmush filmlerinin derinliğine pek inanmıyor ki, içini sanatçı isimleriyle dolduruyor son zamanlarda. ‘Sadece Aşıklar Hayatta Kalır’da bir koli dolusu kitabın üzerinden geçen (ve Elif Şafak’ın kitabını da saptayan) kamerası bu kez de benzer işler yapıyor. Kamera yapmasa, sözel olarak Emily Dickinson’dan, Dubuffet’ye, William Carlos Williams’dan Iggy Pop’a şair, şarkıcı ve ressamların adı geçit resmi yapıyor filmde. Ünlü isimleri zikretmeyi bir sanat eseri için zavallıca buluyorum. Ama tabii filmin asıl sorunu muhafazakârlığı. Zencisiyle, Ortadoğulu’suyla birlik ve beraberlik içindeki Amerika tablosu çizmesi. Filmin kahramanı Paterson’ın İranlı ev kadını eşinin hayali, bir country şarkıcısı olmak. Bir Türkün Amerikan asıllı eşinin türkücü olmak istemesi gibi bir şey bu. Buradaki pozitif mesaj şu: Ortadoğulu olsalar da onlar da can, onlar da bizden! Sağol be Jim, ne güzel söyledin. Bu birlik ve beraberlik mesajını veren yönetmen, keşke Ortadoğu’da yapılanları birazcık sorgulamayı düşünse. Paterson’ın kahraman bir asker olarak da portresini sunan yönetmenden bunu beklemek hakkımız. Ama Jim’in derdi o değil. Jim’in duyarlılıkları, çok duyarlı otobüs şoförü Paterson’ınkinden daha geniş bir alanı kapsamıyor. Hadi bunları bırakalım, film boyunca peşini bırakmadığımız Paterson’ın nasıl Paterson olduğu hakkında ne söylüyor film? Dubuffet’nin adını mükemmel bir Fransız aksanıyla söylemeyi bu otobüs şoförü nereden öğrenmiş? Önemli değil, önemli olan filmin Dubuffet’nin doğru tellafuzunu bize öğretmiş olması. Böyle de misyoner bir yanı var Jim’in. Neyse ki Japon’lar her şeyi kendi kafalarına göre telaffuz etmeyi sürdürüyorlar, filmin güzel finalinde olduğu gibi (selamlar Hilmi!). ‘Paterson’dan aktif bir şekilde hoşlanmadım ama gel gör ki Cannes’daki eleştirmenlere göre film bir başyapıttı! Bakınız başlık! Kötü filmlerin başında Paterson gelmiyor ama! Birinciliği Romen filmi ‘Köpekler’e veriyorum. Eski ‘sosyalist’, yeni kapitalist ülkelerden bekleneceği gibi bir mafya öyküsü anlatan filmin tek bir anı, tek bir karakteri bile inandırıcı değil. Dakikalarca kesik bir ayağı gösterince, gerçekçi ya da düşündürücü olmuyor filmler. “Yavaş sinema yap, bir festival alır nasıl olsa” mantığı işlemiş fakat. Film Cannes’a kadar gitmiş. Buraya da gelmiş maalesef. Derin anlamlar çıkaranlara kolay gelsin! ‘Zombi Ekspresi’ gibi filmler de Cannes’da seslerini duyurmuşlardı. Ticari bir film olarak başarılı olabilir ‘Zombi Ekspresi’ ama ciddiye alınacak bir yanı yok. Sade suya tirit işadamı (kapitalizm) eleştirisinden derin anlamlar çıkarmaya çalışanlar varsa, onlara da kolay gelsin. ‘Ben Katil Değilim’e ne demeli? Diyecek pek bir şey yok. O kadar kötü ve anlamsız. Seri katiller üzerine iyi bir film vardı fakat festivalde: Hint filmi ‘Psycho Raman’, biri katil diğeri polis iki psikopatın hikâyesini iyi anlatıyor. Müziğin kullanımı ciddi sorunlu olsa da, kalburüstü bir polisiye filmdi ‘Psycho Raman’. Mısır filmi ‘Çatışma’ askerin yönetime el koymasını hemen sonrasındaki çatışmalı günlerden birini anlatıyor. Müslüman Kardeşler yanlılarıyla laikler ve ordu sokaklarda çatışırken polis iki gruptan da insanları aynı araca tıkıyor. Mısır’da yaşananların boyutları hakkında bir fikir vermesinin yanı sıra, kendisini ilgiyle izleten bir filmdi ‘Çatışma’. ‘Wiener Dog’ her zamanki sinikliğiyle Todd Solondz’dan beklenecek karanlıkta bir filmdi. İlk iki bölüm Greta Gerwig ve Julie Delpy’nin sempatiklikleriyle daha sıcakken, ikinci yarısında film iyice karanlığa gömüldü. İyi de olmadı. ‘The Beatles’ suya sabuna dokunmayan ama sevimli bir belgeseldi. En iyi filmler ise korku türüyle flört eden ama daha çok psikolojik diye adalandırabileceğim filmlerdi. ‘Canavarın Çağrısı’ vizyona girecek, o zaman yazarım. ‘Korkunun Gölgesi’ İran molla devrimin hemen ardındaki yıllarda, Irak-İran savaşı sırasında geçen bir cin/delirme hikâyesi. Laik bir kadının hayat ayaklarının altından kayarken aklını da yitirmesinin hikâyesi keşke sinemalarımıza gelse. Bir yandan ev kadınlığına mahkûm edilen, bir yandan da iyi bir anne olmanın baskısı altında bunalan kadının hikâyesiyle özdeşleşmek Türkiye’de çok mümkün. Türkiye İran olurken, keşke bu filmi sinemalarımızda izleyebilseydik. İbret verici ve iyi bir film. Bizim cinci/dinci filmcilerimiz de böyle hikâyeler anlatıyorlar mı? Seyretmediğim için bilmiyorum ama anlatsalardı duyardım. Yönetmen Ümit Utku yaşamını yitirdi
Erdal Güney konseri bugün Kadıköy Livane'de
Dünyanın tamamen resimlerden oluşan ilk filmi
Bu Akşam İstanbul'da gidilebilecek dört güzel etkinlik
Selda Bağcan&Boom Pam Efsane isim Selda Bağcan ve Primavera Sound 2016'da birlikte sahne aldığı Tel Aviv'li müzik topluluğu Boom Pam Bostancı Gösteri Merkezi'nde sahne alıyor! Türkiye müziğinin yaşayan efsanesi Selda Bağcan, Tel Aviv çıkışlı Boom Pam ile 14 Ekim Bostancı Gösteri Merkezi İstanbul, 15 Ekim ODTÜ MD Vişnelik Çim Amfi Ankara ve Fuar Açıkhava Tiyatrosu İzmir’de yeniden birlikte sahne alıyor. Times dergisinin “Dünya Müziğinde Yaşayan Efsane ve Tarihi Kadın Şarkıcılar ve Rolling Stones dergisi'nin “100 Yılın En İyi 100 Kadın Vokali” listelerinde yer alan Seldan Bağcan, “Yuh Yuh”, “Adaletin Bu Mu Dünya”, “Çemberimde Gül Oya”, “Uğurlar Olsun” gibi halk müziği parçalarını kendine has uslubuyla yorumlayarak kitlelere sevdirmiştir. 1971’den günümüze sayısız 45’lik ve albüm sığdırdığı diskografisine son olarak “40 Yılın 40 Şarkısı” adlı albümünü eklemiştir. Surf-rock grubu Boom Pam, Selda Bağcan ile sık sık ortak projelere imza atmaktadır. Elektrogitar, tuba, klavye ve davuldan oluşan grup dinleyicilere etnik kültürlerden bir seçki sunuyor. Yer: Bostancı Gösteri Merkezi Tarihler: 14 Ekim 2016 Cuma ~ 20:30 Ücret: 1. Kategori - 112.00 TL 2. Kategori - 89.50 TL 3. Kategori - 67.50 TL 4. Kategori - 56.00 TL Nereden Alınır: Biletix Çağrı Merkezi: 0216 556 98 00 Biletix Satış Noktaları,www.biletix.com ve Mekan gişe Adres: Bostanlar Arası Sokak No: 8 Bostancı Kadıköy İstanbulTelefon: 0216 384 72 10 - 11 On İki Öfkeli Adam Şüphelinin suçlu olduğunun genel kabul görüldüğü jüride, bir üye bu karara karşı çıkarsa ne olur? 12 jüri üyesi üzerinden adalet kavramını sorgulayan oyun tiyatro seyircisi ile buluşuyor.  Tarihler: 14 Ekim 2016 Cuma ~ 15 Ekim 2016 Cumartesi 14, 15 Ekim Saat:20:30 ve 15, Ekim Saat:15:00 Yer: Harbiye Muhsin Ertuğrul Sahnesi Ücret: Tam: 16.00 TL. İndirimli: 10.00 TL. Nereden Alınır: www.ibb.gov.tr/sehirtiyatrolari ve Tiyatro Gişesi Adres: Harbiye Mah. Gümüş Cd. No:3 Şişli İstanbulTelefon: 0212 455 39 19 Liza Uyuyor  Yokluk ve varolma hislerinin çarpışmasında kaybolunca insan, özgüvenini yitirir. Özgüven eksikliği bazen insanı vahşileştirir. Vahşileştikçe korkuları başlar. Kaybetme korkusuna dönüşen duygular, insanı kaosa sürükler. Kişilik çatışması içindekibir adamla, bir din adamının oynadığı satranç... Bazen kimin "şah - mat" olacağı belli değildir. Yapacağınız hamle, belki de "her şey için" yapacağınız son hamlenizdir. Bazen de satrançlar iki kişi oynanmaz. Menfi Tiyatro’nun ilk oyunu ‘Liza Uyuyor’u, Yeton Neziray yazdı, Senem Cevher çevirdi. Cem Kenar’ın yönettiği oyunda; Ertan Deniz Tatlı ve Sercan Elikara rol alıyor. Tarihler: 14 Ekim 2016 Cuma ~ 20:30 Yer: Tatavla Sahnesi Ücret: - Tam 45.00 TL Öğrenci 35.00 TL Nereden Alınır: Biletix Çağrı Merkezi: 0216 556 98 00 Biletix Satış Noktaları,www.biletix.com ve Mekan gişe Adres: Firuzağa Mah. Taktaki Yokuşu, No: 2B Cihangir Beyoğlu İstanbulTelefon: 0212 233 52 30 - 0538 371 87 92Web: http://www.atolyetatavla.com Mösyö Verdoux Henri Verdoux, Büyük Buhran sonrası işini kaybetmiş eski bir bankacıdır. Bakması gereken ailesi için para kazanmak zorunda kalınca sofistike ruhuyla kendisine yeni bir iş alanı açıp zengin kadın avcılığına başlar. Böylece önce geçkin zengin dulları baştan çıkarıp onlarla evlenir, ardından da onları öldürüp tüm paralarına el koyar. Bir düzine kadını bu yolla öldüren Verdoux, uzun iş seyahatlerini bahane derek uzak kaldığı ailesinin yanına döndüğü zamanlarda ise tam bir aile babasıdır. Karısını çok sever. Ancak Monsieur Verdoux' nun işleri belli bir noktadan sonra umduğu gibi gitmez ve yakalanarak giyotine yollanır. Sinematek yaşıyor kapsamında Doğan Hızlan'ın sunumuyla gerçekleştirilecek gösterim Caddebostan Kültür Merkezinde Saat 20:30 da yapılacak.Gösterim ücretsizdir.  Vivaldianno City of Mirrors İstanbul'a geliyor
Aşka ve futbola dair her şey
Gelenek sürüyor: Ferhangi Şeyler 17-18 Ekim'de sahnede
Dünya çağdaş sanatından örnekler kasımda İstanbul’da
Contemporary Istanbul, 11. yılında Lütfi Kırdar Uluslararası Kongre ve Sergi Sarayı ve İstanbul Kongre Merkezi’nde, 3-6 Kasım tarihleri arasında İstanbul’u çağdaş sanatla buluşturmaya hazırlanıyor. İstanbul’u çağdaş sanatla buluşturan Contemporary Istanbul 11. yılında 3-6 Kasım tarihlerinde Akbank ana sponsorluğunda çağdaş sanatın örneklerini sunacak. Bölgesel karakterinden aldığı güçle Orta Doğu, Balkanlar, Kafkasya ve Doğu Akdeniz ülkeleri ile beraber Avrupa ve Amerika'ya uzanan Contemporary Istanbul, tüm dünyaya hitap eden bir çağdaş sanat fuarı konumunda yer alıyor.  Bu özelliği ile dünya genelinden sanatçıları ve koleksiyonerleri Türkiye’de ağırlayacak olan Contemporary Istanbul, aynı zamanda tüm dünyaya Türkiye hakkında da olumlu mesajlar veriyor olacak. Contemporary Istanbul’da bu yıl, Alman ressam ve enstalasyon sanatçısı Franz Ackermann; eserleri yurt dışındaki kurumsal koleksiyonlarda yer bulan Yeşim Akdeniz; İtalya başta olmak üzere farklı ülkelerde sergilediği fotoğraf ve resim arasında özgün bir dil yaratan eserleriyle ödüller alan Ali Alışır; video, fotoğraf ve kitap enstalasyonları yurt dışında pek çok galeride sergilenen Can Altay; seramik, heykel, video ve fotoğraf çalışmalarıyla yerleşik sanat anlayışını sorgulayan Burçak Bingöl; dünyada çok sayıda müzede eserleri bulunan Şilili sanatçı Victor Castillo; Altın Palmiye ödüllü, yönetmen, film ve fotoğraf sanatçısı Nuri Bilge Ceylan; video, fotoğraf, heykel ve çizimleriyle ön plana çıkan genç sanatçı Sibel Diker; 40 yıla yakın sanat hayatının geniş yapıt seçkisi İstanbul Modern’de sergilenmeye devam eden İnci Eviner; eserlerinde resim ve performans sanatını bir araya getiren İspanyol sanatçı Yago Horal; 2009 yılında İstanbul Bienali’nde de eserleri gösterilen Filistinli sanatçı Wafa Hourani; Türkiye’de performans sanatının öncü isimlerinden Şükran Moral; fotoğraf ve çizim estetiğini buluşturan Amerikalı sanatçı Isca Greenfield-Sanders; fotoğraf ve video çalışmalarıyla tanınan İranlı sanatçı Mamali Shafahi ve kültürlerarası kimlik meselesine yeni bakış açıları kazandıran İranlı sanatçı Farniyaz Zaker’in de aralarında yer aldığı 200’ü aşkın uluslararası sanatçının eserleri izleyiciyle buluşacak.  Şenay Lambaoğlu'dan yeni video klip: Sensiz Olmaz
İnsan: Anahtar mı maymuncuk mu?
Kapılarını kilitleyip anahtarlarını yanlarına aldılar ve yola koyuldular. Zorunlu göç öykülerinde sık sık rastladığımız tema: Anahtar ve kilit. İnsan evinden, yuvasından zorla koparılıp göç etmek zorunda bırakıldığında birkaç özel eşyasını ve geri dönmek umuduyla evinin anahtarını alabilmiştir yanına. Anahtar kilide, yuvasına özeldir; yuvaysa mahrem. Her anahtar her kilidi açmaz. Her beden de her yuvaya uymaz. O yüzden anahtar, kişinin bedenidir. Yuvasız kalmış bedeni kırılgandır, aklı kilidin yuvasında, evinde kalmıştır. Yuva, adı üzerinde; içine yerleşilmek üzere açılmış bir oyuk; insan, yeryüzünün içinde, bir köstebek gibi kendi bedenine uygun bir yuva oymuştur, kaosun içinde bir kozmos. Ve bu yuva tam bedenine göredir. O yüzden coğrafyasıyla birlikte her yuva kişiye özeldir, kişi yuvasına cuk diye oturacak ve kozmosun kapısı açılacaktır. Kulaklardaki o ilk ezgi Yuvasını terk etmek zorunda kalmış bir beden ya da kilidini arkasında bırakmış bir anahtar, evine dönme umudunu yitirdiğinde, yeryüzünde kendine yeni bir yuva ya da kilit aramaya koyulacak. Sılaya ya da kilide duyulan özlem, yakasını bırakmaz, aklında hep o ilk yuva vardır. Kendi bedenine uygun bir kilit bulamasa da bulduğu yeri olabildiğince kendi yuvasına dönüştürmeye çabalayacak; durmadan kazacak, bedeniyle ezecek toprağı, kendine uygun bir yuva açabilmek için. Ama boşuna. “Yeni bir ülke bulamazsın/Bu şehir arkandan gelecektir” diye uyarıyor bizi Kavafis “Şehir” adlı şiirinde. Bugün mülteci konumuna düşürülenlerin yaşadıkları trajedi, yerleştikleri topraklarda kendi bedenlerine uygun bir kilit/yuva kurma ya da kuramama meselesidir. Yıkımlarla durmadan bozulan yeryüzü topografyası artık insanların yerleşmesine, kendi bedenlerine uygun bir yuva açmalarına izin vermez. Eğreti de olsa tam yerleştiklerini, yeryüzünde bir yuva açtıklarını düşündükleri an, başka bir yıkımla karşılaşır ve bedenlerini ya da anahtarlarını yanlarına alıp yeniden yollara düşerler, bir başka yerde yeni bir yuva özlemiyle. Yeryüzüne artık hiçbir zaman o ilk yuvadaki gibi yerleşemeyeceklerini de bilirler; ama düşlerinde anahtar-kilit uyumu; anahtar artık eğreti bir şekilde dönecek yuvasında. Ama aramaktan da asla vaz geçmeyecekler. Kulaklarında hep o ilk yuvanın ezgisi.  Alp Dağları’ndan gelen sesler Yurtlarından uzak, yabancı topraklardaki İsviçreli paralı askerler yuvanın ezgisini, Alp Dağları’nda çobanların sığırları otlatırken boruyla çaldıkları geleneksel İsviçre ezgisi Kuhreihen’i işittiklerinde, yoğun bir melankoli duygusunun eşlik ettiği ve intihara bile sürükleyebilen sıla özlemiyle yanıp tutuşuyorlardı. Yitirilen yuvaya yönelik bu özlem duygusunu 1688’de İsviçreli hekim Johannes Hofer bir hastalık olarak tanılamıştı. Yunanca 'nostos' (yuvaya dönüş) ile 'algos' (acı, ıstırap) sözcüklerinden oluşan nostalji adını verdi bu hastalığa. Askerlerin nostaljiye yakalanmalarını önlemek için Kuhreihen dinlemeleri yasaklanmıştı. Her kilide uyan maymuncuklar Yeryüzünün ezgisini yasakladılar ve yerin ezgisini hiç işitmemiş olanlar var; her kilide uyanlar, maymuncuklar. Yuvaya dair bir bellekleri olmadığı için her yere kolaylıkla ilişecekler. Bellek denilen yükten kurtulmuşlardır, yere bağlayan yerçekimi kuvvetinden. Göçebeleri belleksiz olarak düşünmeyin, yeryüzüne kazınmış bellekleriyle hareket ederler. Maymuncuk bedenliler göçebe bile değiller. Konaklama yerlerine dair bir bellekleri olmadığı için nerede ve nasıl yerleşeceklerini bilemezler, sadece ilişirler. Yuva, adı üzerinde kendi bedenine göre bir oyuk açmak. Ama bunlar belleksiz kaygan yüzeylerde, belleksiz ve yerçekimsiz kayıp duracaklar. Bu yeni beden türü ekranların, mönitörlerin, cep telefonlarının kaygan yüzeylerinde yaratılmıştır ve mekânları, Marc Augé’nin tabiriyle “yer-olmayan”, AVM türü mekânlardır. Bunlara beden demek yanlış olur: belleksiz yüzeylerin bedensizleri. Kapitalizm için asıl engel, yere bağımlı yaşayan, yerin kuvvetlerini iliklerine dek hisseden bellekli bedenlilerdir. Yerleri sürekli dönüştürerek ranta çeviren iktidarın önünde dikilir ve direnirler. Direniş, yeryüzünün akışı, kuvvetleri duyumsandığında olabiliyor ancak; yeryüzünün bedeniyle insan bedeni buluştuğunda, anahtar-insan yuvasına kavuştuğunda. Türkiye’de kadın yönetmenler nerede?
Geçen hafta sinema sektöründe kamera arkasındaki cinsiyet adaletsizliğini masaya yatırmıştık. Sinemanın ilk yıllarında yönetmenlik, yapımcılık, senaristlik gibi kamera arkasındaki rollerin pek çoğunda, kadınların yüzde 50'ye yakın bir oranda bulunduklarını biliyoruz. Ancak 1930'lara gelindiğinde bu durum dramatik bir şekilde değişmişti. Hollywood’da ve diğer pek çok ülkede sinema sektörü endüstrileştikçe, kadınların kamera arkasındaki varlıkları yavaştan yok oldu. ABD ve İngiltere'deki günümüzdeki istatistikler kabaca gösteriyor ki çekilen 100 filmden sadece 10'unda bir kadın yönetmen imzası bulunuyor (kadın senaristler ise yüzde 13). İstatistiklerdeki anormal derecedeki dengesiz oranlar, kamera arkasındaki rollerin dağılımının ve hatta iş tanımlarının, erkeklerin elinde olduğunu gözler önüne seriyor. Uzun yıllardır bu durumun sinema sektöründe kanıksanmış olması, sinema sanatının yaratıcı evreninin, ideolojisinin ve estetik dünyasının erkek egemen bir bakışla sınırlı kalmasını da son derece doğal karşılamamızla sonuçlandı. Sanki yedinci sanatın içerisinde kadınların yaratıcı olarak bulunmamaları normalmiş gibi gelmeye başladı. Geçen hafta İngiliz yönetmen Andrea Arnold BBC'de verdiği röportajda bu adaletsizliğe dikkat çekmişti: "Erkek hikayeleriyle büyüdük. Filmlerin çoğunu yazan ve yönetenler erkek - ve onlar insan ırkının sadece yarısını oluşturuyor." Andrea Arnold'un röportajını okuduğumda Türkiye'deki bazı verilerin dünyayla benzerlik taşıyıp taşımadığını merak etmeye başlamıştım. Bu amaçla boxofficeturkiye.com'un verilerini tarayarak son 3 yılda vizyona giren yerli filmlerden kadın yönetmene sahip filmlerin istatistiğini çıkardım. Ne yazık ki ortaya çıkan sonuç, hiç şaşırtıcı değil ki diğer ülkelerdeki verilere paralellik gösteriyor. 2016 yılının ilk on ayında şu ana kadar vizyona giren toplam 101 filmin sadece 11 tanesinin yönetmenlik koltuğunda bir kadın bulunuyor (%10,89). 101 film arasından 25 film 100 bin izleyici barajını aşmış durumda; bunların arasından ise 21 tanesi erkek yönetmen, 2 tanesi kadın yönetmen, 2 tanesi de iki yönetmene (bir kadın bir erkek) sahip (%16). Durumun finansal, kültürel ve sosyolojik açıdan farklı boyutları var. Ancak sinema sanatının estetik ve ideolojik sınırlarının sadece erkek egemen bir bakış açısınca şekillenmesini istemiyorsak, bu "yol"u kadınlar için kısaltacak her türlü öneriyi tartışmaya açmak gerekir. 2015'te vizyona giren 136 yerli filmden 16 tanesinin yönetmenlik koltuğunda bir kadın bulunuyor (%11,76). 136 film arasından 46 film 100 bin izleyici barajını aşmış; bunların arasından ise sadece 3 film kadın yönetmene sahip (%6,52). 2014'te ise vizyona giren 112 yerli filmin 15'inin yönetmenlik koltuğunda bir kadın bulunuyor (%13,39). 112 film arasından 32 film 100 bin izleyici barajını aşmış; bunların arasından sadece 2 filmde bir kadın yönetmen imzası bulunuyor (%6,25).  Kadın yönetmene sahip filmlerin oranında artış bir yana yıllar arasında azalma var. Bu yıl gişede varlık gösteren filmler arasında kadın yönetmenlerin çektikleri filmlerde bir artış göze çarpıyor. Yine de rakamlar olması gerekenin epey gerisinde. Son üç yılın ortalamasına baktığımızda, son üç yılda vizyona giren yerli filmlerin sadece yüzde 12,03'ünün kadınlar tarafından yönetildiğini görüyoruz. Son 3 yılda 100 bin barajını aşan 103 filmden sadece 9'unun yönetmenlik koltuğunda bir kadın bulunuyor (%8,73). Bu ortalama bizi ABD'nin biraz ilerisine, Avrupa ve İngiltere'nin biraz gerisine yerleştiriyor. Ki bu da Türkiye'deki sinema sektörüne de tıpkı diğer ülkelerde olduğu gibi bazı yükler getirmeli. Bu kontekst çerçevesinde pek çok ülkede pozitif ayrımcılık uygulanmasından, fon dağılımlarında yönetmenliklerin düzenlenmesine kadar konuşulan farklı başlıklar var. Meselenin oldukça girift bir kültürel boyutu da olduğu açık. Dünyadaki sinema trendleri bağlamında yönetmenlik koltuğuna uzanan yol, öyle ya da böyle bir şekilde, kadınlar için daha zor hale getirilmiş durumda. Bu durumun finansal, kültürel ve sosyolojik açıdan farklı boyutları var. Ancak sinema sanatının estetik ve ideolojik sınırlarının sadece erkek egemen bir bakış açısınca şekillenmesini istemiyorsak, bu "yol"u kadınlar için kısaltacak her türlü öneriyi tartışmaya açmak gerekir. Kuklalar İstanbul’u kuşatıyor
CANAN AYDIN | cananaydin@birgun.net El kuklası, animasyon, gölge kuklası, gezici oyunlar, ipli kukla, maskeler, kaşık kuklalar... bugünlerde İstanbul sokaklarını kuşatmaya hazırlanıyor. Bu yıl 19’uncu kez düzenlenen dünyanın birçok ülkesinden kuklaların ağırlandığı Uluslararası İstanbul Kukla Festivali yarın başlıyor. Festival afişinde logo krizi nedeniyle Emek Sineması’nın yerini doldurmaya çalışan Grand Pera’da açılışı iptal edilen festival yarın sessiz sedasız kukla tutkunlarıyla buluşuyor. 19 yıldır süregelen festivalin yaratıcısı, Cengiz Özek, toplumun eksiklerini gediklerini, çarpık yönlerini bize gösteren Karagöz ve Hacivat’a hayat verirken, festival kapsamında yeni hikâyeler anlatmaya hazırlanıyor. Ülkemizde Karagöz sanatını sürdüren, dünyanın birçok ülkesinde gösteriler düzenleyen İstanbul Karagöz Kukla Vakfı Başkanı Cengiz Özek’in ile bir araya geldik. Kuklaların evrensel dilini donuştuk. >>Gölge tiyatrosu, Karagöz ve Hacivat denilince ilk akla gelen isimlerdensiniz. Karagöz sanatını sürdürüyor ve dünyanın birçok ülkesinde gösteriler düzenliyorsunuz. Kuşaktan kuşağa yayılan Karagöz ve Hacivat’ın sırrı nedir. İzlemekten bıkmadığımız? Karagöz sanatımızla ilgileneli 40 yıl oldu. Bu süre içinde onlarca sergi, yurt içi ve yurt dışında, beş kıta, elli ülke, yüz elli şehirde binin üstünde gösteri... Ve her gösteride seyirciden Karagözümüz büyük övgü aldı, geniş hayran kitlesi kazandı. Sanıyorum halkın içinden gelmesi halkın kullandığı dili kullanması, halkın dertlerini perdeye yansıtması Karagöz'ün geniş bir kitle tarafından sevilmesinin en büyük nedenleri.  15-30 Ekim tarihleri arasında gerçekleştirilecek olan festivalin oyun düzenine ve festivale ilişkin detaylı bilgi www.kuklafestivali.com adresinden edinilebilir. >>Meddahlık ve Karagöz Gölge Oyunu Türk Tiyatrosu’nun başlangıcı olarak görülür. Siz ne söylemek istersiniz? Anadolu'daki köy seyirlik oyunlarını da unutmamak gerek. Evet, bu tür oyunlar, meddah ve Karagöz, Türk tiyatrosunun başladığı en önemli tiyatro türleri. Öte yandan Karagöz ile ilgileniyor olmam ve festivali Karagöz'ü adayınca insanın sırtına bir sorumluluk yükleniyor. Bu sanat kaybolmamalı. Biraz daha bu bilinçle ve inatla festivali sürdürüyoruz. >>Sizin kurucusu olduğunuz ve 19 yıldır devam eden ‘Uluslararası Kukla Festivali’, Karagöz Gölge oyunundan yola çıkarak mı başladı ? Karagöz ile ilgileniyor olmam ve uluslararası kukla festivallerine davet ediliyor olmam dünyadaki buna yönelik kültürler arası ilişkileri önemsememe neden oldu. İlk festivali düşünüp gerçekleştirmemiz, gölge tiyatrosunun da diğer kukla türleriyle bir kültürel iletişim kurması açısından en büyük hedefimiz oldu. Amacımız dünyaya Karagözü tanıtırken ülkemizde diğer kukla formları ve günümüzde kukla tiyatrosunun geldiği noktayı ülke sanatçılarımıza paylaşmak ve kendi değerimize sahip çıkmak oldu. >>Kenter Tiyatrosu'nda yöneticilik yaptınız, çeşitli oyunlarda oynadınız ve yaratıcısı olduğunuz, 19 yıl bu festivali düzenliyorsunuz. Oldukça uzun bir süre… 13 yaşında Karagöz ile ilgilenmeye başladım. Daha sonra konservatuar tiyatro bölümünü bitirdim. Okulun bitimiyle birlikte uzun bir süre Kenter Tiyatrosu'nda çalıştım. Bildiğiniz gibi Kenter Tiyatrosu deyim yerindeyse tiyatronun kabaresi sayılır. Büyük bir olasılıkla kukla festivalinin inatla 19 yıldır devam etmesi altında sevgili hocam Yıldız Kenter'in azimle kurduğu ve ısrarla sunduğu Kenter Tiyatrosu'nun oluşma öyküsü yatmakta.  >>Bu yılki festivale Almanya, Avusturya, Belçika, Çek Cumhuriyeti, Fransa, Hollanda, İtalya, Macaristan, Singapur, Yunanistan ve Türkiye’den yaklaşık 20 ekip katılacak. Kukla sanatına bakış açımızı nasıl değerlendiriyorsunuz? Oyunlar İstanbul'un önemli sahnelerinde seyircilerle buluşacak. Fransız Kültür Merkezi, Akbank Sanat, Caddebostan Kültür Merkezi, İtalyan Kültür Merkezi, Romanya Kültür Merkezi, Nazım Hikmet Kültür Merkezi gibi festival gösterim alanları. Bu salonlarımıza bakacak olursak İstanbul'un en önemli ilçelerinde çok geniş bir yüz ölçümünde kukla festivali seyirciyle buluşuyor. Dünya'ya baktığımızda genellikle ufak şehirlerde yapılıyor. İşte bizim yaşadığımız diğer bir zorluk da bu kadar büyük bir şehirde festivali algılanabilir hale getirmek. >>Yabancı toplulukların kendi dillerinde oynamaları problem yaratıyor mu? Biz genelde festivalimizde sözsüz oyunları davet etmeye çalışıyoruz. Hareket ağırlıklı, görsel anlatımlı, güçlü oyunları davet ediyoruz. Bazen vazgeçemeyeceğimiz Türk seyircisinin görmesini istediğimiz sözlü oyunlar da olabiliyor. O zaman ya alt yazı kullanıyoruz ya da seyircinin İngilizce bilgisine güveniyoruz. >>Türkiye’de kukla geleneği bugün ne durumda? Sizce neler yapılmalı? Kukla festivali için devletten bir destek alıyor musunuz? Biz festivali genelde seyirciye sattığımız bilet üstünden döndürüyoruz. Tabii ki ülkemizde görev yapan konsolosluklara bağlı yabancı kültür merkezleri kendi ülkelerinden gelen gruplara çoğu zaman destek oluyor. Biz son iki yıldır Kültür Bakanlığı'ndan oldukça küçük bir destek alıyoruz ama bu desteğin festival bitinceye kadar kaç lira olduğunu bilmiyoruz, verilip verilmeyeceğini bilmiyoruz. Eğer destek çıkarsa bunu da festivalden sonra öğreniyoruz. Yani bu paraya güvenip festivali geliştirmek için kullanmak mümkün olmuyor.  *** >>Türkiye’de maalesef kukla sanatına veya animasyon filmlerine sade çocuklar için olduğu yönünde bir kanı var. Sizce 19 yıldır devam eden Uluslararası Kukla Festivali bunu yıktı mı? Biz 'İçinizdeki çocuğu çıkartın' sloganıyla hareket ettik hep. Festival broşüründe yaş grupları belirttik. Bazı gösterilerin sadece büyüklere yönelik olduğunu söyledik. Zaten o tür oyunları akşam seansları olarak organize ettik. Yalnız ülkemizde değil, Dünya'da da kukla deyince sanıyorum kuklanın naif yapısından olsa gerek kukla hep daha çok çocuklara yakıştırılıyor. Umarım günün birinde bu düşünceyi kırabileceğiz. Depeche Mode'dan yeni albüm duyurusu
Depeche Mode, yeni albümü Spirit'i piyasaya süreceğini duyurdu. 1993 yılından beri 6 albümünü 4 yıllık aralıkla çıkartan İngiliz kült grup Depeche Mode, geleneğini bozmadı ve 14. stüdyo albümü “Spirit“i önümüzde sene bahar aylarında yayınlayacağını duyurdu. Grup, bu müjdeli haber ile birlikte 5 Mayıs‘ta başlayan dev Avrupa turnesini de duyurdu. Depeche Mode’un solisti Dave Gahan, “Yeni ekibimizle albüm üzerinde çalışıyoruz. Albümümüzün yapımcısı James Ford. Onunla beraber inanılmaz bir kayıt deneyimi yaşadık. Bize gerçekten rehber oldu” diye konuştu. Yeni Depeche Mode albümü 2017 baharında yayınlanacak ve ardından grup “Global Spirit Tour” adını verdiği turne ile birçok şehirde konser verecek. İlk etapta mayıs ayında Stockholm’de başlayacak turne, Lizbon’dan Berlin’e, Moskova’dan, Kiev’e, Berlin’den Cluj’e kadar bir çok şehre uğrayacak. Turnede şimdilik Türkiye planı yok.  Albümden elde edilecek gelirle Kenya, Etiyopya ve Ruanda’da susuzluk çeken insanlara yardım edilmesinin planlandığı da belirtildi. Grup, 1981-2013 yıllarındaki tüm video çalışmalarını içeren Video Singles Collection isimli üç DVD’lik bir derlemeyi de Sony Music Entertainment etiketiyle 11 Kasım’da yayımlayacak. Derlemede 55 müzik videosunun yanı sıra 4 alternatif video ve grubun iki saatlik röportajı yer alıyor. Onur Caymaz’dan yeni kitap: Hatırla Barbara Yağmur Yağıyordu
Gazetemizin de yazarlarından Onur Caymaz’ın yeni kitabı Hatırla Barbara Yağmur Yağıyordu, Kırmızı Kedi etiketiyle raflarda yerini alıyor. Hayat ve sanat üzerine doksan dokuz adet küçük parçanın yer aldığı kitap, okuru dilden siyasete, küçük hikâyelerden edebiyatın sorunlarına, yazarlardan kitaplara, sinemadan müziğe rengârenk bir geziye çıkartıyor. Jacques Prevert’in bir şiirinden yola çıkarak ismi konulan kitabını, yazar, üzerimize kurşunların delice yağdığı bir zamandan, yazının şemsiyesi altında yaşamakta direnmek diye tanımlıyor. Usta yazar Sunay Akın ise kitabın arka kapağında şu sözlere yer vermiş: “Eczaneleri çok severim. Çocukluğumun eczanelerini ise daha çok... Çünkü o yıllarda, eczanelerin raflarında günümüzdeki kadar ilaç kutusu göremezdiniz. Eczacı, bir perdeyle kapalı arka odada, elleriyle hazırlardı reçeteleri. O perde, benim için bir sihirbazın pelerini gibiydi... TEB Kütüphanesi'nden içeri girmek isteyenler, kapının üstündeki şu yazının altından geçerdi: “Ruhun İlacı” Hatırla Barbara Yağmur Yağıyordu, bir yazarın, eserlerini yazdığı odanın perdesini aralıyor bizlere... Onur Caymaz'ın, reçeteyi hazırlayan o eczacı gibi, bir şiire ya da öyküye ulaşırken sahip olduğu bilgi birikimine tanık olacak ve o yağmurun altında ıslanacaksınız. Kitaptaki her bir yazı ruhunuza iyi hem de çok iyi gelecek... Sabah, öğle, akşam... Güzel bir kitap okumaya aç kaldığınızda!”  Hatırla Barbara Yağmur Yağıyordu Sayfa Sayısı: 296 Basım Yeri: İstanbul Basım Tarihi: Ekim, 2016 Nobel Edebiyat Ödülü Bob Dylan'ın oldu
Nobel Edebiyat Ödülü, bu yıl ABD'li söz yazarı Bob Dylan'a verildi. Nobel Komitesi tarafından yapılan açıklamada, "Büyük Amerikan müzik geleneği içinde yeni şiirsel anlatımlar yarattığı için" Bob Dylan'ın ödüle layık görüldüğü bildirildi. Nobel Edebiyat Ödülü'nü kazanan ilk söz yazarı olan Dylan, 8 milyon İsveç kronu (yaklaşık 3 milyon lira) değerindeki para ödülünün de sahibi oldu. 2016 Literature Laureate Bob Dylan, age 75, born on May 24, 1941 in Duluth, Minnesota, USA. #NobelPrize Nobel Edebiyat Ödülü Nobel Edebiyat Ödülü sahipleri edebiyat alanında seçkin katkılarda bulunmuş yazarlardan seçilerek, her yıl İsveç Akademisi tarafından takdim ediliyor. Nobel Ödülü, Alfred Nobel'in 1895 tarihli vasiyeti üzerine; fizik, kimya, tıp-fizyoloji, edebiyat, iktisat alanlarında olmak üzere beş dalda ödül verilmeye başlandı. Nobel'in vasiyetinde belirttiği gibi, Edebiyat Ödülü sahibine (İsveç) Akademisi'nin seçtiği beş üyelik komite tarafından karar veriliyor ve ödül Nobel Vakfı tarafından karşılanıyor. Nobel Edebiyat Ödülü ilk kez 1901 yılında verildi, bu ödülü (Fransa)'dan Sully Prudhomme kazandı. Her ödül sahibi, bir madalya, bir diploma ve miktarı yıllara göre değişen nakit para ile ödüllendiriliyor. 1901 yılında, Prudhomme 150 bin (İsveç) kronu aldı. 2008 yılında, bu ödüle (Fransa)'dan Jean-Marie Gustave Le Clézio layık görüldü ve 10 milyon (İsveç) kronu ile ödüllendirildi.  Ödül töreni; geleneksel olarak Stokholm'da, Alfred Nobel'in ölüm yıldönümü olan 10 Aralık tarihinde yapılıyor. 2011 yılına gelindiğinde Nobel Edebiyat Ödülü 107 defa verildi ve toplamda 109 kişi bu ödülü kazandı. Daha önce kazananlar 1901 Sully Prudhomme (Fransa) 1902 Theodor Mommsen (Almanya) 1903 Bjørnstjerne Bjørnson (Norveç) 1904 Frédéric Mistral (Fransa) ile José Echegaray y Eizaguirre (İspanya) 1905 Henryk Sienkiewicz (Polonya) 1906 Giosuè Carducci (İtalya) 1907 Rudyard Kipling (İngiltere/Britanya) 1908 Rudolf Christoph Eucken (Almanya) 1909 Selma Lagerlöf (İsveç) 1910 Paul Heyse (Almanya) 1911 Count Maurice Maeterlinck (Belçika) 1912 Gerhart Hauptmann (Almanya) 1913 Rabindranath Tagore (Hindistan) 1915 Romain Rolland (Fransa) 1916 Verner von Heidenstam (İsveç) 1917 Karl Adolph Gjellerup (Danimarka) ile Henrik Pontoppidan (Danimarka) 1919 Carl Spitteler (İsviçre) 1920 Knut Hamsun (Norveç) 1921 Anatole France (Fransa) 1922 Jacinto Benavente (İspanya) 1923 William Butler Yeats (İrlanda) 1924 Wladyslaw Reymont (Polonya) 1925 George Bernard Shaw (İrlanda) 1926 Grazia Deledda (İtalya) 1927 Henri Bergson (Fransa) 1928 Sigrid Undset (Norveç) 1929 Thomas Mann (Almanya) 1930 Sinclair Lewis (ABD) 1931 Erik Axel Karlfeldt (İsveç) 1932 John Galsworthy (İngiltere/Britanya) 1933 Ivan Alekseyevich Bunin (Rusya ya da SSCB ) 1934 Luigi Pirandello (İtalya) 1936 Eugene O'Neill (ABD) 1937 Roger Martin du Gard (Fransa) 1938 Pearl S. Buck (ABD) 1939 Frans Eemil Sillanpää (Finlandiya) 1944 Johannes Vilhelm Jensen (Danimarka) 1945 Gabriela Mistral (Şili) 1946 Hermann Hesse (İsviçre) 1947 André Gide (Fransa) 1948 T. S. Eliot (ABD) / (İngiltere/Britanya) 1949 William Faulkner (ABD) 1950 Bertrand Russell (İngiltere/Britanya) 1951 Pär Lagerkvist (İsveç) 1952 François Mauriac (Fransa) 1953 Sir Winston Churchill (İngiltere/Britanya) 1954 Ernest Hemingway (ABD) 1955 Halldór Laxness (İzlanda) 1956 Juan Ramón Jiménez (İspanya) 1957 Albert Camus (Fransa) 1958 Boris Pasternak (Rusya ya da SSCB ) 1959 Salvatore Quasimodo (İtalya) 1960 Saint-John Perse (Fransa) 1961 Ivo Andric (Yugoslavya) 1962 John Steinbeck (ABD) 1963 Giorgos Seferis (Yunanistan) 1964 Jean-Paul Sartre (reddetti) (Fransa) 1965 Mihail Şolohov (Rusya ya da SSCB ) 1966 Shmuel Yosef Agnon (İsrail) ile Nelly Sachs (Batı Almanya) 1967 Miguel Ángel Asturias (Guatemala) 1968 Yasunari Kawabata (Japonya) 1969 Samuel Beckett (İrlanda) 1970 Aleksandr Soljenitsin (Rusya ya da SSCB ) 1971 Pablo Neruda (Şili) 1972 Heinrich Böll (Batı Almanya) 1973 Patrick White (Avustralya) 1974 Eyvind Johnson (İsveç) ile Harry Martinson (İsveç) 1975 Eugenio Montale (İtalya) 1976 Saul Bellow (Kanada / ABD) 1977 Vicente Aleixandre (İspanya) 1978 Isaac Bashevis Singer (ABD) 1979 Odysseas Elytis (Yunanistan) 1980 Czeslaw Milosz (Polonya / ABD) 1981 Elias Canetti (İngiltere/Britanya) 1982 Gabriel García Márquez (Kolombiya) 1983 William Golding (İngiltere/Britanya) 1984 Jaroslav Seifert (Çekoslovakya) 1985 Claude Simon (Fransa) 1986 Wole Soyinka (Nijerya) 1987 Joseph Brodsky (Rusya / ABD) 1988 Necip Mahfuz (Mısır) 1989 Camilo José Cela (İspanya) 1990 Octavio Paz (Meksika) 1991 Nadine Gordimer (Güney Afrika) 1992 Derek Walcott (Saint Lucia) 1993 Toni Morrison (ABD) 1994 Kenzaburo Oe (Japonya) 1995 Seamus Heaney (İrlanda) 1996 Wislawa Szymborska (Polonya) 1997 Dario Fo (İtalya) 1998 José Saramago (Portekiz) 1999 Günter Grass (Almanya) 2000 Gao Xingjian (Fransa) 2001 Vidiadhar Surajprasad Naipaul (İngiltere/Britanya) 2002 Imre Kertész (Macaristan) 2003 John Maxwell Coetzee (Güney Afrika) 2004 Elfriede Jelinek (Avusturya) 2005 Harold Pinter (İngiltere/Britanya) 2006 Orhan Pamuk (Türkiye) 2007 Doris Lessing (İngiltere/Britanya) 2008 Jean-Marie Gustave Le Clézio (Fransa) 2009 Herta Müller (Almanya) 2010 Mario Vargas Llosa (Peru) 2011 Tomas Gösta Tranströmer (İsveç) 2012 MoYan (Guan Moye) (Çin) 2013 Alice Munro (Kanada) 2014 Patrick Modiano (Fransa) 2015 Svetlana Aleksiyeviç (Beyaz rusya) Yusuf Atılgan söyleşisi 22 Ekim’de
KÜLTÜR SANAT SERVİSİ Türk Edebiyatında sevilen birçok esere imza atan ünlü yazar Yusuf Atılgan'la iglili olarak “Türk Edebiyatında Yeni Bir Açılım: Yusuf Atılgan” söyleşisi gerçekleşecek. 22 Ekim Cumartesi günü saat 14.00’te edebiyat severleri ağırlayacak olan söyleşi TESAK Konferans Salonu’nda yapılacak. Söyleşide konuşmacı olarak Yrd. Doç. Dr. Hilmi Tezgör ve Ekrem Işın yer alacak. Ücretsiz giriş kartları, etkinlik tarihinden bir hafta öncesi itibariyle TESAK Danışma’dan temin edilebilir. Söyleşi ile alakalı olarak programın tanıtım bülteni Yusuf Atılgan için şu cümlelere yer verildi: "Çağdaşlarının özellikle toplumsal eserler yazdığı bir dönemde, “birey” ve “bireyin toplumla çatışması” temasını eserlerinde incelikle işleyen Yusuf Atılgan, modern bireyin açmazlarını, yani uyumsuzluğunu, alışkanlıklara olan isyanını, tutamak arayışını, bulamayışını, yalnızlığını, yabancılaşmasını, kaçışını, aşırı duyarsızlık ya da duyarlığını, yaşamının anlamsızlığını anlatır, artık kültleşmiş olan kitaplarında. Beylik olan her şeyi sorgulayan samimi ve yalın üslubuyla hem kent, hem kasaba, hem de köy edebiyatımızda, psikanaliz ve varoluşçu yaklaşımı temel alarak yansıtabilmiş nadide bir edebiyatçıdır."   Bu hafta 7 film vizyona girecek
Türkiye'deki sinema solanlarında bu hafta 4'ü yerli, 7 film vizyona girecek. "CEHENNEM" Ron Howard'ın yönettiği ve Tom Hanks, Felicity Jones, Ben Foster ile Irrfan Khan'ın oynadığı, bazı sahneleri İstanbul'da geçen "Cehennem" filmi izleyiciyle buluşacak.  Dan Brown'un aynı adlı romanından uyarlanan filmin başrolünde yer alan Tom Hanks bu filmde, daha önce Dan Brown'un "Da Vinci Şifresi", "Melekler ve Şeytanlar" kitaplarının da ana karakteri olan Robert Langdon'ı tekrar canlandırıyor. Senaryosunu David Koepp'in yazdığı filmin konusu özetle şöyle: "Simgebilim Profesörü Robert Langdon, başından vurulmuş bir halde hastane odasında gözlerini açar fakat hiçbir şey hatırlamaz. Kendini bir anda ipuçlarını Dante'nin cehenneminde bularak çözmesi gereken korkunç bir senaryonun içinde bulur. Semboller zinciri, Langdon'ı insanlık tarihini sonsuza dek değiştirebilecek çok farklı bir mekana sürükler. Burası üç imparatorluğun merkezi olmuş, insanlık tarihi kadar eski, dünyanın incisi İstanbul'dur." Jonathan Jakubowicz'in yönettiği "Demir Yumruk" filminin başrollerinde Robert De Niro, Edgar Ramirez, Usher Raymond ile Ruben Blades gibi başarılı oyuncular yer alıyor.  Film, boks tarihinin efsanelerinden Roberto Duran ve antrenörü Ray Arcel'in, birbirlerinin hayatlarını nasıl değiştirdiklerini konu ediniyor. 1964'ten 1983'e kadar boksun altın çağında geçen film, Duran'in Sugar Ray Leonard'la olan meşhur rekabetinin gerçek hikayesine odaklanıyor. Robert De Niro'nun Ray Arcel'i, Edgar Ramirez'in de Duran'i canlandırdığı filmde efsanevi boksörün Kuzey Amerika'nın en iyi boksörleriyle karşı karşıya geldiği müsabakalara yer veriliyor. Sebastian Hülk, Julia Jentsch, Hans Zischler ile Sascha Alexander Gersak'ın oynadığı "Ansızın" filminin yönetmenliğini "Köprüdekiler" ve "Hayatboyu" filmleriyle birçok festivalden ödül alan Aslı Özge yaptı.  Almanya taşrasında bir anın değiştirdiği hayatlara odaklanan film, şiddeti önceden kestirilemeyen bir olayın insanı kendi zayıflıklarıyla karşı karşıya bırakması sonucunda hayatını sorgulamasını konu alıyor. Cem Tabak'ın yönettiği "Seni Seven Ölsün" filminde Hüseyin Avni Danyal, Alper Saldıran, Fulya Zenginer ile Sait Genay gibi isimler rol aldı.  Romantik komedi türündeki film, yüzyıllardır bir tılsım yüzünden sevenlerin kavuşamadığı bir Karadeniz köyünde bu tılsımın etkisini kırmak için çabalayan, aileleri birbirine düşman iki aşık gencin trajikomik hikayesini anlatıyor. Aras Aydın, Melis Babadağ, Bala Atabek, Emrah Şahan ve Mustafa Şen gibi isimlerin oyuncu kadrosunda yer aldığı "Oğlan Bizim Kız Bizim" filminin yönetmen koltuğunda Semra Dündar oturuyor. Film, uzun yıllardır birlikte olduğu sevgilisinden beklediği evlilik teklifini bir türlü alamamış genç bir kızın, yaşadığı büyük hayal kırıklığının ardından bir radyonun düzenlediği yarışmayı kazanarak Antalya'da bir tatil kazanması sonrasında aynı yarışmayı kazanan diğer bir genç ile burada karşılaşıp yaşadığı olaylar etrafında dönüyor. Osman Sonant, Beyti Engin, Mesut Can Tomay, Kadir Çöpdemir ve Pascal Nouma'nın başrollerinde olduğu "Yolsuzlar Çetesi" filmi, mutluluğun peşinden koşan iki dostun varoluş hikayesini anlatıyor. Komedi türündeki filmin yönetmenliğini Ali Ayyıldız üstlendi. Ahmet Can Kasap'ın yönettiği "Berzah: Cin Alemi" filminde Ufuk Kaplan, Kemal Burak Alper, Nilüfer Aydan ile Berna Üçkaleler gibi isimler rol aldı.  Gerçek hikayelerden esinlenerek beyaz perdeye taşınan korku türündeki film, insanlardan kendini soyutlamış olarak hayatına devam eden bir gencin, kendisine musallat olan birtakım varlıkların kontrolü altında verdiği yaşam mücadelesini konu ediniyor. Maltepe'de 10 bin kişiye aşure dağıtılacak
Dario Fo yaşamını yitirdi
AFP, Nobel Ödüllü Oyun Yazarı, Yönetmen ve Oyuncu Dario Fo'nun yaşamını yitirdiğini duyurdu.AFP, Nobel Ödüllü Yazar, Oyun Yazarı, Yönetmen ve Oyuncu Dario Fo'nun yaşamını yitirdiğini duyurdu. 1926 doğumlu İtalyan yazar, 1997 yılında Nobel Edebiyat Ödülü kazanmıştı. DARİO FO 1997 yılında Bir Anarşistin Kaza Sonucu Ölümü adlı oyunuyla Nobel Edebiyat Ödülü kazanmıştır. Dario Fo, 24 Mart 1926 tarihinde İtalya, Sangiano’da Felice Fo ve Pina Rota Fo çiftinin oğlu olarak doğdu. Babası lokomotif sürücüsü bir makinist idi. Fulvio adında bir erkek kardeşi vardır. Kız kardeşi Bianca Fo Garambois de bir yazardır. 1940 yılında eğitimi için Milan’a taşındı. Brera güzel sanatlar akademisinde okudu. 1952 yılında Milano'da tiyatro oyunculuğuna başladı. İtalyan oyun yazarı, yönetmen, mim oyuncusu ve tiyatro yöneticisi. Gösterileri güncel sorunlardan kaynaklandığı için tiyatro karikatürcüsü, toplumsal ajitatör ve radikal palyaço olarak da nitelenmiştir. Önceleri küçük kabare ve tiyatrolar için yergili revüler yazımında bir metin yazarına yardım etti. Oyuncu Franca Rame ile evlendikten sonra 1959'da karısıyla birlikte Dario Fo­ France Rame Topluluğu'nu kurdu. Eşi ile birlikte "Canzonissima" adlı televizyon programında sundukları komik skeçlerle kısa sürede tanındı. Zamanla siyasal bir ajit­prop tiyatrosu geliştirdiler. Çoğu kez küfürlü ve açık saçık da olsa oyunları temelde commedia dell'arte geleneğine dayanıyordu ve Fo'nun deyişiyle "resmi olmayan solculuk"la kaynaşmıştı. Dario Fo ve eşi Franca Rame 1968 yılında İtalyan Komünist Partisi'yle bağları olan Yeni Sahne adlı bir başka topluluk kurdular. 1970 yılında ise Halk Tiyatrosu ile fabrika, park, spor alanı gibi halkın toplu olarak bulunduğu yerleri dolaşmaya başladılar. Morte Accidentale di un anarchico (1974; Bir Anarşistin Kaza Sonucu Ölümü, 1990) ve Non si paga, non si paga! (1974; Ödemiyoruz, Ödeyemeyeceğiz!) gibi oyunları çok tutuldu. Bir oyuncu olarak Fo en çok, tek başına bir yetenek gösterisi yaptığı Mistero Buffo'daki (1973) rolüyle tanındı. Her izleyici topluluğu önünde değişecek kadar güncelliğe dayanan bu yapıt ortaçağ gizem oyunlarının çağdaş bir uyarlamasıdır. 1997 yılında Bir Anarşistin Kaza Sonucu Ölümü adlı oyunuyla Nobel Edebiyat Ödülü kazanmıştır. Oyunları çoğu zaman skandal olarak nitelendirildi ve sahnede bile tutuklandı. Dario Fo’nun çalışmaları; Türkiye, Arjantin, İsveç ve Yugoslavya, Şili, İngiltere, Hollanda, Polonya, Romanya, Güney Afrika, Güney Kore, İspanya, Sri Lanka, dahil olmak üzere 30 dile çevirisi yapılmıştır. Dario Fo, 1954 yılında İtalyan tiyatro oyuncusu Franca Rame ile evlendi. 29 Mayıs 2013 tarihinde eşi vefat etti. Jacopo Fo (d.31 Mart 1955) adında bir oğlu vardır. Oyunları Bir Anarşistin Kaza Sonucu Ölümü (Morte Accidentale di un Anarchico- 1970) Klaksonlar, Borazanlar ve Bırtlar(Oyun "YÜZSÜZ" ismiyle de geçmektedir) Kadın Oyunları (Female Parts- 1981) Elizabeth, Neredeyse Kadın Ödenmeyecek, Ödemiyoruz (Non si Paga! Non si Paga! - 1974) Japon Kuklası Açık Aile Ödülleri 1981 Sonning Ödülü 1986 Obie Ödülü 1997 Nobel Edebiyat Ödülü 1997 İtalya Kültür ve Sanat Altın Madalyası (Devlet madalyası) Diyarbakır 4.Uluslararası Fotoğraf Günleri
İlk düzenlenen fotoğraf günlerine benim de katıldığım Diyarbakır Büyükşehir Belediyesi ve DİFAK ortaklığıyla bu yıl dördüncüsü düzenlenecek olan Diyarbakır Uluslararası Fotoğraf Günleri yarın başlıyor. 14-16 Ekim tarihleri arasında gerçekleştirilecek olan Fotoğraf Günleri kapsamında program epey zengin. Güncel sanat, multimedya atölyesi ve portfolyo okumalarının olduğu etkinlik programında sergiler, panel ve söyleşiler yer alacak. Etkinlikler Sümerpark Amed Sanat Galerisi’nde yapılacak. Fotoğraf Günleri programını arkadaşlarım bana gönderdiler, çok istememe rağmen geçen yıl olduğu gibi bu yıl da işlerim dolayısıyla katılamayacağım. Programa baktığımda Diyarbakır 4. Uluslararası Fotoğraf Günleri'nin verimli ve keyifli geçeceğini düşünüyorum. Bu satırlardan başarı dileklerimi iletebilirim, katkısı olan herkesin emeğine sağlık. Programı olduğu gibi sizlerle paylaşıyorum. 12 – 13 Ekim 2016 Multimedya atölyesi devam oturumları Sevgi ORTAÇ – Artıkişler Kollektif (Özge ÇELİKASLAN – Alper ŞEN) Yer: Sümerpark Saat: 11.00 14 Ekim 2016 Portfolyo okuma Shahidul ALAM Yer: Sümerpark Saat: 11.00 17:00 SERGİLERİN AÇILIŞI Yer: Sümerpark Amed Sanat Galerisi Arash Khamooshi : Affetmek Emin Özmen : Suriyeli Mülteci Çocuk İşçiler George Georgian : Savaşta ve Barışta Bir Köy Kürşat Bayhan : Evden Uzakta Loghman Rahimi : Hewreman Serpil Polat : Terk Hikâyesi; Maden Genç Işıklar Sur Çocuk Atölyesi: Sur 4 Plus : Erebuni WePhotos: Anne DİFAK SERGİLERİ Fırat Aygün: Araf / Sur İçi Nujen Ataç: Engellerin Bittiği Yer Tamer Pınar: Ser Hıvde Türkan Kılıç Pınar: Özgün Yaşamlar 15 Ekim 2016 Cumartesi Panel, Sunumlar ve Söyleşiler Yer: Sümerpark Amed Sanat Galerisi 11.00-12.30 AÇILIŞ PANELİ: Fotoğrafta hakikat, haber fotoğraflarında güven ve sanatta fotoğraf kullanımı Katılımcılar: Moderatör: Özcan YURDALAN Panelistler: Refik TEKİN, Özge ERSOY, Beritan CANÖZEN 14.00-14.45 Kerem YÜCEL : Misafir 15.00-15.45 Sinan ÇAKMAK : Editör Fotoğrafçı İlişkisi “çekmek mi seçmek mi” 16:00 16:45 4 PLUS : Fotoğrafta kadın deneyimi 16 Ekim 2016 Pazar Sunumlar söyleşiler Yer: Sümerpark Amed Sanat Galerisi 11.00 - 11:45 Emin ÖZMEN : Suriyeli Çocuk İşçiler 12.00 - 12.45 Berge ARABIAN : Karşılaşmalar 13:45 - 14:30 Kürşat BAYHAN : Evden Uzakta 14:45 - 15:30 Loqman RAHİMİ : Hewraman 15:45 - 16:45 Shahidul ALAM : Malezyada ki Bangladeşli Mülteciler 17:00 - 18:00 Forum Genel Değerlendirme Bu sefer olur mu dersiniz?
BARIŞ AKPOLAT barisakpolat@gmail.com Bundan tam 4 yıl önceydi. Depeche Mode’un -planlanan fakat gerçekleştirilemeyen- İstanbul konseri öncesi Paris’e doğru yol almıştık. Bir grup gazeteci arkadaşımız ve o dönem konseri organize eden Siyabend Süvari’yle hayli keyifliydik. 4 yıl öncesinden bahsediyorum. Paris’e gittik ve uçaktan iner inmez basın toplantısına koştuk. Depeche Mode bir yıl sonra yani 2013’te yayınlayacağı Delta Machine adlı albümünden bahsedip yeni turnesini açıklayacaktı. Koştur koştur gittik salona. Sonra toplantı bitti, haberler yazıldı. Ertesi gün grupla röportajımız var. Heyecan basmış bünyeyi. Dave Gahan ile 15 dakika röportaj yapma şansı buluyorum. Muhabbeti gayet güzel. Sakin sakin anlatıyor ben de dinliyorum. İşte o basın toplantısında Türkiye konseri de açıklanmıştı. Önceki gün grup bir basın toplantısı daha yaptı. Yeni albümü Spirit’ten bahsetti. Albüm 2017’nin bahar aylarında çıkacak. Ardından da bir turne patlatacaklar: Global Spirit Tour. Turnede şu anda açıklanan şehir sayısı çok değil. Genellikle Avrupa’yı kapsıyor. Güney Afrika, Amerika filan açıklanmadı. Dünya turnesi için pek çok şehir açıklanacaktır daha. Tabii ki konuyla ilgili grubun İstanbul’daki konserlerinin organizatörü Siyabend Süvari’yi tekrar aradım. Konser hakkında ser verip sır vermese de Siyabend 2017’de vitesi 7’ye takacağını söyledi. Söylediğine göre OHAL sadece işleri biraz daha zorlaştırsa da çok büyük engel değil ama yükselen dolar kuru bir engel. Dolar eğer daha yükselirse kimse bir şey yapamaz. Konserler filan zora girer. Bakalım İstanbul’u neler bekliyor. Önümüzdeki hafta yeni sezon konserlerinden biraz daha bahsederiz. Cirque Du Soleil Türkiye’de mahsur kaldı
Cirque Du Soleil'in 14 adet TIR'ına İpsala Gümrüğü'nde mahkeme kararıyla el konuldu. Geçen hafta 'Varekai' gösterisiyle İstanbul'da sahne alan dünyaca ünlü show topluluğu Cirque Du Soleil (Güneşin Sirki), Expo 2016 Antalya kapsamında yapılacak 40 gösterisini Türkiye'de OHAL durumunu gerekçe gösterip iptal etti. Bunun üzerine 5 milyon doların üzerinde zarara uğradığını belirtilen yüklenici firma yetkilileri mahkemeye başvurdu. Expo 2016 Antalya ajansının yüklenici firması ile anlaşma yapan Cirque Du Soleil, İstanbul’daki gösterilerinin sona ermesi üzerine ülkemizden ayrılma aşamasındayken, topluluğun, İstanbul gösterilerinde kullandıkları ekipmanı taşıyan 14 adet TIR’ına, mahkeme kararı ile gümrük kapısında el kondu. Expo 2016 Antalya Ajansı Kültürel Programlar Direktörü Harun Güzel, yaptığı açıklamada gösteri topluluğunun anlaşmayı haksız feshine yönelik bu durum karşısında yüklenici firmanın 5 milyon dolar üzerindeki zararının temini için harekete geçtiğini bildiklerini ifade etti. Cirque Du Soleil’in OHAL’i bahane ettiğini iddia eden Güzel ayrıca grubun, EXPO 2016 Antalya’daki gösteriyi iptal edip, aynı süreçte İstanbul’da etkinlik gerçekleştirmesinin kabul edilemez olduğunu savundu. Güzel, bu davranışın EXPO 2016 Antalya imajını telafisi mümkün olmayan maddi ve manevi zarara uğrattığını da ileri sürdü. Hürriyet'te yer alan habere göre, yüklenici firmanın avukatı Eylem Akkayalı, grubun Antalya'daki gösterileri iptal etmesine rağmen geçen hafta İstanbul'da bir gösteriye çıktığını ifade ederek, "Bunun üzerine biz de Fikri Sınai Haklar Mahkemesine başvurduk, ihtiyati tedbir kararı çıkarıp mallarına ihtiyati tedbir kararı uyguladık. Şu anda, karar devam ediyor. Biz her zaman uzlaşmaya hazırız. Müvekkil de her zaman uzlaşmaya hazır. Eğer ücreti öderlerse, tabii ki kararı kaldırıp uzlaşabiliriz. Bu durum, biraz milli mesele haline geldi. Dolayısıyla biz zararımızın karşılanmasını talep ediyoruz" diye konuştu. “Sinema'dan Cin Aynası’na”
MEHMET ÖZÇATALOĞLU Ercan Kesal adını duyduğum anda iyi bir anlatıcı canlanıyor kafamda. Hekim, senarist, oyuncu olduğu ise sonraları geliyor aklıma. Sanıyorum ki ülke sınırları içindeki birçok insan için de aynı şey geçerli. Yıllar yılı Radikal ve BirGün gazetelerinin Pazar eklerinde yazsa da “Peri Gazozu” adlı kitap onun bu alanda tanınmasını/ bilinmesini sağlamıştır. Sonrasında “Bir Zamanlar Anadolu’da”nın güncesi “Evvel Zaman” ve “Nasipse Adayız”la da bu kimlik perçinlenmiştir. Şimdi de “Cin Aynası” adlı kitabıyla günden güne genişleyen okur kitlesini selamlıyor yazar. Kitabın ismi ilginç fakat ilginç olduğu kadar da “Peri Gazozu”nu çağrıştıran bir isim olmuş. Zaten özüne bakınca o kitabın devamı niteliğinde bir kitap olduğunu görüyoruz. Sadece burada sinema yazıları biraz daha ağırlıklı gibi. “Cin Aynası”nı tercih nedenini ise şöyle açıklıyor Kesal: “Cin Aynası kitap ismi olarak hep aklımda vardı. Yaman bir öztürkçeci olan Nurullah Ataç sıkı da bir sinema meraklısıdır. Günlüklerinde çık sık gittiği filmlerden söz eder. Üstelik, dönemin koşullarında seyrettiği filmler hiç de yabana atılır cinsten değil. Filmle ilgili yazdığı her eleştiriye, ‘Ben, bu sinema kelimesini hiç sevmiyorum aslında’ diye başlıyor. Önce Kinema ismini öneriyor. Sonra Cinema, sonra kendi ifadesiyle ‘Cinli minli aynalı bir isim olsa. Cin Aynası bile olur’ diyor.” Yazının başında yazar kimliğine vurgu yapmaya çalışsam da daha kitabın adında bu kimlikleri ayrıştıramayacağımızın sinyalini veriyor Ercan Kesal. Kitabın hemen başında “Neden Yazıyorum” sorusuna yanıt arıyor/veriyor yazar. “Geçmişle ilişkim özlemden daha çok bir keder. Yapabileceklerimiz varken yapamadıklarımızdan dolayı içimden atamadığım suçluluk duygusu ve keder. ‘En azından yazdım işte’ demek için yazıyorum.” Kitapta yer alan yazıların her birini (burada ilk yayımlanan iki öykü hariç) daha önce de okuduğumu farkettim. Fakat hepsini toplu halde ardı ardına okumak başka bir keyif oldu benim için. Yazıların tümüne baktığımızda yine çocukluğun taşrasının, hekimlik yıllarının ve sinema çevresinde yazıların var olduğunu görüyoruz. Türkiye’nin yakın çağına da tekrar dikkat çeken yazılar bunlar. 6-7 Eylül de var 12 Eylül de. Maraş da var Sivas da var. Uludere de var… Tüm bu tarihlerin içinde yananlardan olduğunu söyleyen Kesal, bir nevi iç yangınlarından kurtulmak istemiş. Daha önce de “Nasipse Adayız” üzerine yazdığım yazının başlığında “Türkiye’nin vicdanı bir yazar” demiştim onun için. Bu kitapla tespitin haklılığını bir kere daha görüyoruz. Kesal, hayata dair tüm birikimlerini yazılarına yansıtıyor. Böylelikle biz okurlarını da besliyor. Anlatımında üstten bir dil yok. Sıcak, samimi, yalın… Bir Anadolu bilgesi demek istiyorum onun için fakat o denli alçakgönüllü anlatıyor ki adeta ruhu okşuyor. Yine kendi deyimiyle ifade edeyim ki “Kopan yerlerimizi anlatıyor” bu kitapta da. Bu coğrafyanın acıyla yoğrulmuş topraklarından söz ediyor. Türkiye’nin vicdanı olarak, yeryüzünün vicdanını anımsatıyor bana. Galeano’nun doyum olmaz kitaplarına adeta birer takviye Ercan Kesal’ın anlatıları. Ölüm var bu yazılarda. Zulüm de var. Acı, kötülük de… Fakat direniş de var, insan onuru ve devrimci inat da… “Adamı, Adam Eden Analar” başlıklı yazı ise bugüne değin okuduğum en güzel anne güzellemesidir. Ercan Kesal’ı okurken şunu da hissediyorum ki acılarla beslenen bir kalemi var. Kederli fakat umutlu yazılar yazmış bizim için. Yaşadıklarımızı unutmamak için tarihe birer not düşmüş. “Cin Aynası” herkesin, her kesimin kendisine özgü keyif alacağı, belki kendinden bir şeyler bulacağı belki yazılara ve yazılardakine imreneceği bir kitap. Türkiye’nin Galeano’su Ercan Kesal’ın incelikli kalemi ve doyum olmaz anlatımıyla… Haritada aranıp bulunamayan ülkenin yorgunları
NURSEL CALAP“Her gece haritada aradığımız ve bir türlü bulamadığımız ülkenin yorgunuyduk.” 1997 Orhan Kemal Öykü Ödülü ikincisi Suzan Samancı’dan sınır boyu karanlıkları önünde yaşanan sınırsız bir aşkın romanı yer aldı bu ay raflarda. Şiir yazarak başladığı yazın hayatında, şiir gibi akıcı bir dille yazdığı birçok öyküsü çeşitli dillerde yayımlanan ve birçok antolojide yeri bulunan Samancı, Koca Karınlı Kent’te anlattığı aşkın örgüsüne oldukça karanlık tutamlar katmış. Neresi olduğunu tahmin edebildiğimiz, ancak açıkça belirtilmeyen bir sınır bölgesinde kahramanımızın ninesinin deyişiyle “vicdanına kibrit suyu dökülmüş” kötülükleri büyük adamların arasında yaşanan çocukluktan bahsederek başlıyor roman. Tel örgülerle çevrili lojmanları Disneyland bilip, çamaşır toplarken mermi deliklerini sayarak oyun oynayan çocukların sıkça duydukları ağıtlar kulaklarının pasını siliyor, ölüme umursamaz bir kabullenişle karşı koyuyorlar. Göçün kaçınılmazlığına karşı koyamayanların bin türlü çile ve şikâyetle gittikleri her yerde kimliklerinin ağırlığı, beraberlerinden getirdikleri az şeyin arasındaki çeyiz sandığından bile fazla çekiyor. Kuzuları bokundan tanıyan çocukların ağır sorumlulukları ve okula başlarken geldikleri yerde alçak sesle ancak söylenebilecek bir harp olduğunu kabul ettirme zorunlulukları oluyor hep. Uslu çocuk olmaya söz vermek zorunda olanlar okuma yazmayı zehir gibi öğrendiklerinde sayfalar dolusu “Onlar da insan” yazıyorlar. Sonra o çocukların akıllarını kitaplar tahterevalliye çevirirken, iyi bir kitabın dünyaya bedel olduğunu savunarak büyümek zorunda kalıyorlar. Kurgusu, okuru kendi yaşadıklarının anısına hızlıca götüren bu romanın birçok satırı altı çizilerek okunacaktır. özellikle, kahramanlarının kendilerini ait hissetme çabalarının farkında bile olmadıklarının anlatıldığı kısımlarda. Kültürlerini deyişleriyle birlikte taşımaya çalışan insanların sohbetlerinden etkilenmemek mümkün değil. “Sonradan sesini kazananlar ile sesini kaybedenler tehlikelidir.” Karşılaşabilecekler herhangi bir sıradan olay karşısında bile kendilerini dört kat suçlu bulacak insanların arasında yaşayan insanların ayrıldıkları dağların hasretini nasıl yutkunduklarını okuyacağınız eserin tam anlamıyla bir direniş romanı olduğunu söyleyebilirim. Bir insan ömrü boyunca başlarına gelebilecek her şeye eklenen bir sürekli savaş hali, tıpkı kaçtıkları yerde sürdüğü gibi sürüyor kahramanların içinde. Yıllar geçtikten sonra bir sabah günaydın diyenlere, “Rojbaş!” diyerek cevap vermek kendilerini bile şaşırtır hale geldiğinde nerede olduklarını ve aslında neden orda olmak istemediklerini de anlıyorlar aniden. 2012’de Diyarbakır’da başlanıp 2015’te Cenevre’de tamamlanan romanın pişmanlık duyuran, isyanla savunulan bir aşkla örülen kısımlarında okuru ayrı bir heyecan bekliyor. Birbirine uygun bulmadığı çiftlerin yakın bulduğu tarafını uyarmak yerine aşkın son bulmasını bekleyen kötücüller gibi okuyacak aşkı okur. Tüm öngörülebilirliği ve tüm heyecanıyla. Kendi halesi içinde sırlarını içine akıtan bir kente anlatmak istenen her şey eserdeki cümlelerin arasında. Böyle görünmez kentler dağların kokusunu severken o kentin insanları yokuşlu parke taşlarında yürümek zorunda kalır. Ciğerleri sökülen ve tüm parçalarını yaşamak zorunda kaldıkları kentin çatlakları arasında bırakan insanlar bir yanda, “Sınır boyuna çocuğumu göndereceğime balıklara yem olmasını isterim,” diyen anneler bir yanda yaşar giderler. Ayrıntı Yayınları'nın Türkçe Edebiyat Dizisi'nden yayımlanan Koca Karınlı Kent tüm dünyada çok okunan benzer aile dramlarının üstünde toplumsal yüküyle okuru, etrafındaki insanları bulundukları yerde değil, “oldukları” yerde değerlendirmeye çağırıyor. Gazetecilerin Lozan macerası
Velid Ebuziyya, hattatlığa da merakından gazetesi “Tevhid-i Efkâr”da her haberin fotoğrafla çıkmasına özen gösterir, fakat bu çabası pek ciddiye alınmaz. Lozan Kongresi’nde oturumları yöneten İngiliz diplomat Lord Gurzon, yeni Türkiye’nin Avrupa’yı dize getirişinin kapalı kapılar ardında, törensiz bir biçimde olmasını istemektedir. Bu yüzden de imza töreninde fotoğraf çekilmesini taraflara danışmadan yasaklama eğilimindedir. İsmet İnönü’nün liderliğini yaptığı Türk delegasyonu ise bu konuda bir sorun çıkarmak niyetinde değildir. Velid Bey, Lord Gurzon’un amacını anlayarak durumu İnönü’ye anlatır. Bunun üzerine İsmet Paşa, restini çeker: “Eğer törende fotoğraf çekilmezse anlaşmayı imzalamaya gelmeyecektir.” Lord Gurzon ise tarihi anı fotoğraflar ile belgeletmemekte kararlıdır. Fakat Türk gazetecilerinin fotoğraf makineleri olmadığını da bilmektedir. Buna güvenerek kurnazca bir manevrayla yalnızca Türk gazetecilerinin fotoğraf çekmelerine izin verilebileceğini bildirir. Peki, Velid Ebüzziya, bu olayı meslek onuru adına şimdinin basın onur kuruluşlarına şikâyette bulunsaydı, ne cevap alırdı acaba? Lozan’da karargâh kuran gazeteciler arasında Ahmed Cevdet, Ahmed Şükrü Esmer (Vatan), Ali Naci Karacan (Akşam), Reşid Saffet Atabinen, Mecdi Sadrettin Sayman (Hâkimiyet-i Milliye), Ahmed İhsan Tokgöz, Suphi Nuri İleri, Kerami Kurtbay, Hidayet Reel, Kemal Salih Sel (Cumhuriyet), Asım Us (Vakit), Hüseyin Cahit Yalçın (Tanin) bulunmaktadır. Bütün bu gazeteciler turist misali boynunda fotoğraf makinesiyle dolaşan Velid Ebuziyya’ya kimi gün imrenerek bakmakta, kimi gün dalga geçmektedirler. Lord Gurson ise Velid Ebuziyya’nın fotoğraf makinesini çocuk oyuncağı sanmaktadır. Çünkü flaşı dahi yoktur. Bu da yetmezmiş gibi Gurzon, imza töreni yapılacak salonun perdelerini kapattırmıştır. Buna rağmen Velid Ebuziyya, törenin fotoğraflarını çekmiş, bir fotoğrafhanede karta bastırdıktan sonra “Semplon Ekspresi” ile gazetesine postalamıştır. “Tevhid-i Efkâr”ın rakipleri pek üzüntülü görünmektedir. Ancak, üç-dört gün sonra İstanbul gazeteleri Lozan’a geldiğinde bu kez Velid Ebuziyya üzüntüye boğularak beyninden vurulmuşa dönecektir. Çünkü bütün İstanbul gazetelerinde kendi çektiği fotoğraflar yer almaktadır. İşin aslı o zaman meydana çıkar. İmza günü Ali Naci Karacan ile Ahmed Şükrü Esmer, Velid Beyi casus misali izlemişler ve fotoğrafları bastırdığı laboratuvarı öğrenmişlerdir. Sonrasında da Velid Beyin arkasından dükkâna girip kartpostal parasına fotoğraflardan kopya alarak kendi gazetelerine göndermişlerdir. Peki, Velid Ebüzziya, bu olayı meslek onuru adına şimdinin basın onur kuruluşlarına şikâyette bulunsaydı, ne cevap alırdı acaba? Yılın en çok izlenen filmleri belli oldu
Yılın en çok izlenen ilk 10 filminden beşini yerli yapımlar oluştururken, en çok izlenen yapımlar komedi filmleri oldu. Box Office Türkiye'den derlenen bilgilere göre sinemaseverler,Burak Özçivit, Murat Boz ve Aslı Enver'in başrollerini paylaştığı "Kardeşim Benim"i listenin en başına taşıdı. Yönetmenliğini Mert Baykal'ın yaptığı ve ocak ayında izleyiciyle buluşan film, 2 milyon 69 bin 153 kişi tarafından izlendi. Ocak ayı sonunda vizyona giren ve 9 hafta vizyonda kalan "Dedemin Fişi"ni, 2 milyon 15 bin 665 kişi izledi. Meltem Bozoflu'nun yönettiği filmde, Onur Buldu, Alper Kul, Erdem Yener, Onur Atilla, Meltem Yılmazkaya, İrem Sak, Özge Borak, Doğa Rutkay, Uğur Bilgin, Ali Sunal ve Ayşen Gruda rol aldı. Togan Gökbakar'ın yönettiği, senaryosunu Şahan ve Togan Gökbakar'ın yazdığı "Osman Pazarlama", en çok izlenen filmler arasında üçüncü sıraya yerleşti. Şahan Gökbakar, Mehmet Selim Akgül, Liberat Niyoyandika ve Feriştah Senem Yıldırım'ın rol aldığı film, 1 milyon 983 bin 777 kişi tarafından izlendi. Listeye giren yabancı filmler, "Batman v Superman: Adaletin Şafağı", "Kaptan Amerika: Kahramanların Savaşı", "Deadpool" ve "Suikast" filmleri, aksiyon ve macera tutkunlarını sinema salonlarına çekti. IMDB, Erdoğan'ı diktatör olarak tanımladı
Leman Sam, 14 Ekim'de Kadıköy Sahne'de
Levent Kırca mezarı başında anıldı
Yakalandığı karaciğer kanseri nedeniyle tedavi gördüğü hastanede geçtiğimiz yıl hayatını kaybeden ünlü sanatçı Levent Kırca, Zincirlikuyu’daki mezarının başında anıldı. "ONUNLA SAKİN VE BAŞBAŞA 5 DAKİKA İÇİN ÖMRÜMDEN 5 YILIMI VERİRDİM" Anmanın ardından açıklamalarda bulunan Kırca’nın oğlu Oğulcan Kırca, bir yılın bir ömür gibi geçtiğini belirterek, "Onunla sakin ve baş başa 5 dakika için ömrümden 5 yılımı verirdim. Geçen 1 yıl boyunca sürekli olarak tiyatrodaydım. Tiyatrodaki fotoğraflar, onun ruhuyla beraberdim ama görüntülere hiç bakmadım. Ne Olacak O Kadar skeçlerine, ne onunla çektiğimiz filme, ne de yapımı olsun hiçbirine bakmadım. Şu anda sevenleri ve yakın dostlarıyla birlikteyiz ama ben daha çok orada onun görüntüsünü görerek onunla beraberdim. Ona olan özlemi artırmaktan ziyade onu daha çok içsel olarak yaşamayı, sanki benim bir parçammış gibi burada olsa ne yapardı nasıl reaksiyon verirdi gibi düşünmeyi, yani kendi kapasitemden daha üst bir şekilde davranabilmeyi özlemeye tercih ederim" dedi. "SÖYLENENLER O KADAR KOMİK VE REZİL"  Kırca’nın mezarının yapılmadığı yönünde çıkan haberlere de tepki gösteren Oğulcan Kırca, "Dün arşivdeki videolara bakarken onun dışında internetten elimde ne yok diye baktım. Gezerken mezarı neden yapılmadı diye abuk subuk başlıklar ve videolar gördüm. Bu da neymiş diye bakıyorsunuz. Kanalın adını söylemiyorum ama 3 kişi konuşuyor, o kadar komik, rezil yani söylüyorsunuz, söylediğiniz şeyi, bilimsel şeyi... Bu 1 günde yapılacak bir şey değil. Toprağın çökmesi, mimarla konuşmak ve ebediyen kalan bir şeyin tasarımını yapmak var, bunlar zaman alıyor. Zaman aldıktan sonra uygulamaya geçiyorsunuz ve yerine yerleştiriyorsunuz. Toprak çöktü ve şimdi mezar yapıldı. Bu mezara baktığınız zaman böyle bir şeyin 1 günde olmadığını görürsünüz." "1 GÜNDE YAPILACAK İŞ DEĞİL"  Bu arada bu haber mezar yapıldıktan 1 gün sonra yapıldı. Yani buraya baktığınız zaman biz bu haberi yaptık da, biz dedikodusunu çıkarttık da ‘eyvah’ dediler de birden koydular böyle bir şeyin 1 günde olmayacağını da görürsünüz. Ayrıca bunu yapan zanaatçı arkadaş da burada ve 3’üncü katı koymamış. Dedi ki, ‘Burası bir lahit, 3’üncü katı koyunca daha şık olacak. Onu henüz koymadım ağabey, onun için 1 buçuk ay daha var’ dedi. Çünkü onu koyduğu an şu anki hali bile aşağıya çöküyormuş. İnsanlar bildiğiniz gibi polemiği çok seviyorlar. Mezarı yapıldığı zaman haber olmuyor ama ilgilenilmediği zaman haber oluyor. Böyle şeyler yıpratıyor ama biz de yaşadığımız yeri bileceğiz, Türkiye’de yaşıyoruz. Böyle şeyler dünyanın her yerinde olur, biraz da dikkat etmek lazım bu kültür meselesidir. O yüzden onları kaile almıyorsunuz mümkünse de bakmamak lazım. Bizi bilen bilir kim ne diyor diye canımızı sıkacak değiliz" ifadelerini kullandı. Tezcan Topal’dan yeni roman: “Noterler Hep İkinci Kattadır”
Tezcan Topal’ın yeni romanı “Noterler Hep İkinci Kattadır” İthaki Yayınları etiketiyle yayımlandı. Tanıtım bülteninden: Hayatlarımız: Güzel hayatları olan insanlara özenerek geçip gidecekti,” diye düşündü. Uyudu. Kendisinin dışında her şey varlığını sürdürüyordu. Saat kaçtı, kaç yaşındaydı ve kaçıncı uykusundan uyanıyordu? Teker teker yanıt buldu sorulara. Zor geldi birkaçı, atladı onları. Odada lacivertimsi bir renk vardı ve her an bu renk cümbüşü kayboluverecekmiş gibiydi. Erzurum, Kars, Bartın ve İstanbul… Dört farklı şehrin dört farklı zamanı. Nejat… Nereden gelip nereye gittiğini arayan, hayat ve ölümle rekabet halinde bir yazar. Bir yanda Nejat’ın annesi, babası, hayatına giren kadınlar ve hayatını karartan insanlar, diğer yanda hayatına giremeyen kendi benliği, kendi zamanı, kendi mekânı… Tezcan Topal, bu çarpıcı ilk romanında dünyası giderek kararan bir zamane kahramanının portresini çiziyor bize. Noterler Hep İkinci Kattadır, vakit öldürmek için değil, bizi öldüren vakti yargılamak için okunacak bir roman. TEZCAN TOPAL Tezcan Topal 1989’da Zonguldak’ta doğdu. Liseyi bitirdikten sonra Dokuz Eylül Üniversitesi Adalet bölümüne kaydını yaptırdı. Bir yıl devam ettiği bu bölümü yarıda bıraktı ve Atatürk Üniversitesi Gazetecilik Bölümü’nü kazandı. Lisans tezini “Gezi Parkı Olayları’nda Muhalif Bir Grup: Anti Kapitalist Müslümanlar” üzerine yazdı. 26 yazarlı Eski Sevgiliye Yazılmış Mektuplar isimli kitabı derledi. BirGün Kitap, Sabah Kitap, Taraf Kitap ve Star Kitap’ın yanı sıra, muhtelif edebiyat dergilerinde ve internet portallarında kitap eleştirileri yazdı. Halen İyelik İnternet Gazetesi Genel Yayın Yönetmenliği görevini sürdürüyor. Hasan Ali Toptaş’ın son romanı için dinleme listesi
Engin Blues’dan ikinci albüm: Haberi Duydun Mu?
Gök Can
Işık ol, karanlıksa. Doğ yeniden. Doğur kendini. Doğurul. Can ol. Tan ol. Doğrul. Oku, sorularla. İnsan sözü bu da, her söz gibi.  “Gök Tanrı” Asya’dan anılacak bir armağan. Ey Gök Can, doğa zengin, engin, doğurgan, doğurtkan, öncesiz, sonrasız belki; ve bu evren yalnızca biri nice evrenden -gelmiş, gelecek. Kim bilir? Kimse -en azından şimdilik. Bunun için bilim var. Doğurgandır sorular.  Kulak ver yaşama sevincine. İyi değer sağlam eyer. “Yolun açık olsun,” denir ya, açıksa saygı duy açanlara, değilse açmaya çalış, açamasan da katkın olur. Çok tohum gerekir bir tutam bitki için. Zehir birikir; sanatla gider kir.  Sömürgen güç eğriye doğru der, doğruya eğri: Korkutur, beyin yıkar. Amacı çıkar. “Çözüm” der, düğüm -beter! Durum zor. Sor: Kan –daha ne kadar? Nerede ortak yarar? Hele varken sınıflar? Kâr için bunca zarar.  Adalet çaba ister; ter. Hakikat gibi. İnancı hakikat sanan tehlikeli: Bağlandığı bir güce tapar, vahşet yapar, güç kapar, vahşet yapar yine; soruyla bakmaz kine. Emindir; zulüm için zemindir. Baştan aşağı kibir; farkında değildir.  Özgürleşmek mi, leşleşmek mi? İşte sorulardan biri. Kurtul kul kılıştan. Kurtul kılıçtan. Öz gür olsun. Sorumlu say kendini. Engeldir dayatılan, çoğu zaman. Sorgula her kılıktaki dini. Her can biraz bilge, her bilge kusurlu can. Bilgeliği kılavuz kıl. Ortak akıl iyi mi? Yeğdir bileşik akıl.  Üstündür dişi: ölümüne doğurur. Sevgiyle, emekle yoğurur. Dişi, er… Kim ne der ise kendine, el ele yeşerir yer.  İnsan emekle doğadan. Afrika ana kıta. Dünya ortak yuva. Yaşamakla ne öğrenilir? Yaşamak, yaşatmak. Özenle yaşa ki huzurla ölebilesin. Sevenler “Verimli yaşadı,” desin, sevinsin senin için. Esin ol. Besin.  Hoşça kalın, Gök Canlar. Ey duyarlı vicdanlar, sürsün olumlu izler. Her yanıt bin soru gizler. Katkılar katkılara yol açsın. Yasa başkaldırı
Herkesin geçmişin sisleri içinde dönüp durduğu bir an vardır. İlk defa öpüştüğü ya da denizi ilk gördüğü an gibi. İlk olması da gerekmiyor elbette, otogarda bir pastanede âşık olduğu kişiyle son bir bardak çayın içildiği ayrılık ânı da olabilir. Nâzım Hikmet’in “Saman Sarısı”ndaki gibi, masanın üstünde dirseğinin dayandığı yerde ya da cıgara paketinin üstünde duran ayrılığa birlikte bakıldığı o an… Benim sık sık ziyaret ettiğim anlardan biri, 90’larda Kayseri’den Ankara’ya bir tren yolculuğu… Hep bir kış günüymüş gibi düşünüyorum, ama değildi belki, ıssızlığın üzerini örten bembeyaz karı ben eklemiş olabilirim. Cemal Süreya, “anılar düş değeri kazanıyor” diye yazmıştı, anılar düşlere karışır her zaman. Cep telefonu yok o zaman, kitap ve defter var, bir kurşun kalem, sigara içilebilen vagonlar var, cepte belki bir kanyak… O zamanlar âşık olmadığım bir gün yoktu, sanki herkes âşıkmış gibiydi o zamanlar, Zeki Müren’den bir şarkı duyunca uzaklara dalıp gitmeyen yoktu sanki. Yoksulluğun bir estetiği vardı, boyna dolanan bir kırmızı atkı yetiyordu şık olmaya, belki de ben öyle sanıyorum, öyle yaşadığım için. O yolculukta “Bulgaristan Sendikacılık Tarihi” adlı bir kitabı okuyordum, aslında ne bulursam okuyordum. Beynime yazılsın diye okuduğum satırların altını çiziyordum. Kitaptan başımı kaldırıp trenin penceresinden bembeyaz karla kaplı ovaya bakarken, şöyle şeyler düşündüğümü hatırlıyorum: “Ne yapıyorum? Bu hayattan ne istiyorum? Neden sendikacılık tarihiyle ilgili bir kitap okuyorum?” Sonra sanki bir zaman makinesiyle geleceğe ışınlanmış gibi, kendime gelecekten bakmıştım. İçimi derin bir hüzün kaplamıştı. Tıpkı bu trenin geçip gitmesi gibi, her şey geçip gidecekti, her şey geçip gidiyordu. Şimdi âşık olduğum kadınla ayrılacak, ikimiz de başkalarıyla evlenecek, bambaşka hayatlar sürecektik belki de. Ölüme dahi birlikte yürüyeceğim dostlarla birbirimize düşman olacaktık belki de, yıllar sonra sokakta birbirimizi gördüğümüzde yabancıymış gibi selamlaşmadan geçip gidecektik. Şimdi içinde bulunduğum bu tren hurdalığa kaldırılacak, okuduğum bu kitap bir sahafta bir başkasının eline geçecek ve satırların altını çizdiğim için belki bana küfredecekti, o kitabın hangi duygularla kim tarafından ve nerede okunduğunu hiçbir zaman bilemeyecekti. Ankara’da beni bekleyen sevgilimle buluşup el ele sevinç içinde koştuğumuz yerde yıllar sonra katliam olacağını da bilemezdim elbette, bunları düşünürken. Her şeyin bu kadar kötüye gideceğini, adaletsizliklerin bu denli korkunç, katlanılamaz hâle geleceğini… Yıllar sonra Cogito dergisinin Freud sayısıyla kütüphanede bir rafta karşılaştığımda, o tren yolculuğunda düşündüklerimi hatırladım. Freud’un bir yazısı vardı dergide, zamanın geçip gitmesinin verdiği hüznü anlatan. Freud, Goethe için hazırlanan bir kitap için iki arkadaşıyla birlikte, bir yaz günü Avusturya ve İtalya sınırındaki Dolomit dağlarındaki yaptığı bir geziyi yazmıştı. O iki arkadaş, Lou Andreas Salome ve Rainer Maria Rilke’ydi. Freud, Rilke’nin doğanın güzelliğine hayran kalsa da zevkini çıkaramadığını yazmıştı, şaire göre bütün bu güzellik, insanın elinden çıkma bütün güzel ve muhteşem şeyler gibi yok olmaya mahkûmdu ve bu ona hüzün veriyordu, zamanın geçip gitmesi. Freud, insanın bu gerçek karşısında iki farklı tepki vereceğini yazmıştı: “Biri genç şairinki gibi acı verici bir umutsuzluktur, diğeri de bu aşikâr gerçeğin inkârı.” Freud, Rilke’ye karşı çıkarak, “Fanilik değeri, nedret değeridir. Haz alma olasılığının sınırlanması, hazzın değerini arttırır” diyordu, geçiciliğin, o güzelliğin bize verdiği hazzı kesintiye uğrattığı düşüncesini anlaşılmaz buluyordu. “Güzellikten haz almalarını engelleyen, ‘yas’a başkaldırıyor olmaları”ydı. Bu iki duyarlı zihin, güzelliğin kaybının yasını önceden tattıkları için acı veren her şeyden dürtüsel olarak geri çekiyorlardı kendilerini. Freud, Rilke’yle sohbet ettikten bir sene sonra savaşın çıktığını ve şairin elinden dünyanın bütün güzelliklerinin alındığını yazmıştı. Sadece sanat eserleri değildi yok edilen, uygarlıktan duyulan gurur, çok sayıda düşünüre ve sanatçıya duyulan hayranlık, uluslar ve ırklar arasındaki farklılıklar karşısında kazanılacak nihai zafere dair umutlar da… Ama diyordu Freud, bütün bu yıkım, “libidomuzun elimizde kalanına sıkıca bağlanmamıza neden oldu, ülkemize olan sevgimiz, en yakınımızda olanlara bağlılığımız, ortak değerlerimize dair gururumuz birden güçlendi.” Her şey elimizden alınmaya çalışılırken, bunun tam tersi yaşanıyor bugün, ‘yas’a başkaldırıldığı, acıdan kaçıldığı için, ortak değerlerden ve birbirimizden uzaklaşıyoruz. Gözlerimi kapatınca, o trendeyim, Nâzım Hikmet’in “Saman Sarısı” şiirindeki gibi “vakıtları yakalamak istiyorum”, yakalayıp sımsıkı sarılmak, beni geride bırakmamaları için… Fazıl Say’ın notalarından Ankara Katliamı
Yol'un tekrar kurgusuna Yılmaz Güney'in kızından itiraz
Sahaf Festivali'ne katılacak sahaflara 'Gezi' GBT'si
Yıllardır içi boşaltılmaya çalışılan, AKP’li belediyelerin organizasyon şirketlerine “reklam” malzemesi haline getirdiği sahaf festivallerinde sona gelindi.Aykırı Akademi'de Serdar Yüce'nin haberine göre, festivale katılacak sahaflara Gezi Direnişi'ne katılıp katılmadığını öğrenmek için genel bilgi taraması (GBT) yapılıyor. İstanbul’da AKP’li Beyoğlu Belediyesi’nin başlattığı ve her sene ayrı sorunlarla gerçekleştirilen sahaf festivali, iki kere de Üsküdar Belediyesi tarafından yapıldı. İçeriğinden öte AKP’nin iki festivaldeki gündeminin Gezi’ye katılmış, muhalif sahafların elenmesi olduğu belirtiliyor. Bu bağlamda Gezi Direnişi’nden beri süren operasyona bu yıl nokta konmuş olacak. Beyoğlu’nda Gezi Parkı’nın yanına kurulan festival alanında geçtiğimiz günlerde Antika Festivali yapıldı. AKP’li Beyoğlu Belediyesi’nin bu festivalin katılımcılarına kimlik sorgusu yaptığı ortaya çıktı. Beyoğlu Sahaf Festivali ise bu yıl 24 Ekim - 6 Kasım tarihlerinde düzenlenecek. Antikacılara yapılan “sorgu” sahaflara da yapılıyor. Hatta sahaflara yönelik sorgunun geçmişi de var. Gezi Direnişi’ne katılan muhalif sahaflar hakkında sosyal medya hesapları üzerinden “bilgi” toplayan bir kişinin bunları Beyoğlu Belediyesi’ne verdiği, sahaf olduğunu ileri süren bu kişinin ihbarının ardından sahaflara her yıl çeşitli bahaneler öne sürülerek, birçok zorluk çıkartıldığı konuşulmuştu. Yeni Akit gazetesi de her zamanki gibi “operasyon”u eline yüzüne bulaştırmış, bu “ihbar” belgelerinden yola çıkarak yaptığı provokatif haberde sahaf olmayan birinin içki masasındaki fotoğrafını kullanmıştı. Bu yılsa sahaflara kimlik sorgusu yapıldı. Katılımcı listesi henüz netleşmedi ancak birçok sahaf festivale katılamayacağını düşünüyor. Uygulamaya ve bu tür yöntemlerle sahaf festivallerin niteliksizleştirilmesine tepki gösteren birçok sahaf da katılmayacağını şimdiden açıkladı.  Sahafları zorda bırakacak uygulama: Kira Öte yandan bu sene başlatılan bir başka “uygulama” da katılımcılardan “kira” istenmesi. Katılımcı esnafla belediyenin işbirliği içinde gerçekleştirilen festivallerde daha önce hiçbir bedel talep edilmiyordu. Beyoğlu Belediyesi’nin katılımcılardan bin lira kira istediği, pazarlık yapıldığında ise 500 liraya kadar düştüğü de gelen bilgiler arasında. Bu yıl üçüncüsü düzenlenecek Üsküdar Sahaf Festivali’ne, daha önceki senelerde belediyenin çağrısıyla katılmış olan birçok sahafa herhangi bir davet gelmedi. Öte yandan bilgi almak isteyen sahaflara da Üsküdar Belediyesi’nden herhangi bir yanıt gelmedi. Üsküdar Belediyesi, yola koyulurken danıştığı, her türlü yetkiyi verdiği Sahaflar Birliği Derneği’ni de devre dışı bıraktı. Böylece Üsküdar Sahaf Festivali de organizasyon şirketlerine teslim edilmiş oldu. ‘Sevdadır kısaltan geceyi’
KADİR İNCESU Şair Sennur Sezer aramızdan ayrılışının birinci yılında şiirlerle anıldı. 7 Ekim 2015’de sonsuzluğa uğurladığımız Sennur Sezer için düzenlenen etkinlikte, Türkiye Yazarlar Sendikası Başkanı Mustafa Köz tarafından hazırlanan ve Sezer’in kaybından sonra yazılan yazıların bir araya getirildiği ‘Sevdadır Kısaltan Geceyi’ adlı kitabın da tanıtımı yapıldı. Etkinliği sunan Ayşe Bilge Güven yaptığı konuşmada Sennur Sezer’in usta bir şair olduğuna vurgu yaparak “Bugün Sennur Ablamızı, kız kardeşleri tarafından okunacak şiirlerle hatırlamak için buradayız. Bize, hem yazdıklarıyla hem de yaşamıyla örnek oldu” dedi. Evrensel Basım Yayın tarafından yayımlanan ve Adını Sennur Sezer’in bir şiirindeki dizeden alan ‘Sevdadır Kısaltan Geceyi’ adlı kitabı hazırlayan Türkiye Yazarlar Sendikası Başkanı Mustafa Köz yaptığı konuşmada, “Bu buluşmamız bir anma değil, Sennur Sezer’i anlamadır. Sennur Sezer şiirinin kaynağı ‘insan’dır. Şiiri bir ruhtur, tendir, hepimiz için bir izdir. Sezer, her yapıtıyla hayata dokundu” dedi. Cavit Naci Tarhan da yaptığı değerlendirmede Sennur Sezer için yazılan yazıların buluştuğu ortak payda üzerinde durdu. Tarhan, yazılan yazılarda Sezer’in işçinin, emekçinin, vicdanın sesi olduğuna vurgu yapıldığını belirterek, “Sennur Sezer yaşamlarını yazdığı insanların hayatlarına dokundu. Onlarla birlikte yaşadı, sofralarına, evlerine konuk oldu. Sözün ustası ve işçisiydi” diye konuştu. Adnan Özyalçıner ise eşi Sennur Sezer’in şiirleri üzerine, “Sennur Sezer’in şiirlerinin özü bence sevdaya olan güven, sevdanın getireceği umuttur. Sevdadır bize onun getirecek olan” değerlendirmesini yaptıktan sonra "Hekim Öğütleri" adlı şiiri okudu, Özyalçıner’den sonra Ayşe Bilge Güven’in “Sennur Sezer’in kız kardeşleri” diye adlandırdığı Arife Kalender, Gülce Başer, Gülsüm Cengiz, Berrin Taş, Gonca Özmen, Betül Dünder ve Nur Saka Sennur Sezer’in şiirlerini yorumladı. Bir vatansızın ardından: Giovanni Scognamillo…
Giovanni’yi tanıdığıma ve yaklaşık bir on yıl kadar dost olduğuma seviniyorum. Nasıl biriydi? Tabi ki çok enteresan… Hayatımda tanıdığım tek vatansız insan o idi. O açıdan da benim için çok farklı bir deneyim. Mesela örnek vereyim: Evinde Fransızca konuşuluyormuş. Annesi Rum idi, babası kendi deyimiyle İspanya’ya köklerini uzanan bir isim. Ama aile İtalyan vatandaşı idi. Kendisi ben tanıdığımda Hristiyan bir Sosyalist idi, ama din işlerine sardığını hiç sanmıyorum. Aynı zamanda çocukluk ve ilk gençlik yıllarında faşist eğitimden geçmişti. Şaka maka değil, tam anlamıyla faşist eğitimden geçmişti. Şöyle düşünün, 1929 doğumlu, 1936 yılında eğitime başlasa 1945 yılına kadar 16 yaşında oluyor, İtalya’da Faşizmin iktidar dönemi. Zaten babası da Mussolini’ye asker olmak için Türkiye’de yaşarken Büyükelçiliğe gönüllü asker olmak başvurmuş birisi idi. İtalyan Lisesinde okumuştu ve okulda normal faşist ritüllerini yapıyorlardı. Bunun ardından da merakları ve kişiliğiyle uyumlu biçimde ve Fransız Kültürünün etkisiyle, sosyalist olmuştu, zaten o ritüelleri nefretle ya da ideolojiyle değil, komik ve saçma bir film gibi hatırlıyordu. Ha sakın çamur atıyorum sanmayın, bunları kendisi de yazar. Benim gördüğüm en hümanist insanlardan birisiydi. Sinema yazarı olarak antika özelliği 17 yaşındayken Bianca e Nero dergisinde “yazdığı” yazıda Türk Sineması sözünü kullanmasıdır, (Cinema Turko). Ha küçük bir ayrıntı: Türkiye adının İtalyanca'dan geldiği söylenir, ben tam bilmiyorum. Vatansızdı dedim, ama yıllar geçtikçe ve Beyoğlu aşkı depreştiğinden Türkiye’yi ve Türkçeyi kendine yurt edinmişti. Kendi ağzından söylemiştir, en iyi bildiği ve duygularını en iyi ifade ettiği ve hatta rüyalarının dili Türkçe olmuştu. Türkiye hakkında enteresan fikirleri vardı. Evine gittiğinizde Kamçılı, Zorro, bilmem ne bilmem ne, bütün o çizgi roman karakterlerinin ve sonradan da sinemaya uyarlanan o hayal mahsulü imajların heykelcikleri ile donatılmış bir salonla karşılaşıyordunuz. Çok basit ama gerçek: 6 yaşında babasından etkilenme ve babasının çalışma olanaklarının sağladığı fırsatlar ile ömrü boyunca devam eden bir sinema merakı vardı. Bir gün Beyoğlu’ndaki evinin salonunda bana sordu: Zahit, sana göre ben neyim? Dedim ki siz sinema tarihçisiniz. “Hayır, değilim, ben kendimi tarihçi olarak görmüyorum, ben meraklıyım. Ömrüm boyunca meraklı oldum ve meraklarımı araştırıyorum ve sonra da öğrendiklerimi anlatıyorum. Sinema da benim hobim ve bir tür yurdum.” Sonra düşündüm, adam tam doğru söylüyor. Gizli tarih anlatırdı, nedeni de çok basit, çünkü ben sorardım. Esasa dair, asıl önemli şeyleri. Mesela kritik bir anı: Bir gün sordum: Halit Refiğ’in şu ünlü ve ödüllü filmi Gurbet Kuşları var ya… Evet, önemli bir filmdir o. Madem bu batılı bir eğitimden geçmiş, madem yabancı dilde biliyor. Adam filminde niye Hristiyan azınlıkları “gayri ahlaksız” gösteriyor. Nasıl ahlaksız gösteriyor? Şöyle, kadın kocasına rakip olan tamircileri iflas ettirmek için, sevmediği birisiyle gönül ilişkisine giriyor ve tam iş saatinde onunla birlikte oluyor. Sonuçta adam çalışamadığı için “sevgilisi ve onun ailesi” perişan oluyor, sonuçta da hiç çekinmeden neyi niye yaptığını açıkça anlatıyor. Bana saçma geldi. Siz bu insanları tanıyorsunuz, bunu da hiç kimse yazmıyor, siz de dahil. Ben seyrediyorum anlamıyorum. Siz ne diyorsunuz buna? 10 yıl boyunca Giovanni’yi tek bir kez sinirli gördüm, o andı, ama o an tam anlamıyla kendisi olmuştu, maske falan kalmamıştı. Dedi ki HALİT REFİĞ SELANİKLİ OLMASININ DİYETİNİ ÖDÜYOR. Gördüğüm en tuhaf en samimi ve hayatta tanıdığım en yalnız insanlardan birisiydi. Mekanı cennet olsun, umarım meraklarını gittiğin yerde de sürdürürsün. Kendi kuşağından meslekten ve meraktan ortak olduğu son kişi kalmıştı. Uğurlar olsun Givoanni, seni hep tuhaf ve iyi bir insan olarak yad edeceğim. Dağlarca Şiir Ödülü, Özer ve Gündoğdu’ya verildi
Beşiktaş Belediye Başkanlığı tarafından, PEN Yazarlar Derneği ve Türkiye Yazarlar Sendikası’nın desteği ile gerçekleştirilen 2. Dağlarca Şiir Ödülü, Adnan Özer ve Cenk Gündoğdu’ya verildi. Arife Kalender, Ataol Behramoğlu, Doğan Hızlan, Enver Ercan, Ertan Mısırlı, Haydar Ergülen ve Tarık Günersel’den oluşan seçici kurul, 2. Dağlarca Şiir Ödülü’nün Adnan Özer ile Cenk Gündoğdu arasında paylaştırılmasına karar verdi. Adnan Özer “Yol Şarkıları”, Cenk Gündoğdu ise “Harap” adlı kitaplarıyla ödüle değer görüldü. Evrensel'in haberine göre, Seçici Kurul Adnan Özer’in “Yol Şarkıları”na ödülü vermesinin gerekçesini, “Türk şiirinde 1980 Kuşağının oluşumunda, farklı şiir görüşleri ve anlayışlarının buluşmasında öncü bir şair olarak atak, yenilikçi ve zenginleştirici bir görev üstlenen Adnan Özer, yerel ve evrensel kültürlerin bireşimini de özgün şiiriyle gerçekleştiriyor. “Yol Şarkıları”nda da insanın kederini ve sevincini buluşturan o ‘şiir neşesi’ni özgürce duyumsatıyor.” şeklinde açıkladı. Cenk Gündoğdu’nun son kitabı “Harap”a verilen ödülü ise şu şekilde aktarıldı; Ele aldığı temayı kavrayış duyarlılığı ve söyleyiş zarafetiyle şiire dönüştüren Cenk Gündoğdu, poetik programını en başından yapmış bir şair tutumuyla beliriyor. “Issız”da olduğu gibi, “Harap” kitabında da insanın temel sorunu olan savaş ve yıkımı, hem bireysel hem toplumsal açılardan eleştirel bir cesaretle sorgulayan şiiri, destansı bir yola ve yoğunluğa işaret ediyor. Ödüller, 15 Ekim, saat 18:30’da Akatlar Kültür Merkezi’nde düzenlenecek törenle sahiplerine sunulacak. John Lennon’ın hayatı çizgi roman oluyor
IDW Publishing, New York Comic-Con’da yaptığı açıklamada John Lennon’ın hayatının bir kısmını mercek altına alan yeni bir çizgi romanın yolda olduğunu müjdeledi. David Foenkinos’un yazdığı Lennon isimli kitaptan uyarlanacak çizgi roman, önümüzdeki mayıs ayında raflarda olacak. Foenkinos’un 2010 yılında yayınlanan kitabında John Lennon ve hayali bir terapist arasındaki diyaloglar üzerinden efsanevi müzisyenin hayatının çeşitli dönemlerine geri dönüşleri ve yorumlamaları yer alıyor. Lennon’ın New York’ta geçirdiği yıllarda geçen ve ölümüne kadar giden süreci kapsayan kitaptaki terapi seansları boyunca John Lennon, Yoko Ono ve çocuklarıyla olan ilişkilerinden solo kariyerine birçok konuda uzun monologlar yapıyor. IDW Publishing’den yapılan açıklamaya göre, Lennon‘ın çizgi roman uyarlamasında Fransız sanatçı Horne’un illüstrasyonlarını göreceğiz. Özellikle Assassin’s Creed‘in çizgi romanlarıyla tanınan Eric Cobeyran’ın yazacağı çizgi roman uyarlamasına dair detaylar merakla bekleniyor. The Beatles’la ilgili çizgi romanların sayısı bir hayli fazla. Dark Horse tarafından yayınlanan ve grubun efsanevi menajeri Brian Epstein’ın hikayesini konu eden The Fifth Beatle isimli çizgi romanın sinema filmi olarak uyarlanacağı konuşuluyordu.  Hüsnü Arkan'dan yeni roman: Gülhisarlı Terziler
Müziğin ve edebiyatın sevilen ismi Hüsnü Arkan yedinci romanıyla okurlarıyla buluşuyor. Gülhisarlı Terziler adlı roman Kırmızı Kedi etiketiyle raflardaki yerini aldı. Hüsnü Arkan daha evvel, "Ölü Kelebeklerin Dansı" (1998), "Menekşeler Atlar ve Oburlar" (2001), "Uzun Bir Yolculuğun Bittiği Yer" (2005), "Uyku" (2008), "Mino 'nun Siyah Gülü" (2011),Hırsız ve Burjuva adlı altı romanını yayımlamıştı.  *** "Annem sığıntıydı. Belki bu yüzden hep gülümsüyordu. Babam onunla birlikte kendi annesini, babasını, kendi işini, oteli de terk etmişti. Geride bıraktıkları, yani bizler, yani annem, teyzem, babaannem, dedem ve ben hep kapıya bakıyorduk. Bir gün çıkıp gelmesini bekliyorduk. Ben bu bekleme odasında doğdum işte! Büyükler hep susuyordu. Ama insan susarak da bir şey söyleyebilir. İşte ben o sözlerin içine doğdum... Sonra onlarla birlikte, babamın geri dönüşünün hayallerini kurdum. Daha çocukken beklemenin profesörü oldum." Hüsnü Arkan, Kuzey Ege'nin bir kasabasına götürüyor okuru ve o küçük dünyada kıstırılmış insanlara, durgun görünümlü fırtınalı hayatlara bir pencere açıyor. Müşterisi olmayan bir otel ve üç kuşak terzisiyle birlikte küçük bir terzi dükkânının garip atmosferinde gelişen roman, doksanlı yıllarda Doğu'daki bir çatışmada sakatlanıp tekerlekli sandalyeye mahkûm olan, gençliğinde terzi çıraklığı yapan, şimdiyse teyzesi, sevgilisi ve ustasıyla sınırlı dünyasında yaşayan, işsiz Ayhan Demir'in hikâyesi üzerinden bir dönemin Türkiye'sine ayna tutarken, küçük insanların aşklarını, umutlarını, hayallerini anlatıyor, karmaşık iç dünyaları ve zaafları üzerinde düşünmeye zorluyor. Konusu insan olan Gülhisarlı Terziler, Hüsnü Arkan'ın romancılığında yepyeni bir adım. (Tanıtım Bülteninden) Oscar ödüllü yönetmen Andrzej Wajda hayatını kaybetti
Yönetmen Andrzej Wajda hayatını kaybetti
Daha fazla 90’lar
Definitely Maybe, (What’s the Story) Morning Glory ve Be Here Now… Manchester çıkışlı britpop ekibi Oasis 1990’ların ortalarında sadece üç yıl içinde yayımladığı bu ilk üç stüdyo albümüyle müzik dünyasına adını bir daha silinmemek üzere yazdırdı. Bu albümlerin üzerinden yirmi yıldan fazla zaman geçti, hatta son yedi senedir ortada Oasis diye bir grup bile yok. Ancak yazdıkları şarkıların etkileri hala hissediliyor. Geride kalan yıllarda ilk önce Definitely Maybe ve hemen ardından da (What’s the Story) Morning Glory adlı albümler yenilenen baskılarıyla tekrar yayımlanmıştı. Bu hafta içinde de yirminci yıl dönümü yaklaşan Be Here Now yeniden servis edildi. Bu özel baskının içinde albümün standart versiyonunda bulunan ve günümüz teknolojisiyle bir kez daha üzerinden geçilen on iki şarkının yanı sıra kimi demolar ve bazı özel performanslar yer alıyor. Bu tür remastered çalışmalar yerine mevcut albümün orijinal halini dinlemeyi tercih edenlerdenim. Be Here Now’ın yenilenmiş sürümünü dinlerken de şarkıların 1996 kayıtlı halini kendime daha yakın bulduğumu söylemem gerek. Evet, Noel Gallagher’ın da destek verdiği bu yeni düzenlemeler kimi parçaları netleştirmiş ve sound kanallarını temizlemiş. Açılıştaki D’You Know What I Mean bunun en açık örneği. Ama Oasis’in o gürültücü ve bazen bilerek ritmi kaybettiği umursamaz tavrı ortalarda yok. Belki müziğin doğrusu budur, bilemiyorum. Sadece bu kadar hatasız ve kusursuz bir albüm dinlemek daha az heyecanlı geldi bana. Yine de Be Here Now’ın bu yeni baskısı bir noktada çok değerli. Albüm Oasis tarihine ışık tutuyor. My Big Mouth parçasının o unutulmaz Knebworth konser kaydı, grubun Los Angeles’ta sahnedeyken Beatles’tan Help’e uğraması ve bir odada tüm tazeliyle kaydedilen diğer demolar Be Here Now’ın oluşum sürecini bizzat yaşatıyor. Frontman Liam Gallagher şöyle der: “Beatles’ın on yılda yaptığını biz üç yılda yaptık.” Elbette Oasis, Beatles kadar büyük değildi, ama Liam şurada haklı: İlk üç yılda Beatles’a çok yaklaştılar. İşte Be Here Now da onların en iyi üçüncü albümüdür. Hazır yenilenen baskısı gelmişken o şarkıları tekrar hatırlamakta fayda var. Filmekimi, hayvan hakları ve Ken Loach
Filmekimi’nin bütün bir sene boyunca devam etmesini teklif ediyorum. Şehrin havası neyse ki biraz olsun bu festivalle değişti. İstiklal’de, Kadıköy’de sinema önlerinde sıra bekleyenler, film saati gelene kadar ellerinde içeceklerle sanata ile ilgili sohbet eden gençler, fazla bilet var mı diye seans öncesinde oradan oraya dolananlar, film çıkışlarında izledikleri filmler hakkında tartışan insanlar görmek bir an olsun insana sanki sağlıklı işleyen bir şehirde mutlu bir şekilde yaşıyormuşuz gibi hissettirdi. Festival ilerlerken film listesi hazırlamanın anlamı yok. Zaten sosyal medya listelerle dolu. İleride vizyon şansı bulmayacak bir filmden bahsetmek istiyorum. Todd Solodz’un Wiener-Dog isimli filmi. Köpekler Alkatraz’ı  Todd Solodz (Welcome to the Dollhouse, Palindromes) banliyö hayatlarının tuhaflıklarını ciddi ve cesur bir şekilde işleyen tam anlamıyla bağımsız sinema ustası. Filmlerindeki hastalıklı mizah, soğuk karanlık, gariplik ve varoluşçuluk tam anlamıyla kendisinin ayırıcı özellikleri. Son filmi Wiener-Dog mükemmel bir eda ile evcil hayvan dükkanında açılıyor. Köpeklerin bakış açısıyla çekilen bu sahnede Dachshund cinsi (Wiener-dog\Sosis köpek) bir köpek küçücük bir kafese konuluyor. Kadraj genişledikçe yan yana dizilmiş bu küçük kafesleri ve içlerindeki diğer köpekleri görüyorsunuz. Kısacası köpekler Alkatraz’ını gösteren, sessiz, sözsüz olan bu sahne tam anlamıyla karanlık ve zeki. Filmde köpeğin başına neler geliyor söylemeyeceğim çünkü bundan spoiler vermeden bahsetmek neredeyse imkânsız ancak bu köpeğin sahibiymişsiniz gibi bir bağ kuran seyirci için filmin finali gerçekten çok sarsıcı. Filmi içiniz rahat izleyebilirsiniz çünkü American Humane’den ‘No Animals Were Harmed’ (Hiçbir hayvan zarar görmemiştir) kredisi almış. Kuruluşun sayfasından sahne sahne takip raporunu inceleyebilirsiniz. (http://humanehollywood.org/index.php/movie-archive/item/wiener-dog) Sinemamızdaki hayvan aktörler Peki bizim filmlerde kullanılan hayvanların zarar görmediğinin garantisini kim verecek? Yapımcının veya yönetmenin basın açıklamalarıyla yetinilemeyeceği kesin. Bir sinema yazarı olarak izlediğim her yerli film sonrasında film ekibine filmdeki hayvanlarla ilgili soru sormaktan ve tatmin etmeyen cevaplar almaktan yoruldum çünkü bu ciddi iş böyle olmaz. Daha kalıcı ve güvenilir bir sistem gerekli. Şimdilik bu görevi yerine getirebilecek en köklü kuruluş American Humane Association (AHA) olarak gözüküyor. Üstelik bu kuruluş uluslararası da hizmet veriyor. Türkiye’den de bu kuruluşa başvuruda bulunmak mümkün. Genişlettikleri bilirkişi kadrolarıyla buraya da gelip film setlerinde hayvan aktörleri denetleyebiliyorlar. Bunun için yapımcının bazı belgelerle (senaryo, ekip listesi, çekim programı, hayvanların hangi günlerde kullanılacağını gösteren liste) başvuruda bulunması, bu kuruluş temsilcilerinin yol ve kalacak masraflarını ödemesi ve günlük 3.500 TL ücret ödemesi yeterli. Diğer ayrıntıları sitelerinde bulabilirsiniz. Halihazırda İngiltere, Yeni Zelanda, İsviçre ve Kanada’da temsilcileri bulunan kuruluş eğer istenilen dönem için uygun değilse belirlenen bir kişiye eğitim vermeyi de (veteriner vb.) teklif edebiliyor. Bizim yapımcılar masraftan kısmaya gayret gösterirken bu kadar zahmete girer mi bilmiyorum ama bir umut... Fakirlik fakirin suçu değil  Ken Loach’un ‘My Name is Joe’ (1998) filminden sonra yaptığı en sahici, en özgün çalışmasının ‘Ben, Daniel Blake’ olduğunu düşünüyorum. Hatta bana göre Loach’un en iyi filmi diyebilirim. Fakirlik fakir olanın suçu gibi gösterilmeye çalışılsa da bunun böyle olmadığını hepimiz biliyoruz. Bunu mikro bir hikâyeyle anlatan film büyük bir maharetle makro bir okuma yapabilmemize imkân veriyor. Loach’un filmlerinden her ne kadar etkilensek de, bu duygu iyi bir film izlemiş olmanın getirdiği hazzın ve takdir etmenin ötesine pek geçmez. Fakat açık söylemem gerek ağlamaktan ve öfkelenmekten helak olduğum bu film hepsinden başka. Bazı sahneler var ki ayağa kalkıp çığlık atmak istiyorsunuz öfkeden. Yanınızda mendil getirin ve filmden çıkınca ‘ben ne yapabilirim bu korkunç gidişata bir dur demek için’ diye düşünün. Bu sahnelerin ajitasyon içerdiğini söyleyenler hatta Küçük Emrah benzetmesi yapan bile var. Demek ki sinema yazarlarını birbirinden ayıran en büyük özellik, bilgi, eğitim ve donanım değil; yaşanmışlıkları, iç dünyaları ve karakterleri ile ilgili. Yoksa bir film hakkında birbirinden bu denli kopuk yorumların çıkmasının başka bir açıklaması olamaz. Emek Sineması'nın yerini doldurmaya çalışan Grand Pera'dan bir garip iptal
CANAN AYDIN cananaydin@birgun.net Bu yıl 19’uncusu düzenlenen İstanbul Kukla Festivali’nin Grand Pera’da, yani eski Emek Sineması’nda yapılacak olan açılış gecesi iptal edildi. Festivale sayılı günler kala Grand Pera yetkilileri, festival yönetimine kısa bir mail atarak salonu kullanamayacaklarını bildirdi. İstanbul Karagöz Kukla Vakfı Başkanı Cengiz Özek, Grand Pera yetkililerinin kendilerine kuru bir mail göndererek herhangi bir gerekçe göstermeden festival açılışını iptal ettiğini söyledi. Konuya ilişkin BirGün’e konuşan Cengiz Özek, Emek Sanat ve Kültür ve Vakfı (ESKV) Genel Müdürü Remzi Buharalı’yla telefonda görüştüğünü belirterek, iptal gerekçesini şöyle anlattı: “Buharalı, AVM yöneticisi İhsan Bey’in festivalin afişlerini sokakta gördüğünü ve ‘Bizim logomuz yer almıyor’ diyerek çok kızdığını, bu nedenle de açılışın iptal edildiğini söyledi. Ben de kendilerine, ‘Sizin logoyla ilgili herhangi bir isteğiniz yok. Kaldı ki pek gözükmek istemediniz, hatta sosyal medya duyurularımızda Grand Pera’nın adının geçmesini istemediniz’ dedim.” Sponsor ve tüm destekçilerinin adını afişlerinde kullandıklarını belirten Özek, “Kendileri istemedikleri için koymadık. Kaldı ki imzaladığımız sözleşmede dahi logo kullanımıyla ilgili hiçbir madde yok. Şimdi bunu bahane ederek iptal ettiler” dedi. 11 ülkeden 20 ekip Her şeye rağmen festival 15-30 Ekim tarihleri arasında dünyaca ünlü kukla sanatçılarının gösterilerini seyirciyle buluşturuyor. Bu yıl da festivalin çok özel konukları bulunuyor; Avusturya, Belçika, Çek Cumhuriyeti, Fransa, Hollanda, İtalya, İspanya, Macaristan, Singapur, Yunanistan ve Türkiye’den yaklaşık 20 ekibin katılacağı festivalin etkinliği tüm yaş gruplarına hitap ediyor. Festivalde el kuklası, animasyon, gölge kuklası, gezici oyunlar, ipli kukla, maskeler, bunraku gibi pek çok farklı kukla tekniği seyirciye sunuluyor. Bir yazar borcunu nasıl öder?
BUSE KAYNARKAYA Aziz Nesin’i doğumunun 100. yılında edebiyatı, mizahı, hayat görüşü, politik duruşu ve geleceğe bıraktıkları açısından daha yakından tanımak ve değerlendirmek amacıyla 2015’te hazırlanan “Ömrüne Sığmayan Adam: Aziz Nesin” sergisi, İstanbul, İzmir ve Bursa’dan sonra Ankaralılarla buluştu.  İçeriği, Aziz Nesin’in oğlu Ali Nesin ve vakfın yöneticisi Süleyman Cihangiroğlu başta olmak üzere, Nesin Vakfı danışmanlığında hazırlanan serginin küratörlüğünü Işın Önol üstlenirken, arşiv çalışmalarını Esin Pervane ve Salih Bora yürüttü. Aziz Nesin’in kendi notlarından yola çıkılarak hazırlanan ve iki bölümden oluşan serginin ilk bölümünde, Aziz Nesin’in doğumundan ölümüne kadarki süreç ele alınırken, ikinci bölümünde “Kendimden sonraki kendimi merak ediyorum” diyen Aziz Nesin’in ölümünden sonra çevrilen, basılan kitapları; Nesin’in planladığı ve bugün hâlâ çalışmaları devam Nesin Vakfı; Nesin Yayınevi ve Nesin Matematik Köyü’ne dair belgeler sergileniyor. Serginin bu bölümünde, aynı zamanda, Fatih Pınar ve Burcu Kolbay tarafından hazırlanan “Aziz Nesin Yaşıyor” adlı belgesel, Tan Oral tarafından kayıt altına alınıp Ethem Özgüven tarafından dijitalleştirilen Nesin Vakfı’nın yapım videoları ve vakfın arşivinden 3 video daha yer alıyor. Serginin açılış konuşması, küratör Işın Önol, Nesin Vakfı yöneticisi Süleyman Cihangiroğlu ve CHP grup başkan vekili Doğan Yılmazkaya tarafından yapıldı. Cihangiroğlu’nun "Aziz Nesin günde 2 saat uykuyla hep halkına olan borcunu ödemek için çalışan biriydi. Ben tek başıma ne yapabilirim diye düşünenlere söylemek isterim ki Aziz Nesin tek başına da çok ama çok şey yapılabileceğinin kanıtıdır” sözünden yola çıkarak Aziz Nesin kendini neden borçlu hissediyordu ve borcunu ‘ödemek’ için neler yaptı sorusu akıllara geliyor. Bu sorunun cevabı, akla gelen pek çok soru gibi, sergide veriliyor. Kendini okutan halka borçluluk Ali Nesin’in hazırladığı Gömüyü Arayan Adam kitabında, bu borcu şöyle açıklıyor Aziz Nesin: “Bende borçluluk duygusu yaşamımın anaçizgisi olarak hep sürüyor. Anama, babama borcum, öğretmenlere borcum, arkadaşlarıma, okullarıma, halkıma, yurduma, tarihe ve dünyaya borcum… Hiçbir zaman ödenmeyecek, ödenmesi olanaksız olan bu borçların –tıpkı ölüm düşüncesi gibi- hiç aklımdan çıkmamak üzere bende hep sürerek yaşıyor.”  Aziz Nesin, eğitimine babasının kendisini tanıştırdığı Galip Amca’sıyla başlar. Okuma yazma, Arapça ve matematiği ondan öğrenerek çocuk yaşta hafız olur. Daha sonra Mahalle Mektebi, Kanuni Sultan Süleyman İptidai Mektebi, Darüşşafaka (Annesinin ölmeden hemen önce oğlunun okula gittiği için içinin rahat olduğunu söylemesi, babası yaşadığı için vicdanen rahatsız olup Darüşşafaka’dan kaçan Aziz Nesin’in tekrar okula dönmesine sebep olur.), Vefa Ortaokulu, Kuleli Askeri Lisesi ve Harp Okulu’na devam ettikten sonra, Aziz Nesin’in 8 yıl sürecek askerlik hayatı başlar. Subay olduğunda Fen Okulu’na giden Aziz Nesin, Güzel Sanatlar Akademisi’nin ilanlarını görerek Doğu Süsleme bölümüne girer. Gömüyü Arayan Adam’da, Aziz Nesin’in subaylığı sırasında terhis olan askerleri eğitmekle uğraştığını ve bundan çok büyük keyif aldığını görüyoruz: “Erlerim terhis olduklarında, onların ilk askere gelişleriyle askerden ayrılışları arasındaki ayrımı düşünür, kimileyin sevincimden gözlerim dolardı… Tıpkı beni çok sevindiren bir oyunum, bir kitabım gibi… Bana askerliği sevdiren nedenlerden biri ve en önemlisi budur: İnsan yetiştirmek.”  İlk denemeler 12 yaşındayken ilk roman denemesini yazan Aziz Nesin, çocuk olduğunu gizleyerek Babıali’deki pek çok yayınevine kitabını gönderir. Kitap henüz bitmiş değildir ancak kalanını kitabın yayımlanacağı kabul edildiğinde yazabileceğine inanıyordur. “Muhterem Mehmet Nusret Beyefendi” diye başlayan bir mektup alan Aziz Nesin, kitabının yayımlanmayacağını öğrenmiştir ama böyle ciddi bir mektup aldığı için de çok mutlu olur. Gömüyü Arayan Adam’da aktardığı üzere, Aziz Nesin’in 1941’de kendi yaşam öyküsünden esinlenerek yazdığı duygusal ağırlıklı ilk öyküleri ve şiirleri Yedigün Dergisi’nde yayımlanır. Aziz Nesin’in gülmece öykücülüğüne geçişi 1946’da Markopaşa’yla başlayacaktır. Karagöz ve Tan gazetelerinde çalışan Aziz Nesin, Tan gazetesinin yakılması üzerine, 1946’da 8 sayı süren Cumartesi adlı haftalık bir dergi çıkarır. Bu derginin kapanmasıyla ilgili, yapmak istediği asıl şeyin bu olduğunu, bir fikri dergi etrafında toplamayı daha uygun gördüğünü yazar. 1966’da, gazete yazıları yazmak istemediğini kaydeden Aziz Nesin, para kazanmak için başka bir yolu olmadığını, ancak tiyatro oyunlarının sahnelenip gelir kaynağı olmasını çok istediğini söyler.  Markopaşa Sabahattin Ali’yle birlikte çıkardıkları, dönemin en çok satan gazetesinden bile fazla satan, pek çok kez dava edilmiş, 6 farklı isimle yayın politikasını sürdürmüş Markopaşa için Aziz Nesin, “Markopaşa gülmece yoluyla bir kavga –basbayağı bir kavga- gazetesiydi…Kavgaya girmişsin, elinde hiçbir silah yok. Birden taşı kapıp düşmana fırlatıyorsun…Yıllarca süren tek parti iktidarının antidemokratik baskılarından halk öyle bunalmıştı ki yüreklenip de kendi söyleyemediklerini Markopaşa’da buluyor, Markopaşa’yı dilmacı sayıyordu” der. 2. Dünya Savaşı’nın sonunda, Truman Doktrini adı altında kimi ülkelere yavaşça sızdırılan emperyalizm döneminde Nereye Gidiyoruz? adında bir kitapçık yayımlayan Aziz Nesin, mahkum edilerek Bursa’ya sürülür. Bir dönem öyle sıkıntılar çeker ki, tek parti dönemine tepkili olduğu halde, CHP milletvekili Yusuf Ziya Ortaç’ın çıkardığı Akbaba dergisinin neredeyse bütün yazılarını takma isimlerle yazar hale gelir. Başka dergiler için polisiye romanlar yazıp röportajlar da yapan Aziz Nesin, “adı tehlikeli” olduğu için hep takma isim kullanmaktadır. 1956’da bir mizah yarışmasında ödül aldıktan sonra kendi adıyla yazabilmeye başlar. Bu durum pek uzun sürmeyince “…bu yarışmayı bir kez daha kazanıp bir Altın Palmiye daha almak zorunda” kalır. “Çalışmaktan yaşamaya zaman bulamadığım için…” Yusuf Ziya Ortaç’ın kendisi için “yazar değil, o bir rotatif” dediği 60’lı yıllarda, ne yazdığının önemli ama nasıl yazdığının önemli olmadığını kaydeden Aziz Nesin, kendisine oturma, uyuma, hatta hasta olma izni bile vermeyen “esin cinleri, cadıları canavarları”ndan bahseder. Onlar, “kira isteyenler, para isteyenler, alacaklılar, bitürlü bitip tükenmeyen gereksinimler”dir. İlerleyen yıllarda kendisine sürekli nasıl bu kadar genç görüldüğü sorulduğunda “Çalışmaktan yaşamaya zaman bulamadığım için yaşlanmamış olacağım” demiştir. Maddi durumu düzeldiğinden parasını harcayacak yer bulamadığını söyleyen Aziz Nesin, 1972’de kimsesiz ve yoksul çocukları okutmak için Nesin Vakfı’nı kurar. Vakıf binasının inşasından vakfın çerçevesine kadar her detayında yer alan Aziz Nesin, 1974’te kurduğu Türkiye Yazarlar Sendikası için “Ben ki, aşk da içinde olmak üzere, hiçbirşey uğruna yazarlığımdan özveride bulunmazken, TYS için bunu da yaptım. Çünkü TYS gibi bir örgütün kurulması, benim için Türkiye’nin bir ulusal onur sorunuydu” der.  “Ben öldükten sonra niçin bu kadar az yazmış diyecekler” Serginin açılışında sohbet ettiğim grafik bölümünden emekli bir hoca, “Nasıl bir hayat hikâyesi; hem komik hem de hüzünlü” diyerek başlattığı sohbetimizi, “Bu kadar nasıl yazmış, akıl alır gibi değil” diye sürdürmüştü. Bizim hayranlığımıza karşın, bu kadar kitabı az gören Aziz Nesin, 74 yaşındayken, “Bugüne dek yazmış olduğum 85 kitabı, bundan sonra yazacaklarımın provaları, egzersizleri, müsveddeleri sayıyorum. Asıl yazacaklarımı yazmadım” diyor ve bir başka notunda şunu kaydediyor: “Ben öldükten sonra niçin bu kadar az yazmış diyecekler.” Çankaya Belediyesi Çağdaş Sanatlar Çağdaş Sanatlar Merkezi’nde 30 Eylül’de açılışı yapılan sergi, 8 Ekim’e kadar ziyaretçilerini ağırlamaya devam edecek. Hafızlıktan subaylığa, subaylıktan yazarlığa Aziz Nesin’in yaşam öyküsünü; bu yazıda bahsedemeyeceğimiz kadar çok olan yayınlarını ve eserlerini; Aydınlar Dilekçesi’nden Madımak Katliamı’na kadar şahit olduğu olaylardaki politik duruşunu merak eden herkesin gitmesi ve onu kendi cümlelerinden okuması için iyi bir fırsat. Fotoğraflar: Durmuş Güçlü Daha Fazla 90’lar
Definitely Maybe, (What’s the Story) Morning Glory ve Be Here Now… Manchester çıkışlı britpop ekibi Oasis 1990’ların ortalarında sadece üç yıl içinde yayımladığı bu ilk üç stüdyo albümüyle müzik dünyasına adını bir daha silinmemek üzere yazdırdı. Bu albümlerin üzerinden yirmi yıldan fazla zaman geçti, hatta son yedi senedir ortada Oasis diye bir grup bile yok. Ancak yazdıkları şarkıların etkileri hala hissediliyor. Geride kalan yıllarda ilk önce Definitely Maybe ve hemen ardından da (What’s the Story) Morning Glory adlı albümler yenilenen baskılarıyla tekrar yayımlanmıştı. Bu hafta içinde de yirminci yıl dönümü yaklaşan Be Here Now yeniden servis edildi. Bu özel baskının içinde albümün standart versiyonunda bulunan ve günümüz teknolojisiyle bir kez daha üzerinden geçilen on iki şarkının yanı sıra kimi demolar ve bazı özel performanslar yer alıyor. Bu tür remastered çalışmalar yerine mevcut albümün orijinal halini dinlemeyi tercih edenlerdenim. Be Here Now’ın yenilenmiş sürümünü dinlerken de şarkıların 1996 kayıtlı halini kendime daha yakın bulduğumu söylemem gerek. Evet, Noel Gallagher’ın da destek verdiği bu yeni düzenlemeler kimi parçaları netleştirmiş ve sound kanallarını temizlemiş. Açılıştaki D’You Know What I Mean bunun en açık örneği. Ama Oasis’in o gürültücü ve bazen bilerek ritmi kaybettiği umursamaz tavrı ortalarda yok. Belki müziğin doğrusu budur, bilemiyorum. Sadece bu kadar hatasız ve kusursuz bir albüm dinlemek daha az heyecanlı geldi bana. Yine de Be Here Now’ın bu yeni baskısı bir noktada çok değerli. Albüm Oasis tarihine ışık tutuyor. My Big Mouth parçasının o unutulmaz Knebworth konser kaydı, grubun Los Angeles’ta sahnedeyken Beatles’tan Help’e uğraması ve bir odada tüm tazeliyle kaydedilen diğer demolar Be Here Now’ın oluşum sürecini bizzat yaşatıyor. Frontman Liam Gallagher şöyle der: “Beatles’ın on yılda yaptığını biz üç yılda yaptık.” Elbette Oasis, Beatles kadar büyük değildi, ama Liam şurada haklı: İlk üç yılda Beatles’a çok yaklaştılar. İşte Be Here Now da onların en iyi üçüncü albümüdür. Hazır yenilenen baskısı gelmişken o şarkıları tekrar hatırlamakta fayda var. 3/4 Black Mirror'ın yeni sezonundan ilk fragman
Che 49.yıl (1)
9Ekim 1967’de Bolivya’da öldürülen Che ile 1976 yılında Stuttgart’ta öldürülen Ulrike Meinhof’un Avrupa’da bir yerlerde bir araya geldiğini gösterir kanıt yoksa da ben imgelemimde buluşturdum, söyleştirdim onları, ölüler dünyasından günümüze taşıyarak, 2012 yılının ekim ayında bu köşede. Daha sonra oyunlaştırdım, “Che ve Ulrike Ne Konuşuyorsunuz Öyle?” adıyla da sahneye taşıdım...  Geçmişte beş hafta süren yazı dizisinden, bu kez, kaç hafta sürecek bilemem ama özet yapmaya çalışacağım, öldürülüşünün kırk dokuzuncu yılında Che’ye ağırlık vererek... Ulrike: “Nerden çıktı bu ‘Che’?” Che: “Biz Arjantinlilerde; hey, sen, dostum, ortak gibi anlamları içerir. Bu ünlemi çok sık kullanıyordum. Bana ‘Che’ demeye başladılar. Ben de Ernesto Guevara yerine kısacık bu takma adı aldım kendime…” Ulrike: “Özellikle 1968 öğrenci eylemlerinde senin güçlü bir başkaldırı ve devrim simgesi olman yok mu hey, senin Batı Avrupa’da gerilla eylemlerine esin veren sözlerin: ‘iki, üç, daha fazla Vietnam yaratmak’ deyişin, ‘Yeni İnsan’ felsefen, yaşamımı değiştiren önemli etkenlerdi …” Che: “Öğrenciliğim boyunca Latin Amerika’da uzun yolculuklara çıktım… Kitlelerin yoksulluğunu, o insanların üzerlerindeki baskıları yakından gözlemledim. Marksizm’den etkilendim. Ekonomik ve sosyal eşitsizliklerin tek çözümünün devrim olduğu sonucuna vardım.” Ulrike: “Hey, bana ders vermeye mi geldin?“ Che: “Seninle satranç oynamaya geldim. Küba’da yapılan ulusal ve uluslararası turnuvalara katılmıştım.” Ulrike: “Beni yenersin!” Che: “Bakacağız. Ben siyahları alacağım. Alman devleti olacağım. Sen de beyazlarla oynayacaksın, RAF olarak... Hangi hamlelerde ne oldu diye de çözümlemeler yapılacak bitiminde…” Ulrike: “Bizim yanlışlarımız ortaya konacak yani?” Che: “Yoo, genel resme bakacağız, taktiklere.” Ulrike: “Ernesto, 15 Haziran 1972’de yakalanışımdan sonra en ağır koşullarda tecritlerde tutuldum hep, 9 Mayıs 1976’da hücrede ölü bulunana dek…” Che: “Geleceğiz ona da. Hapishane komutanlığı yaptım altı ay. Batista yönetimi memurlarının, komünist eylemlerin bastırılmasından sorumlu kişilerin yargılanmasından sorumluydum… Daha sonra Ulusal Toprak Reformu Enstitüsü’ndeki görevim de önemliydi. Küba Merkez Bankası’nın başkanı da oldum… Niye gülüyorsun?” Ulrike: “Parayı kınadığın ve yürürlükten kaldırılmasını desteklediğin için Küba paralarını takma adın olan ‘Che’ ile imzalaman geldi de usuma.” Che: “Neşen yerinde bakıyorum…” Ulrike: “Senin savsözlerinden biri ya: ‘Dik dur ve gülümse. Bırak neden gülümsediğini merak etsinler’... Peki bizi burada bir araya getiren ne şimdi?” Che: “Anlatacağım, sırayla… Önce oyna bakalım, satrançta beyazlar başlar...” Ulrike: “1963 yılındaki bir turnuvada büyük usta Pachmann’a ne söylemiştin?” Che: “Ona yaklaştım ve şöyle dedim ‘Biliyorsunuz yoldaş Pachmann, bakan olmaktan pek hoşnut değilim. Sizin gibi satranç oynamayı veya Venezuela’da devrim yapmayı tercih ederdim.’’ Ulrike: “Bu oyuna olan tutkunu devrim yapmakla eş tutmuşsun gibi görünüyor…” Che: “Satranç, savaşımcı bir ruh yapısına gereksinim zorunluluğunu benimsetir. Doğru ve çabuk düşünebilmeye yardımcı olur. Olayları yorumlayabilme yeteneklerini geliştirir. Konu üzerinde yoğunlaşabilme alışkanlığı edinirsin... Biliyor musun ki, satranç oyuncularına yapılan otopsilerde, beynin giruslarının arttığı kesin olarak gözlemlenmiş…” Ulrike: “O ne, girus?” Che: “Kıvrımlar… ve de alt beyin ile üst beyin arasındaki korelasyon artıyor…” Ulrike: “Doktorluktan da kopamıyorsun ha Che?” Che: “Sen de dikkatini tam veremiyorsun...” Ulrike: “Seni görünce akıl mı kalıyor insanda...” Che. “İşte taktikler! Fili oynaman yanlıştı.” Ulrike: “Ben de şunu çekerim şöyle, kale gibi dururum önünde...” Che: “Ben de böyle gelip atla, bitiririm işini...” Ulrike: “Offf, mat gerçekten. Senin girus sayın ne doktor?” Che: “25 kasım 1956’da Kübalı olmayan tek kişi olarak Küba’ya doğru yola çıkan Granma yatında neci olarak bulunuyordum acaba?...” Milas'ta 2 bin 400 yıllık lahit ve oda mezar bulundu
Muğla’nın Milas İlçesi'ndeki bir inşaatın temel kazısında bulunan Helenistik döneme ait lahitin yakındaki ikinci yapının, oda mezar olduğu ortaya çıktı. Milas'a bağlı Hacıapti Mahallesi Fabrika Sokak'taki bir evin inşaatı için geçen salı günü yapılan temel kazısında, Helenistik döneme ait olduğu belirlenen bir lahit bulundu. CNN Türk'ün haberine göre, Muğla'nın Milas İlçesi'nde apartman yapımı için başlanan temel kazısında Helenistik döneme ait lahit bulundu. Bunun üzerine alanda başlatılan kurtarma kazı çalışmalarında, insan kemiklerinin yanı sıra hayvan kemiklerine de rastlandı. Milas'ın Hacıapti Mahallesi Fabrika Sokak'ta başlatılan inşaat çalışmasının temel kazısı sırasında Helenistik döneme ait lahite rastlandı. İş makinesiyle yapılan kazıda kepçeye lahit kapağının takılmasıyla durum yetkililere bildirildi. Olay yerine gelen Milas Müze Müdürlüğü ekipleri, sahada kurtarma çalışması başlattı. Çalışmalarda lahitin içerisinde insan kemikleri ve pişmiş topraktan yapılan seramik parçaları bulundu. Mezarın hemen yakınında ise aynı döneme ve muhtemelen bir hayvana ait olduğu düşünülen kemiklere rastlandı. Kurtarma kazısı çalışmaları sırasında, ilk lahite yaklaşık iki metre mesafede bir yapı daha bulundu. Mezara ait olduğu düşünülen lahit benzeri yapının etrafında yapılan kazı çalışmaları sırasında da yine gözyaşı kapları çıktı. Bunun üzerine çalışma başlatan Milas Müzesi yetkilileri, lahite 2 metre mesafede yine mezar olduğu sanılan bir yapı buldu. Mezar olduğu sanılan yapının kapağı Milas Müze yetkililerince açıldı. Ayrıca yine lahite 1 metre mesafede bir çocuk mezarı bulundu. Yapının, birden çok mezarın yer aldığı oda mezar şeklinde olduğu belirlendi. Oda mezarın giriş kapakları iş makinesiyle kaldırılırken, geniş güvenlik önlemi alındığı görüldü. Meraklı yurttaşlar da olay yerine geldi, çalışmaları ilgiyle izledi. Mezardan seramik ve kemik parçalarının çıktığı, oda mezarın tamamı açılarak içindeki buluntular müzeye taşındı.  Tarkovskiy'nin polaroidleri 500 bin euroya satıldı
Dünyaca ünlü Rus yönetmen Andrey Tarkovskiy'nin polaroidleri, Bonhams Müzayede Evi'nin düzenlediği açık artırmada 500 bin euroya alıcı buldu. Tarkovskiy'nin ülkesi Rusya'da ve 'Nostalghia' filmi sırasında İtalya'da çektiği 257 polaroidi, Bonhams Müzayedi Evi'nin düzenlediği açık artırmada 29 lotta satışa sunuldu. Polaroidler, toplamda 500 bin euroya satıldı. Tarkovskiy'nin oğlu Andrey tarafından yapılan satışta, teknik olarak hasar görmüş olan, bulanık, puslu veya sulu boya kıvamında rengi solmuş fotoğraflar yönetmenin filmlerindeki sahnelerden izler taşıyor.   ​Açık artırmanın ardından basınla paylaşılan bilgiye göre, Bonhams Rusya Departmanı Başkanı Daira Cernenko, "Bu fotoğraflar Tarkovskiy’nin kişiliğini yansıtıyor. Polaroid kameraları keşfettikten sonra, daima onunla birlikteymiş. Oğlu, babasının seyahatlerine bütün polaroid koleksiyonun tamamını yanında götürdüğünü söylemişti. Her resim özel seçilmiş, sisli olanlar, saklamak isteği fotoğraflar arasındaymış. Memnun olmadığı fotoğrafları da yakıyormuş" ifadesini kullandı. (T24) Salkım Söğüt, 'En İyi 10 Animasyon Film' arasına seçildi
Tasarımcı ve illüstratör Ethem Onur Bilgiç’in kısa animasyon filmini yaptığı Nazım Hikmet’e ait "Salkım Söğüt” animasyonu Antalya Sinema Derneği tarafından "En İyi 10 Animasyon Film” arasına seçildi. Salkım Söğüt'ün ilk mısralarıyla başlayan ve serbest canlandırma uyarlaması olan kısa animasyon, şiirle aynı ismi taşıyor. Bilgiç’in yönetmenliğini ve animasyonlarını yaptığı aynı film, 21. Uluslararası Altın Koza Film Festivali, 15. Uluslararası İzmir Kısa film Festivali gibi önemli festivallerde de ödül aldı. Antalya Sinema Derneği, ‘En İyi On Animasyon Film’in yönetmenleriyle yapılacak röportajların kitaplaştırılmasını ve söz konusu on filmin çeşitli festivallerde gösterimlerinin yapılmasını planlıyor. Antalya Sinema Derneği tarafından seçilen "En İyi 10 Animasyon Film” kategorisindeki diğer filmler şöyle: Altın Vuruş – Gökalp Gönen Kusursuz Hayat (Flawless Life) – Özgül Gürbüz Salkım Söğüt – Ethem Onur Bilgiç İrfan (A Day in University) – Rıdvan Çevik Uzun Kaşıklar – Denizcan Yüzgül İçine Kaçan Kız – Işık Dikmen Bahçe - İdil Ar Bir Fincan Türk Kahvesi – Nazlı Eda Noyan & Dağhan Celayir Tavşan Kanı – Yağmur Altan Görünmez Duvarlarım – Nurbanu Asena Giovanni Scognamillo yaşamını yitirdi
Yaşamını sinemaya adayan, yazar, sinema tarihçisi ve eleştirmen Giovanni Scognamillo, 87 yaşında yaşamını yitirdi.Giovanni Scognamillo kimdir? İstanbullu Rum bir anne ile yine İstanbul doğumlu İtalyan babanın çocuğu olarak 1929'da İstanbul'da doğdu. 1948-61 yıllarında başta İtalyan ve Fransız basını olmak üzere yabancı basında, 1961'den sonra ise Türk basınında Akşam, Yön, Sinema 65, Ulusal Sinema, Yedinci Sanat, Ses, Hayat, Bravo, Video-Sinema, Beyaz Perde, TV'de Yedi Gün gibi gazete ve dergilerde sinema yazarlığını sürdürdü. Scognamillo ilk iki kitabını 1965'te Agah Özgüç'le birlikte yazdı. Bu kitapların adları "1965 Sinema Yıllığı" ve "Türk Sinemasında Kadın ve Seks" ti. 1973'te yazdığı "Türk Sinemasında 6 Yönetmen" kitabıyla birlikte bugüne kadar 40'ın üzerinde kitap yazdı ve onlarca kitabı da Türkçeye çevirdi. 60 yıldır sinema, fantastik edebiyatı, bilim kurgu, korku edebiyatı ve okkültizm üzerine kitaplar ve yazılar yazan Giovanni Scognamillo 1997-1999 yılları arasında sadece dört sayısı çıkan Nostromo bilimkurgu dergisinin de editörlüğünü yaptı. 2006 yılında "Beyoğlu'nda Bir Levanten: Giovanni Scognamillo" adında belgeseli de yapılan Scognamillo, Bahçeşehir Üniversitesi İletişim Fakültesi'nde "Türk Sineması" dersleri verdi.  8. Uluslararası Ankara Film Festivali Yaşam Boyu Katkı Ödülü ve 19. İstanbul Film Festivali Sinema Onur Ödülü sahibi. OHALde fantezi!
Vatikan’da bir şeyler oluyor; Papa hazretleri uzun süredir dua etmek için balkona çıkmıyor, hatta hiç ortalarda görünmüyor. Kutsal adamın hasta olduğuna dair haberler üzerine on binlerce insan dua etmek için San Pietro Meydanı’nda toplanıyor. Bilmedikleri, Vatikan yönetiminin dünyadan sakladığı bir şey var: Papa’nın içine şeytan girmiş, Katolik Kilisesi’nin en büyük düşmanı Katolik Kilisesi’nin en büyük adamını ele geçirmiş!  2015’te dört fasikül halinde yayımlanan Roman Ritual adlı çizgi romanda John Brennan adlı rahip karakterin bu şeytanla mücadelesi anlatılıyor. Uzmanlık alanı ‘şeytan çıkarma’ (exorcism) olan Peder Brennan, şeytan tarafından zaptedilen ‘patron’u kurtarması için Kolombiya’dan apar topar Vatikan’a çağrılır. El Torres’in ‘kirletilmiş kutsallık’la ilgili hikâyesinin çok çarpıcı bir görsellikle anlatıldığı çalışmanın sonunda Papalık makamına musallat olanın kilise okulunda bir kardinalin tecavüzüne uğrayıp öldürülmüş bir kız çocuğunun doğaüstü intikam arzusu olduğu ortaya çıkar. Bu bilgiye ulaşan Brennan bildik şeytan çıkarma ritüelini yerine getirmek için değil, küçük kızın Katolik kilisesini affetmesini sağlamak için uğraşır. Dinlerin en ilkel güdüleri kullanarak insanları kontrol altında tutmasını sağlayan bu tür anlatılar korku filmleri ve çizgi romanlar için çok uygun. Güncel politik olayları açıklamak için cinlerle şeytanlarla ilgili hikâyelere başvurduğunuzdaysa ancak gülünç olabilirsiniz. Hatta örneğin Türkiye’de bazı ‘siyaset bilimci’lerinki gibi tespitler yaparsanız gülünç bile olamazsınız! Mesela şu ifadeleri “Ankara’da bir şeyler oluyor!” diye başlayan bir fantastik anlatıda görmüş olmayı çok isterdim: “Fetö, manyetik dalga ya da büyü denilen yöntemle hedef aldığı kişilerin iç organlarına sirayet edip kanser yapma kapasitesine sahiptir. Fetö, 17 Aralıktan sonra beddua seansları düzenleyerek sayın Cumhurbaşkanımız ve hanımını hedef almamışlarmıydı? Ne çabuk unuttunuz. Fetö üyeleri büyü ve beddua seanslarının etkili olacağına okadar inanmıştıki sayın Cumhurbaşkanımızın ölüm tarihini bile veriyorlardı. Pensilvenya şeytanı, kendini ziyarete gelenlere, histerik bir şekilde dizini vurup Cumhurbaşkanımız için ‘uzun çok hasta, ölecek’ demedimi? Sayın Cumhurbaşkanımızı ve ailesini Pensilvenya şeytanının metafizik saldırısından yani büyülerden ümmetin duaları kurtardı, hamdolsun.” (Ö. Turan, 5 Ekim 2016 tarihli tweetler. İmlaya dokunulmamıştır.) İnananların sayısının epey fazla olduğunu sandığım bu müthiş ötesi açıklamalar Aralık 2002-Mart 2003 arası Zambia’da yaşanan bir olayı anımsatıyor: Zambia polis teşkilatı, usulsüz askeri harcamalar yaptığı gerekçesiyle aradığı eski Dışişleri Bakanı Katele Kalumba’yı aylarca bulamadı. Aslında Kalumba ülkenin kuzeybatısındaki çiftliğindeydi ama polislerin çiftliğe her gelişinde öyle iyi saklanıyordu ki hiçbir iz bulunamıyordu. Nihayet Mart ayında Kalumba çiftlikte yakalandı. Polis teşkilatı aylar süren bu rezalet için yarı resmi bir açıklama yaptı: Kalumba, büyücülerden görünmezlik büyüsü yardımı aldığı için yakalanamamıştı. 2003’ün Zambiasıyla 2016’nın Türkiyesinin ‘akıldışılık’ konusunda birbirine bu kadar benziyor olması çok ürkütücü… Bir grup İslamcının neoliberal küreselleşme sürecinde birlikte palazlandıkları başka bir grup İslamcıyla bozulan iş ilişkilerini böyle doğaüstü hikâyelerle görünmezleştirme ve mistikleştirme çabası, ‘içine şeytan giren papa’ hikâyesini bile gölgede bırakan bir fantezi dünyasını gösteriyor. Bu sadece gülerek okuyup geçebileceğimiz bir dünya olsaydı keşke... Filmekimi’nden seyrettiklerim
Festivaller öncesinde film tavsiye etmek, pek yaptığım bir şey değildir. Seyretmediğim filmler hakkında nasıl tavsiyelerde bulunurum? Bunu yapanlara da şaşırıyorum. İnsan seyretmediği filmler için nasıl “sakın kaçırmayın” diyebilir? Çok şey beklediğim filmler bazen beni hayal kırıklığına uğratır, başka zamansa hiçbir şey beklemediğim filmlerden keyif alırım. Fakat bu Filmekimi öncesinde epey bir filmi görmüş olduğumu fark ettim. Wroclaw’daki Nowe Horyzonty, Miskolc’taki Jameson CineFest ve Adana film festivallerinde seyrettiğim ve 15. Filmekimi’nde de gösterilecek olan filmlerle ilgili düşüncelerim şöyle: Julieta: Seyrettiğim en iyi Almodovar ve yılın en iyi filmlerinden biri. Cannes’dan eli boş dönse de, eleştirmenler orta karar bulsa da bence bir başyapıt. Eksiği, fazlası yok. Klasik Almodovar aşırılıkları da yok. Acıklı ama ağlak değil. Komedi ise hiç yok. Kayıp ve suçluluk duygusu, annelik ve çocukluk, aşk ve cinsellik üzerine bir sürü şey var ama. Almodovar saf dram demiş filmi için. Has dram olarak da çevrilebilir. Her halükarda has sinema olduğu kesin. 28 Ekim’de vizyona girecek.  Ben, Daniel Blake: Ken Loach’ın Cannes’da Altın Palmiye alan filmi, ustanın en iyilerinden. Cannes’da eleştirmenler yine burun kıvırdılar ama yine haksızlar. Film, ezilenlerin dayanışmasını biraz fazla meleksi tasvir etmiş, filmin tek kusuru bu. Onun dışında, kapitalizmin ve onun devletinin ezdiği insanların dramı çok iyi anlatılmış. 2 Aralık’ta vizyona girecek. Frantz: Aşk her şeyi affeder mi? Bazen eder. I.Dünya Savaşı sonrasında geçen imkansız bir aşkın hikayesi, gayet ikna edici bir şekilde anlatılmış. François Ozon ilk kez Almanca/Fransızca ve siyah-beyaz/renkli bir film çekmiş. Başroldeki Paula Beer çok iyi. Keza Pierre Niney de öyle. Sağlam bir film.  Hizmetçi: Park Chan Wook’un filmi kesinlikle görmeye değer. Karmaşık bir olay örgüsü, entrika içinde entrika var. Görüntüler çok etkileyici. Dinlenmiş bir kafayla seyretmekte yarar var. Toni Erdmann: Yılın sansasyonu. Cannes tarihinde eleştirmenlerden Toni Erdmann kadar yüksek puan alan bir film yok. Temelde bir “kendini iyi hisset filmi” olsa da, epey karanlık tarafları da var. Kapitalizmin vahşi dünyası içinde kendisine yabancılaşan genç bir beyaz yakalı kadınla, ona nefes aldırmaya çalışan babasının ilişkisi. Unutulmaz bir iki sahnesi olsa da abartıldığı kadar müthiş değil. Ama kaçırmayın, iyi film. Vizyona girmeyecek gibi.  Albüm: Adana’dan iki büyük ödül aldı; senaryo ve yönetmenlik dallarında. Romen sinemasının ve İsveçli yönetmen Roy Andersson’un etkisi görülüyor. Mizantropik bir film. Mizantrop*, mizantropu görünce sopasını hazırlarmış. Filmden hoşlanmadım. Usta işi çerçevelemeleri var fakat. Çocukları olmayan bir ailenin bir çocuk evlat edinip, o çocuğu kendilerinden olmuş gibi gösterme çabasını anlatıyor. 4 Kasım’da vizyona girecek. Mezuniyet: Galiba Romen sinemasından çok sıkıldım. Kaypak orta sınıf ahlakı, tanıdık bildik bir şey. Kızının bitirme sınavında başarılı olması için ilkelerini çiğnemeye hazır bir baba ve ailesinin hikayesi. Herkes suçlu, herkes suçsuz. Yani insan da kötü, sistem de kötü. Batı cephesinde yeni bir şey yok. Cannes’da, Christian Mungiu, Olivier Assayas’la birlikte bu filmiyle en iyi yönetmen ödülüne layık görüldü. Çakı Gibi: Çok fazla osuran bir cesetten ne kadar komedi üretilebilirse o kadar üretilmiş. Yanlış okumadınız, osuran bir cesetle başbaşa kalan bir kazazedenin hikayesini anlatıyor film. Başka da aklımda kalan pek bir şey yok filmden. Güldürme ihtimali var. Alt Tarafı Dünyanın Sonu: Xavier Dolan beni bugüne kadar pek etkilemediyse de bu filmi benim gördüğüm en iyi Dolan filmi. Cannes’da Grand Prix’yi (ikincilik ödülü) aldı ama eleştirmenler hiç beğenmedi. Ne o, ne de öteki. Yani ne yerden yere vurulacak bir film, ne de ikincilik ödülüyle taçlandırılacak bir film. İyi bir yönetmenlik var ama senaryo o kadar iyi değil. Karakterler film boyunca hep aynı aşırılık içindeler. Bu işlevsiz aile tablosu da haliyle bir süre sonra yoruyor. Kaptan Fantastik: Sol gösterip, sağ vuracakken yine de orta yolu bulan bir film. Hippie, muhalif bir baba ve çocuklarının alternatif hayatları, annenin ölümünün ardından bir sınavdan geçer. Cenazeye gitmek, alternatif bir hayat süren ailenin dış dünyaya açılması demek. Bu da bir sürü krizi beraberinde getirir. Büyük oyuncu Viggo Mortensen var! 25 Kasım’da vizyona girecek. Meçhul Kız: Dardenne Kardeşler’in en yavan filmlerinden biri. Yoksul bir Siyah kadının ölümünden kendini sorumlu tutan Beyaz bir tıp görevlisinin, kadının ölümü ardındaki sırları çözme ve ezilenlere yardım etme çabasını anlatıyor. 11Kasım’da vizyona girecek. Vahşiler Firarda: Bu Yeni Zelanda filmini altyazısız, İngilizce (ağır Yeni Zelanda aksanıyla) orijinalinden seyrettim. Haliyle birçok konuşmayı anlamadım. Fakat yine de çok keyifli bir film olduğunu söyleyebilirim! Belki ikinci defa giderim. Kaliteli bir komedi! Keşke vizyona girse. Sieranevada: Yine Romenler!!! 3 saat boyunca bir eve tıkılı kalmayı kaldıramadım ve 2. saatin sonunda filmi terk ettim. Festival yorgunluğu olmasa seyrederdim. Filme haksızlık etmek istemem ama, yine aynı şeyler işte: Orta sınıf sevimsizlikleri, tuhaf işlevsiz ailesel vaziyetler falan... Tabii ki sıradan bir film değil. Usta işi mizansenler ve oyunculuklar takdire şayan. Filmin adıyla bir ilgisi yok, bildiğim kadarıyla. Seyretmediğim filmler hakkında bir şey yazmayacağım ama çoğu çok ilginç görünüyor. Seçim size ait. *mizantrop: tdk sözlüğünde “1. toplumdan, insandan kaçan kimse; merdümgiriz. 2. insandan nefret eden kimse" olarak tanımlanmış. *** Pete ve Ejderhası: Yas sürecinde hayali kahramanların işlevi  Pete ve Ejderhası’nı izledikten hemen sonra tesadüfen televizyonda Çin yapımı ve başrollerinden birinde Kevin Spacey’nin oynadığı “Ayrılmaz İkili” (Insaperable;2012) filmini seyrettim. Tamamen farklı izleyici kitlelerine hitap eden ve birbirinden çok farklı bu iki filmin tıpatıp aynı temalardan söz ettiğini görmek ilginç geldi. Sizle de paylaşayım. ‘Ayrılmaz İkili’ ve ‘Pete ve Ejderhası’ kapitalizmin doğayı ve insan hayatını kâr hevesi uğruna nasıl tahrip ettiğinden söz ediyor. Ama bu asıl teması değil iki filmin de. İki film de yaşadıkları kayıplar sonrasında hayattan kopan, bu süreçte hayali bir arkadaş edinen ve bu arkadaş sayesinde yaşadığı zor dönemi atlatan ve hayatta dengesini ailesiyle birleşerek yeniden kuran erkeklerden söz ediyor. “Pete ve Ejderhası”ndaki erkeğin yaşı 10 iken, “Ayrılmaz İkili”nin kahramanı orta yaşlarına yaklaşan, 30’larında bir beyaz yakalı. Pete ve Ejderhası çocuklara yönelik bir masal iken, “Ayrılmaz İkili” komedi ile dram arasında gidip gelen, şizofreni gibi ağır akıl hastalıklarını konu alan ve tamamen yetişkinlere yönelik bir film. Demek ki çocuk ya da yetişkin olmak pek de fark etmiyor, büyük kayıplar karşısında benzer tepkileri veriyoruz: İçe kapanmak ve hayali dostlar edinmek gibi. Tabii “hayali dost” Pete ve Ejderhası filmi için tartışılır bir kavram. Bir masal filmindeki ejderhaya hayali demek kimin haddine? Ki bu soru filmin kahramanı Pete’e de soruluyor ve cevabı “Sen gerçeksen, ejderham da gerçek” oluyor. Filmin konusu kısaca şöyle: Dört yaşındaki Pete ve ailesi çıktıkları bir seyahatte önlerine fırlayan bir geyik yüzünden kazaya uğruyorlar. Pete annesini ve babasını kaybediyor. Ormanda tek başına kalıyor. Kurtlar tarafından öldürülmek üzereyken çıkagelen bir ejderha tarafından kurtarılıyor. Altı yıl sonra Pete 10 yaşına geldiğinde kâr uğruna ormanı tahrip eden bir grup ormancıyla karşılaşıyor. Ormancı kardeşlerden iyi olanı Pete’i evine alıyor. Kötü olanı ise Pete’in ejderhasını yakalamayı kafasına koyuyor. Nihayetinde Pete yeniden bir aileye kavuşuyor, kendisine ihtiyaç kalmayan ejderhası da başını alıp gidiyor. Orman? Orasını film söylemiyor. “Ayrılmaz İkili”nin kahramanı Li de ailesini bir trafik kazasında kaybetmiş. Üstüne bir de karısı düşük yapıyor. Çalıştığı şirket kâr uğruna defolu malları piyasaya sürmeye hazırlanırken, karısının yaptığı düşüğün ardında da yine gerekli içeriğe sahip olmayan ilacı piayasaya süren bir şirket var. Karısı bir iş seyahatine çıktığında Li bunalıma girip intihara kalkıyor. Tam o sırada hayali arkadaşı Chuck (Kevin Spacey) peydah oluyor. Chuck ve Li birlikte çeşitli maceralar yaşıyorlar. Li iyice şizofren olmuşken, karısının gelmesiyle mucizevi bir şekilde düzeliyor. Aile tekrar kuruluyor, kendisine ihtiyaç kalmayan Chuck geride bırakılıyor. Pete ve Li yaşadıkları kayıplardan sonra ejderha ve Chuck’ı yaratıyorlar. Kaybedilen aileye yeniden kavuşunca da hayali dostlarına veda ediyorlar. Pete ve Ejderhası küçük çocuklar için iyi bir film. Enteresan olan bir şey de bir Disney filminde Bonnie ‘Prince’ Billy’nin açılış ve jenerikte şarkılarının olması.  Gazeteci yazar Yurdaer Erkoca yaşamını yitirdi
Gökçek: Nefretin suç olduğunu anlatmak için bu klipte oynadım
Athena’nın bir drag queen’in bir gününü anlatırken, uğradığı şiddeti de konu alan “Ses etme” klibi çok ses getirdi. Klibi evlatlarını LGBTİ+ olduğu için kabul etmeyen aileler ya da mahallede bir transseksüel ya da eşcinsel gördüğünde tepki veren insanlar için yaptıklarını ifade eden Gökçek, “Şu an bir şiddet ve nefret var ve bu bir suç. Ben de bu yüzden oynadım klipte” dedi. Drag queenlik, kadın kıyafetleri giyip içinde şarkının, dansın olduğu şovlar yapan erkek sanatçı olarak tanımlanıyor. Gökçek aynı zamanda ülkemizde henüz pek bilinmeyen bu sanatı da anlattı. Athena'nın 'Ses Etme' klibinde oynayan Onur Gökhan Gökçek, Evrensel'den Ezgi Görgü'nün sorularını yanıtladı. Athena’nın Ses Etme klibinde oynadınız ve birden çok konuşulur oldunuz. Merak ediliyorsunuz. Bu yüzden öncelikle hikayenizi dinleyelim. İstanbul’da doğdum, 28 yaşındayım ve dansçıyım. 20 yaşına kadar bale yaptım, bir süre sonra da bıraktım. Sonra drag queen olarak farklı gece kulüplerinde dans etmeye başladım. 20 kişilik bir ekiple her sezon, koreografla yeni şovlar için çalıştık. Sonra başka bir mekanda haftada iki gün çalışmaya başladım. Artık daha çok boş vaktim vardı, bu zamanlarda da kostümleri yapıyordum, internetten araştırıp özellikle saç ve makyaj konusunda çalışıyordum. Sonra yurt dışındaki kulüpler beni çağırmaya başladı, bir süredir böyle devam ediyor hayat. İsviçre Zürih’te bir gece kulübünde çalışıyorum artık, 15 Ekim’de de tamamen gidiyorum Türkiye’den, buraya iş oldukça geleceğim. Bir yanlışı da düzeltmek istiyorum, bütün herkes beni trans olarak yazdı, ben bir transbirey değilim. Erkek eşcinselim, klipte de bir drag queenin hayatını görüyoruz. Klipteki birçok şey gerçek. Ben işe giderken evde hazırlanıyorum, arkadaşlarım geliyor, müzik dinliyoruz, sohbet ediyoruz. Büyük bir kısmı kendi hayatımdan kesitler. Peki Athena’yla yollarınız nasıl kesişti? Grubun Basgitaristi Umut Arabacı arkadaşım. Ses Etme’ye klip çekeceklerini, LGBTİ+ dünyasına dair bir şey anlatmak istediklerini ve benimle çalışmak istediklerini söyledi. Grubun diğer üyeleri ve yönetmen de çok istekli davrandı ve klibi gerçekleştirdik. ‘BU KADAR BEKLEMİYORDUK’ Athena ile çalışma ve klibi hazırlama süreciniz nasıl geçti? Klibi çekmeden önce bayağı kafa patlattık, istiyoruz ki klişe olmasın, ulaşmak istediğimiz kitleye doğru ulaşsın. Doğru bir mesaj vermekti amacımız, öyle de olduğuna inanıyorum. Şu an Youtube’da çok izlendiği için kilitleniyormuş video. Böyle bir ilgiye biz de şaşırdık, bu kadar beklemiyorduk. Bugünkü Türkiye’de grubun böyle bir şeye cesaret ediyor olması takdir edilesi bir durum diye düşünüyorum. ‘NEFRETİN SUÇ OLDUĞUNU ANLATMAYA İHTİYAÇ VAR’ “Ses Etme” videosu Youtube’da yoruma kapalı. Buna ne diyorsunuz? Olumsuz yorumlar da vardı, olumlular da vardı. Ben hiç sormadım, neden kapattınız diye. Ben olsam ben de kapatırdım açıkçası. Çünkü biz bu videoyu belirli bir kesim için yapmadık, arkadaşlarım için, LGBTİ camiası için, bizim gibi olan insanlar için yapmadık. Athena çok fazla kitleye ulaşmış durumda ve oradaki insanların da algısını açmak, bir şey göstermek için yaptık. İstanbul’un, Türkiye’nin genelinde olan, daha önce aklına gelmemiş insanlar için yapıldı bu video. Ben bunun için oynadım bu klipte. Homofobik aileler, evlatlarını kabul etmeyen aileler için ya da sokakta, mahallede bir transseksüel gördüğünde buna tepki veren insanlar için yaptık. Görsünler de olayın nasıl gerçekleştiğini, şiddetin nereden geldiğini anlayabilsinler diye. Şu an bir şiddet ve nefret var ve bu bir suç. Nefretin suç olduğunu insanlara anlatmaya ihtiyacımız var. Amaç bu iken bir de videonun altında nefret mesajları gerekli değil. Peki klibin senaryosu nasıl hazırlandı? Onların çekmek istedikleri senaryo biraz daha farklıydı. Klipteki olay dediğim gibi benim başıma gelmiyor, çünkü çalışmaya giderken sokakta yürümüyorum, gideceğim yere taksiyle gidiyorum. Bunun basit bir nedeni var: O kadar yüksek topuklu ayakkabılarla sokakta yürüyemem. Birlikte buluşmalar, yazışmalar sonucunda klibin gördüğünüz hali ortaya çıktı. ‘BİZİ ALKIŞLAYIP SONRA HOMOFOBİSİNE YENİK DÜŞENLER VAR’ Klip bir drag queenin bir gününü gösteriyor. Siz de drag queensiniz. Bu gösteri Türkiye’de nerede duruyor? Aslına bakarsanız İstanbul’da çok var, İzmir ve Ankara’da da var. Fakat biz ikiyüzlü bir millet olduğumuz için şöyle oluyor; sahnede alkışlanıyor ve çok beğeniliyor, ama sonra homofobi ve transfobi ortaya çıkıyor. Çünkü oraya gelip bizi alkışlayıp sonra da kendi homofobisine, transfobisine yenik düşenler olabiliyor. Orada bizi beğenip sonra bir transseksüel gördüklerinde dalga geçebilecek, küfür edebilecek seviyeye gelebiliyorlar yani. Televizyonda Bülent Ersoy, Zeki Müren izleyip sonra da görmezden gelmeleri gibi bir şey bu... Kadının görünmeyen emeğini ölümsüzleştirecek bir belgesel: Arap Alevi Emekçi Kadınlar
Zeytin toplama mevsimi yaklaşırken Ortadoğu adına önemi büyük olan zeytin ağacı ile başlamak isteriz. Ortadoğu’da zeytin ağaçları her evin bahçesinde en az bir tane olmak koşuluyla yaşamı ve o topraklara aidiyeti simgeler. Ve zeytin ağacı altında doğmak asil bir ruha sahip olmaya denktir. Savaşlarda toprakları işgal etme, insanları evlerinden etme mesajı da bahçelerindeki zeytin ağaçları kesilerek verilir. Fikrimizce bu nedenledir ki barış zeytin dalı ile temsil edilir. Topraklarımız ortaktır, kardeşiz dercesine. Arap Alevi Kadınları olarak emeğimizi bir zeytin fidesi misali toprağa diktik. Kadın eliyle emeği, dili, kültürü görünür kılmak adına bu ilk adımımızdı. Toplantılarımızdan birinde kadın sorunları, toplumsal problemler, dil inşası üzerine konuşurken ve tam da nemmüş (kısır) yerken fikirleşmelerimizden bu belgesel fikri ortaya çıkıverdi. Bu noktada toplumda kadının görünmeyen emeğini var edip ölümsüzleştirmek istedik. Hepimizin annesi, nenesi, teyzesi, komşusu, dokunacağı en az bir kadın vardı. Madem yazılı kaynaklarımız yoktu o halde nenelerimizin ezgileri, hikâyeleri vardı. Madem sömürüyü gösteren kayıtlar yoktu o halde tarlada, bahçede, pamukta çalışan kadın işçilerin gerçekliği vardı. Madem kadınlar ötekiydi biz de başkaldıracaktık! Kadınlar… Tarlada maydanoz toplarken şarkılar çığıran kadınlar, defne kaynatırken hikâyeler anlatan kadınlar, pamuk toplarken âşık olan kadınlar, salça kaynatırken gülüşen kadınlar… Deniz kokan, tuz kokan, nergis gülen kadınlar… Emeği emeğimiz sesi sesimiz olan kadınlar. Bu belgeselde bir yıla sığacak tüm emekleri çekmeye çabalıyoruz. Temmuz 2017’ye denk geleceğini düşündüğümüz belgesel bitimini Evvel Temmuz ile karşılamayı istiyoruz.  Hasat mevsiminin gelişini bir ağaç etrafında şarkılarla karşılamak umuduyla… Gaia Dergi Kadın yönetmenler nerede?
Sinema sektöründeki cinsiyet adaletsizliği, Jennifer Lawrence'ın haklı olarak işaret ettiği oyuncular arasındaki maaş farkından ibaret değil sadece. Kamera arkasındaki cinsiyetler arasında adaletsizlik, maaş çeklerini aşan ve mesleki rolleri adeta yapısal olarak erkeklere paylaştıran bir düzeyde. Film üretim süreçlerini düşünürsek, sinema sektörü neredeyse tepeden tırnağa erkek egemen bir yapıya sahip. Hal böyle olunca, filmin arkasındaki ana yaratıcı rollerde (yönetmen, senarist, kurgucu gibi) erkeklerin yarattığı ve erkeklerin domine ettiği bir sistem sürüp gidiyor. Sinema sanatının yaratıcı evreni ve estetik dünyası da ağırlıkla erkek bakış açısıyla sınırlı kalmış oluyor. 'American Honey' filmiyle bu sene Cannes'da Jüri Özel Ödülü kazanan İngiliz yönetmen Andrea Arnold, son dönemde yayınlanan istatistiklerden hareketle geçen gün BBC'de veryansın etti. "Erkek hikâyeleriyle büyüdük" diyen Arnold, 2013 ve 2014'te Hollywood filmlerinin sadece yüzde 6,4'ünün kadınlar tarafından yönetildiğine işaret ederek, aktif bir şekilde pozitif ayrımcılık uygulanması gerektiğini söyledi. Arnold'tan iki gün önce de yükselişteki yönetmen Amma Asante tecrübelerinden hareketle, film sektöründeki yapımcıların kadın yönetmenlere güvenmediğini dile getirmişti. Ortadaki rakamlar güven problemini doğrular nitelikte. Üstelik ABD'de 2010-2015 arası ortalamanın yüzde 8,8 olduğunu düşünürsek, son yıllarda bu durumun daha da kötüye gittiği açık. Bir de İngiltere'ye bakalım: Son 10 yılda çekilen filmlerin sadece yüzde 14'ünün yönetmen koltuğunda kadınlar bulunuyor. 2015'te çekilen filmlerde yönetmen, yapımcı, kurgucu, senarist, görüntü yönetmeni pozisyonlarında bir kadın bulunan filmlerin oranı sadece yüzde 20. Her iki ülkede erkek yönetmenlerin, filmlerin kabaca yüzde 90'ı gibi akıl almaz bir oranını yönetiyor olması, yönetmenlik koltuğunun kadınlara daha zor ulaşılır olduğunu çarpıcı bir şekilde vurguluyor. Bu rakamlar daha da geniş bir kontekste oturtulduğunda, pozitif ayrımcılığın neden acilen gerekli olduğu daha da açık ortaya çıkabilir. Sinemanın ilk dönemi Sinemanın ilk yıllarında kamera arkasının kapıları erkekler ve kadınlara eşit bir şekilde açıktı. 1910-1920 arasında yönetmenlikten kurgu masasına, senaristlikten yapım tasarımına kadar pek çok pozisyonda cinsiyetler eşit bir şekilde dağılımdaydı. Üstelik, yönetmenlik ve senaristlik gibi en üst iki pozisyonda kadınların üstünlüğünden söz edilmekteydi. 1915'te sinema birlikleri tarafından yayınlanan makaleler kadınların sinema sektöründeki hükümranlığını açık bir şekilde vurguluyordu. ABD'de kadınlara oy hakkının 1920'ye kadar tanınmadığı düşünüldüğünde, sinema sektörünün dönemi için kadınlara inanılmaz bir alan açtığı söylenebilir. Ancak Hollywood 1920'lerde profesyonelleşme adı altında büyük bir değişim geçirdi. İlk önce 1920'lerde yapımcı ve yönetmen koltuklarındaki kadınların sayısı dramatik bir şekilde yüzde 20'lere düştü. Pek çok Avrupalı kadın yönetmen ülkesine döndü. Kadın senaristler ise 1930'lara kadar yüzde 50'ye yakın bir orandaydı ve 1920'ler boyunca Hollywood'un en fazla para kazanan senaristi bir kadındı (Frances Marion). Her zaman yüzde 50 civarında olan bu rakam, 1933'te Senaristler Birliği'nin kurulmasıyla hızlı bir şekilde yüzde 25 seviyelerine geriledi. Ardından göz açıp kapanana kadar kamera arkasında çalışan kadın sayısı pek çok pozisyon için yüzde 20 seviyesi ve altına düştü. Günümüzde Hollywood'd aki kadın senaristlerin son 5 yıldaki oranı sadece yüzde 13. %10'un altına düşen yönetmenlik ise düşüşü en sert yaşayan meslek olmuş. Sinema sanatının ilk döneminde yaratım süreci ve kontrol mekanizmalarının tümünde bulunan kadınlar, sinema sanatının gidişatını erkekler kadar şekillendiren bir pozisyondaydı. Günümüzdeyse, film sektöründeki üretim süreçlerinin kadınları sistematik olarak dışlayan yapısı uzun yıllardır devam ettiği için, erkek egemen bir kültürel döngü de üretilmiş durumda. ABD'de üniversitelerde sinema bölümündeki kadın öğrenci oranlarının sürekli geriye doğru gidiyor oluşu; ya da internetteki en büyük eleştiri veritabanı olan Rotten Tomatoes'taki eleştirmenlerin yüzde 73'ünün erkek oluşu bu kültürel döngünün bir sonucu olsa gerek. Haftaya bir de bu bağlamda son yıllarda Türk filmlerindeki kadın yönetmen rakamlarını ele alalım. 'Şişelere Mektuplar' albüm tanıtım konseri 7 Ekim'de
Nihil Piraye'den yeni single
Şair Sennur Sezer bugün şiirleriyle anılacak
Geçen yıl 7 Ekim’de yaşamını yitiren şair ve yazar Sennur Sezer’i şairler, yazarlar, okurları ve dostları şiirleri ile anacak. 7 Ekim’de saat 19.00’da Beyoğlu’da bulunan Mefisto Kitabevi’nde bir etkinlik gerçekleşecek. Yazar Doğan Hızlan, geçirdiği kalp krizi sonucu hayatını kaybeden Sezer için, “Sennur Sezer Türkiye’de kadın şair olmanın, bunu sol ideolojiyle hayatına ve eserlerine uygulamanın simge isimlerinden biriydi” derken Aydın Çubukçu, "Fakat söz sana Sennur, o çok sevdiğin türküde söylendiği gibi, sabahı sahipsiz bırakmayacağız…." ifadelerini kullandı. Eray Canberk ise "Sennur bizim kuşağın şairiydi. Ben Sennur’u hem şair arkadaşım olarak nitelerdim, aynı zamanda bizim kuşağın yiğit kadınlardan biriydi, derdim" demişti. Türkiye Yazarlar Sendikası şairi yitirmemizin ardından yazılan yazıları derledi ve “Sevdadır Kısaltan Geceyi” adını verdikleri bir kitapta bir araya getirdi. Kitap Türkiye Yazarlar Sendikası Genel Başkanı, şair Mustafa Köz’ün “Bir Nehrin Anahtarı Sennur Sezer” başlıklı yazısıyla açılıyor: “Sennur Sezer ‘şiir ömrü’nü ‘insanın ömrüyle’ sınadı. Umutla yazdı, aşkla düşledi, emek için dövüştü, şairin özgürlüğünün yeryüzünün özgürlüğü olduğuna inandı. Eğilmedi, kırılmadı, yalpalamadı, emekleri ve özgürlükleri için yazdığı insanlar, yalnızca kendi ülkesinin işçileri, emekçileri, yoksulları değildi. "Bunun için 'Burda ya da Angola’da hep aynıdır insanlar/ Sevilmek ister kadın/ Çocuk doymak, korunmak, /Erkek iş ister ellerine /Ve dinlenebilmek /Eve dönünce /Burda ya da Angola’da /İnsan insanca yaşamak ister kısası.' diyordu ‘Direnç Şiirleri’nde... Onun şiirlerinde dağlar, yağmurlar, göller, gözeler, ovalar, gökyüzleri denizler daha sonsuz şimdi. Çünkü o, onların özgürlüğü için de düşündü, yazdı. Hep denize, açık denizlere koşan bir nehirdi şiiri...” Köz’ün ardından ilk sözü 49 yılı birlikte geçirdikleri eşi, Yazar Adnan Özyalçıner alıyor. 8 Ekim 2015’te Sennur Sezer’in ardından söyledikleri sıralanıyor: “O benim her şeyimdi. O benim elim, ayağımdı. Elim ayağım koptu. O bir şairdi. Şiir yüklü, yaşam yüklü, sevgi yüklü, umut yüklü bir defter kapandı...” Kitapta Sennur Sezer’in ardından yazan yazarlar, şairler, birlikte çalıştıkları kültür emekçileri, işçiler, yoldaşları, emekçiler yer alıyor. Şair-Yazar Sennur Sezer’i anmak ve ardından yazılanların derlendiği kitabı paylaşmak için 7 Ekim’de saat 19.00’da Beyoğlu’da bulunan Mefisto Kitabevi’nde bir etkinlik gerçekleşecek. Etkinlikte Türkiye Yazarlar Sendikası Genel Başkanı Mustafa Köz, Evrensel Basım Yayın Yayın Yönetmeni Cavit Nacitarhan, Adnan Özyalçıner, Gülce Başer, Gülsüm Cengiz, Betül Dünder, Arife Kalender, Gonca Özmen, Nur Saka ve Berrin Taş konuşmacı olacak ve Sennur Sezer’in şiirlerini okuyacak. (T24) Kadın gözünden, “kadın ve direniş” sergisi
BURCU CANSU Ressam Firuzan Özen’in kişisel resim sergisi açıldı. Çankaya Belediyesi’ne bağlı Galeri Kara’da, resimlerini sergileyen Ressam Özen, resimlerinde karanlıklardan çıkmaya çalışan, renkli ve savaşkan kadınları çizdiğini belirtti. Çalışmalarında, karanlıklardan çıkmaya çalışan, renkli ve savaşkan kadınları ele alan Özen, resimlerini “Karanlıklardan çıkmaya çalışan, renkli ve savaşkan kadınlar... Kendilerini yeniden ve yeniden kurgulamaya çalışmanın dinginliğiyle belki de biz buradayız, her zaman buradaydık zaten diyen ve birbirlerine tutunarak ayakta kalmaya çalışmaya çalışanlar onlar” şeklinde tanımlıyor. “Coşkuyu, direnişi, kadını resmediyorum” Daha önce Bartın’da da sergi açtığını söyleyen Özen, Ankara’da da sergi açmaktan mutlu olduğunu belirtti. Yoğun katılımın gerçekleştiği sergide, BirGün’e konuşan Ressam Özen, kendine ve resimlerine ilişkin şunları söyledi: “Resim öğretmeniyim, Bartın’da çalışıyorum. Eğitim Sen eski şube başkanıyım. Sergi kadın temalı… Dans eden kadınları gördüğünüzde bunların sadece dans ediyor olduğunu düşünmeyin, ben coşkuyu, direnişi, yan yana kalabilmeyi resmettim. Ben bir kadın olarak ataerkil düzenden bugüne kadar, kadının o karanlık içerisinden çıkması ve omuz omuza çıkmamıza ilişkin çalışmalar yapıyorum. Resimlerimde daha çok alt fon dikkati çekiyor. Doku çalışıyorum. Özel bir teknik ile zift kullanıyorum. Doku da tarihi figürler kullanıyorum. Plastik boya ile de boyuyorum. Afrikalı kadınlardan çok etkileniyorum. Siyasetten bağımsız bakmıyorum tabiki meseleye. Direnişi ve yan yana durmayı, birlikte olmanın önemine dikkati çekmek istiyorum. Afrikalı kadınlar bana çok daha saf, modern zaman kaygısı taşımadıkları için yalın ve sade halleri ile var etmeye çalıştım.” Sergi 10 Ekim’e kadar Ankaralı sanatseverlerin ziyaretine açık tutulacak.  125 yazar tüm zamanların en şahane kitaplarını seçti
Çağdaş İngiliz ve Amerikan edebiyatının 10 şahane romanı, öykü koleksiyonu, oyunları ve şiirleri, The Top Ten: Writers Pick Their Favorite Books (En iyi 10 Roman: Yazarların Favori Kitapları) adlı bir listede toplandı. Listeye katkıda bulunan yazarlar arasında Normal Mailer, Ann Patchett, Jonathan Franzen, Claire Messud, and Joyce Carol Oates gibi isimler de var. İşte yazarların favori kitapları: 20. yüzyılın en iyi 10 romanı: 1. Lolita – Vladimir Nabokov 2. Muhteşem Gatsby – F. Scott Fitzgerald 3. Kayıp Zamanın İzinde – Marcel Proust 4. Ulysses – James Joyce 5. Dublinliler – James Joyce 6. Yüzyıllık Yalnızlık – Gabriel Garcia Marquez 7. Ses ve Öfke – William Faulkner 8. Deniz Feneri – Virginia Woolf 9. Bütün Hikayeler – Flannery O’Connor 10. Solgun Ateş – Vladimir Nabokov 19. yüzyılın en iyi 10 romanı: 1. Anna Karenina – Leo Tolstoy 2. Madame Bovary – Gustave Flaubert 3. Savaş ve Barış – Leo Tolstoy 4. Huckleberry Finn’in Maceraları – Mark Twain 5. Anton Çehov’dan Hikayeler – Anton Çehov 6. Middlemarch – George Eliot 7. Moby-Dick – Herman Melville 8. Büyük Umutlar – Charles Dickens 9. Suç ve Ceza – Fyodor Dostoyevsky 10. Emma – Jane Austen Seçilen kitap sayılarına göre yazarlar 1. William Shakespeare – 11 2. William Faulkner – 6 3. Henry James – 6 4. Jane Austen – 5 5. Charles Dickens – 5 6. Fyodor Dostoyevski – 5 7. Ernest Hemingway – 5 8. Franz Kafka – 5 9. James Joyce, Thomas Mann, Vladimir Nabokov, Mark Twain, Virginia Woolf – 4 Kazandıkları puana göre yazarlar 1. Leo Tolstoy – 327 2. William Shakespeare – 293 3. James Joyce – 194 4. Vladimir Nabokov – 190 5. Fyodor Dostoevsky – 177 6. William Faulkner – 173 7. Charles Dickens – 168 8. Anton Çehov – 165 9. Gustave Flaubert – 163 10. Jane Austen – 161(edebiyathaber.net) Themis ve Bizim Murat
Türker Ayyıldız Themis, Yunan mitolojisinde Uranüs ve Gaia'nın kızı olan adalet ve düzen tanrıçasıdır. Bizim Murat’ın ağzı süt kokan bir kızı vardır. Yeğenimizdir, nazarlıklı hediyesini omzuna asmak için kırkının çıkması beklenmektedir. Themis İlahi adaletin tecessümüdür. Kendisi öfkeli veya cezalandırıcı değildir. Bizim Murat hiç değildir. Adildir, sevecendir, yardımseverdir. Güldü mü, başka bir dilde güldürenlerdendir. Themis kâhindir, kehânet gücü vardır. Bizim Murat’ın da kehanet gücü vardır. Bu topraklara elbet bir gün barışın, kardeşliğin, sevginin, dostluğun, insanlığın geleceğini yıllar önce görenlerdendir. Görmekle kalmayıp, eşine dostuna, konusuna komşusuna, yaşlısına çocuğuna anlatanlardandır. Themis Tanrısal bir varlıktır. Bizim Murat bildiğin insandır. İyi bir insandır üstelik. İyi bir öğretmendir, eli cetvel tutanlardan değil tebeşir tutanlardandır. Türkçe öğreten, türkçe yazandır. Bilime, sanata, edebiyata inananlardandır. Themis, Olympos’ta yaşar. Bizim Murat “Mecburiyet Caddesinde” oturur. Kamil’in, Ekber’in, Refik’in iyi arkadaşıdır. Annesinden önce uyuyanların derdine inananlardan değildir. Kendini yalnız bırakmamak için tüm gece aynanın karşısında oturanlardandır. Bizi yalnız bırakmayanlardandır. Bizim yalnız bırakmayacaklarımızdandır. Themis ve Bizim Murat. Adalet ve insanlık. Bir an önce, hemen, şimdi. Edebiyatı mücadelesiydi
Roald Dahl, 1916'da İngiltere, Galler'de Norveçli bir ailenin çocuğu olarak dünyaya geldi. Eğitimini İngiltere'de tamamladıktan sonra Afrika'da Shell firması için çalışmaya başladı. İkinci Dünya Savaşı'nda RAF savaş uçaklarında pilotluk yaparken, başından aldığı ağır bir darbe sonucu ordudan ayrıldı ve yazmaya başladı. Roald Dahl, başarılı ve tanınan çocuk kitapları yazarlarından biridir. Çocuk kitaplarının yanı sıra büyükler için yazdığı kitapları ve oyunları vardır. Roald Dahl, 1990 yılında 74 yaşındayken öldü. Türkiye'de Roald Dahl'ın kitapları Can Çocuk'tan yayınlandı. Yazarın 100. doğum günü kutlamalarıyla ilgili eşi Felicity Dahl ile bir söyleşi gerçekleştirildi. »Felicity, Roald Dahl’ın 100. doğum gününün -Roald’un bir hikâye anlatıcısı olarak gücünün kalıcılığının- dünya çapında kutlanması size neler hissettiriyor? Roald’un okurları ve edebiyat çevreleri tarafından böyle takdirle anılması aklımı başımdan alıyor. Fakat bir yandan da burada olup tüm bunlara tanık olamadığı için çok üzülüyorum. Onunla, bu kadar sevilip tanınmasıyla gurur duyuyorum. »Sizce Roald, 100. doğum gününün dünya çapında kutlanmasıyla ilgili neler hissederdi? Bu kutlamaların onun özellikle keyif alacağını düşündüğünüz bir yönü var mı? Eminim onun da aklını başından alırdı tüm bu kutlamalar. Fakat partilerden hoşlanmazdı, evde ailesiyle, bir bardak şarap eşliğinde iyi bir yemeğin tadını çıkarmayı tercih ederdi; asıl hoşlandığı buydu. Ayrıca çocukları okulda ziyaret etmeyi ve öğretmenlerin öğrencilerine edebi kültür konusunda ilham vermelerine yardımcı olduğunu hissetmeyi severdi. Yani özellikle eylüldeki doğum gününde, okullarda -ve diğer mekânlarda- gerçekleştirilecek olan kutlamaları severdi. »Roald’un eserlerinin hangi özellikleri onun, genç okurlarla nesilden nesile bu denli güçlü bir bağ kurmasını sağlıyor? Kesinlikle mizah. Ayrıca, alışılageldik olanı yıkması ve insanları yakından gözlemleyişi sayesinde karakter tasviri konusundaki ustalığı. Karakterler hakkında bazen gizli ya da mahrem şeyleri, bir sırrı paylaşıyormuşçasına anlatırdı okurlara. Böylece yazarla okur arasında olağanüstü güçlü bir bağ yaratırdı. »Roald Dahl’ın en sevdiğiniz hikâyesi hangisi? Dev Şeftali. Çünkü muazzam bir hayal gücünün, uçsuz bucaksız bir cesaretin öyküsü ve arkadaş seçiminin hayatta ne kadar önemli olduğunu gösteriyor. Ve tabii seyahat etmenin muhteşem bir yolu!»Roald birçok unutulmaz karakter yarattı, sizin favoriniz hangisi? Zor bir soru! Nibbleswick Papazı’nın, dört ayaklı çöpçatan Kaplumbağa kadar kalbimde yeri var. Ayrıca Bay ve Bayan Kıl’ı ve korkunç Trunchbull’u da dahil ederim bu listeye. Son olarak, harika bir şekerci dükkânına kavuşan Zürafa, Peli ve Ben. Çocukken çok istediğim bir şeydi şekerci dükkânımın olması. »Roald Dahl’ın en çok gurur duyduğu kitabı hangisiydi? Koca Sevimli Dev. Kendi kitapları içinde bir klasik olduğunu düşünürdü Koca Sevimli Dev’in. Bense kaleme aldığı birçok klasikten ‘yalnızca biri’ derdim. »Herkesin söylediğine göre, Roald Dahl çok disiplinli bir yazardı, özellikle son yıllarında. O bir kitap üzerinde çalışırken günbegün onunla birlikte yaşamak nasıldı? Evet, inanılmaz derecede disiplinli çalışırdı. Yazı tahtasındaki boş bir bölüm, bir kitabı bitirdikten sonra bile zihnini meşgul ederdi. Çalıma saatleri düzenliydi ve yazı konusunda Hemingway’in tavsiyesini dikkate alırdı: “Yolunda gidiyorsa, durun.” Bu, ertesi sabah o işe dönmeyi kolaylaştırırdı. Onunla yaşamak hayal edebileceğinizden de zevkliydi. »Roald Dahl’ın hayat ve çocukluk hakkındaki görüşleri, onun kitaplarında bulduğumuz hayatla ve çocuklukla nasıl bağlantılıydı? Uykusuz gecelerde, ihtişamlı hayaller yaratırdı. Bu hayaller Koca Sevimli Dev’e de dahil edilmişti tabii. Minpins’de, “Sihre inanmayanlar, onu asla bulamazlar,” diye yazdı. Hayallerin, şartlar ne olursa olsun gerçekleşebileceğine inandı. Matilda, James ve Charlie'nin bütün hayalleri gerçekleşti. Roald’un epeyce ayrıcalıklı bir aile geçmişi olmasına rağmen, kendi talihsizlikleri vardı. Babası o henüz çok küçükken ölmüş ve Roald, daha sonra başka aile trajedileri de yaşamıştı. Ancak kendi amaçları için bıkmadan usanmadan savaştı; ister ilk eşinin hastalığından sonraki rehabilitasyon süreci gibi özel bir konu olsun, ister çocuk edebiyatı konusundaki tutkusu gibi genel bir konu... Aynı zamanda, gerçekçi ve pratik biriydi. Çocuklar ona nasıl yazar olunacağını sorduğunda, önce tamirci ya da tesisatçı olmalarını, sonra yazarlığa soyunmalarını söylerdi. Her zaman kirayı ödeyebilmeniz gerekir! »Roald’un eserleri birçok ulusararası üne sahip ressam tarafından resimlenmiş olsa da, Quentin Blake ile aralarında eşsiz bir kimya vardı. Sizce Dahl / Blake işbirliğindeki başarının sırrı neydi? Bana kalırsa bu, ikisinin insanlar hakkındaki gözlemleriydi, şüphesiz. Quentin, Roald'un karakterlerini görsel bir mizah ve karşı konulmaz bir muziplikle yorumladı. İkisi de birbirlerinin eserlerine hayranlık ve güven besliyordu. Birlikte çalışırken eğleniyorlardı, aslında işin özü de buydu! »Yemekler, özellikle de çikolata, Roald’un kitaplarına belirgin biçimde eşlik eder. Gerçek hayatta en sevdiği yemek neydi? Karides, bahçeden taze toplanıp tereyağı ve maydanozla hazırlanmış patates, kabuklu deniz ürünleri, dilbalığı, karatavuk, chlodnik (Polonya usulü pancar kökü ve ıstakoz çorbası; dünyanın en güzel kumarhanesinin mutfağında, Polonyalı eski bir şef tarafından yapılıyordu) ve tabii bütün yemekler bir parça çikolatayla taçlandırılmalıydı. Prestat’tan çikolatalı şekerleme, Kit Kat ve Smarties.»O, hem hikâyelerinde hem de hayatında iflah olmaz bir mucit ve sorun çözücüydü. Sizce en gurur duyduğu buluşu hangisiydi? Hiç şüphesiz Wade-Dahl-Till Valfı. Hem oğlunun hayatını kurtardı, hem de birçok kişinin daha hayatını kurtarmayı sürdürdü. »Haylazlık Roald’un kitaplarının bir başka önemli özelliği. Onun hayatında haylazlık özelliği kendini nasıl gösterdi, bizimle paylaşır mısınız? İyi bir sporcuydu, Repton School’dayken hokey takımındaymış. Bir gün, hokey sopasının lastik kılıfını çıkarıp bakır telle kaplamış ve kaplamanın üstüne tekrar lastik kılıfı yerleştirmiş. Topa vurmuş ve top kilometrelerce uçmuş. Ancak, ne yazık ki yakayı ele vermiş. Spor hocası sopanın ağırlığı karşısında hayrete düşmüş ve onu hile yapmakla suçlamış. Bence bunun yerine, yaratıcılığının gücü için ödüllendirilmeliydi! »Roald’un 1990 yılındaki vakitsiz ölümünün ardından, onun adına iki yardım vakfı kurdunuz. Roald Dahl’s Marvellous Children’s Charity / Roald Dahl’ın Harika Çocuklar Derneği (eski adıyla The Roald Dahl Foundation / Roald Dahl Vakfı) ile The Roald Dahl Museum and Story Centre / Roald Dahl Müzesi ve Hikâye Merkezi. Sizin için, tıp ve yaratıcılık alanlarında onun mirasını yaşatmak ne ölçüde önemli? Her iki vakıf da benim için son derece önemli. Edebiyat Roald’un hayattaki mücadelesiydi, tıp ise tutkusu. Miss Honey gibi iyi öğretmenlerin elzem olduğunu düşünüyordu. Doktorlara, hemşirelere, ve insanların hayatını kurtarmak, onları iyileştirmek için yaptıkları çalışmalara olan hayranlığı ölçülemeyecek kadar fazlaydı. »Roald Dahl’ın 100. doğum günü vesilesiyle basılan yeni kitaplardan en heyecan verici olanı Oxford’un “Roald Dahl Sözlüğü” (The Oxford Roald Dahl Dictionary). Hem Roald tarafından kullanıldığı şekliyle geleneksel dili, hem de Roald’un kendi yarattığı Gobblefunk[1] dilinden birçok örneği içeriyor. Sizin en sevdiğiniz Gobblefunk sözcüğü nedir? Whizzpopping![2] »Herkesin bildiği gibi, Roald hayattayken, kendi kitaplarından uyarlanan filmler konusunda şüpheciydi. Sizce Steven Spielberg’ün Koca Sevimli Dev’i hakkında ne düşünürdü? Bence filme bayılırdı. Spielberg ve Melissa Matheson kitaba öyle bağlı kaldılar ki, bana göre hikâyenin merkezinde yer alan Sophie ve Koca Sevimli Dev arasındaki bağı son derece iyi yansıttılar. Roald, Mark Rylance’ın filmdeki olağanüstü performansını, Ruby Barnhill’in cesur yorumunu ve Penelope Wilton’ın müthiş kraliçesini alkışlardı. Kaynak: Dahl Nominee LimitedÇeviri: Tuğçe Özdeniz [1] Gobblefunk, Roald Dahl’ın uydurduğu dildir, kendi kitaplarında Gobblefunk sözcükleri sıklıkla karşımıza çıkar. [2] Whizpopping sözcüğü “pırtlamak” anlamında kullanılır. Müzik hayatla birleşmeli
ONUR BÜTÜN Fotoğraf: Müjde Çarpraz “Yürüyen Merdiven” bu yıl çıkardığı "Çınar, Güneş ve Bir Deli" adlı albümü ile müzik dünyamıza konuk oldu... Grup 2014'ten beri bir davul-piyano ikilisi olarak çalışıyor. 10 yılı aşkın süredir dostlukları, kolektif müzikal üretimleri devam eden Yiğit Özatalay ve Mustafa Kemal Emirel’le söyleştik. Sohbetimiz boyunca vakur duruşlarının yanı sıra muzip gülüşmeleri, ürettikleri müzik üzerine konuşmamızı kolaylaştırdı. » “Yürüyen Merdiven” bir grup ismi olarak mekanizmi, tembelliği, büyük alış veriş merkezlerinin kaotikliğini anımsatırken siz bu isme atfettiğiniz özel bir anlam olduğunu söylüyorsunuz … Buradan başlayalım mı sohbetimize? Yiğit Özatalay (piyano): Bizim bu nitelemeden anladığımız mekanik bir yürüyen merdiven değil. Can Yücel'ce söylersek, başka türlü bir "yürüyen merdiven" bizim istediğimiz... İki bacaklı bir organizma. Albümün kapağında da görülebileceği gibi, bu organizmanın ayakta durabilmesi ve yürüyebilmesi, bizim dengeli ve müzikal birlikteliğimizle mümkün. Her bacak aslında ayrı bir bedeni temsil etmekle birlikte diğer bedene bağlı ve empatik; müzikal iletişimimizde de olmasını istediğimiz gibi. Örneğin davulun melodik kişiliğiyle piyanoya, piyanonun perküsif kişiliğiyle davula yaklaştığı bir denge söz konusu. Bu denge sadece ayakta kalma çabası değil, özen ve birbirini anlama/dinleme açıklığı olarak da düşünülebilir. » Müzik gruplarını dinlerken genellikle bas ya da bas işlevi görecek enstrüman kullanımına ihtiyaç duyar kulaklarımız… Bu durumu bir “yokluk” olarak tanımlıyor musunuz? Mustafa Kemal Emirel (davul): Yokluk tanımlaması bizim için geçerli değil; bu bir çeşitlilik, bir artı bizim açımızdan. Bassız sayılmayız, piyanonun alt oktavları fazlasıyla bas işlevi görüyor. Bas frekansların hiç olmadığı bir müzik yapmıyoruz. Sadece, ikili olarak iletişimimizden çok memnunuz ve bu “bassızlık” durumunu böyle görebiliriz. Müzik, temelde iletişimden ibaret bir olgu. Benim açımdan müzikal bir sonuç çıkması için bu bile yeterli. Piyano ve davul enstrümanlarının her ikisi de zaten en tizden en basa tüm frekans paletini fazlasıyla ve çok yönlü kullanan iki sihirbaz gibiler. Bu enstrüman ikilisi birlikte yürüdüklerinde zaten hayli zengin bir müzikal etki yaratabiliyorlar. »Albümde yer alan parçaların sözleri arasında Nâzım Hikmet’in şiirleri ve Yiğit Özatalay’ın yazdığı dizeler bulunuyor. ‘Kırmızı Paltolu Kız’, ‘Bir Delinin Hata Defteri’ ve ‘Direndikçe’ parçalarını örneklemek gerekirse, nasıl bir söz yazım/seçim sürecinden geçiyorsunuz? Y.Ö.: Eğer bir yapıttan özgünlük ve yaratıcılık bekliyorsak, üretim süreci de bu nitelikleri taşımalı. Üç şarkı da ilk sözlü müzik denemelerim. Yaşadığım olaylar veya durumlar etrafında gelişti; ilk ikisi ikili ilişkiler, üçüncüsü ise Haziran Direnişi'ne dair... Genelde, nerede noktalanacağını bilmeden düşünmeye başlıyorum sözleri. Uzun bir süre, yazmadan kafamda dönüyorlar. Yavaş yavaş müzik ve sözün birbirini biçimlendirmesini hedefliyorum.. » Piyano ile davulun sakin, sade öyküsü tiyatral müziğin içindeki yerinizi çok iyi betimliyor. Y.Ö.: Dostlar Tiyatrosu ile çalışmaya başladıktan sonra müziklerimdeki teatral etki kendini ister istemez belli etmeye başladı. Müzik diğer sanatlarla (şiir, tiyatro, dans vb.) bağlantı kurduğu zaman bir işlevsellik kazanıyor ve hayatla daha da bütünleşiyor. Hatta ne kadar müzik-dışı hayatla bütünleştirebilirsek o kadar başarılıyız. » Albümün üretilmesi sürecinde birlikte çalıştığınız arkadaşlarınızın katkısı üzerine neler söyleyebilirsiniz? M.K.E.: Her arkadaşımız performansımızı ayrı ayrı etkiledi ve her birinin albüme katkısı gerçekten çok büyük. Genco Erkal’ın ve Hans Andersson’un yaşları itibariyle albüme taşıdıkları bir olgunluk olduğu kesin. Diğer arkadaşlarımız da zaten iletişimde olduğumuz ve zaman zaman birlikte müzik icra ettiğimiz insanlar. Ülkü Aybala Sunat ile üçlü ve dörtlü olarak çalıyoruz; Tülay Günal, Deniz Doğangün ve Yiğit zaten Dostlar Tiyatrosu'nda beraberler. Meriç Dönük ve Volkan Topakoğlu ile üniversite yıllarımızdan arkadaşız. Nebi Birgi ve Ezgi Erol da renkli ve güzel kişilikleriyle dokundular müziğimize. Ses teknisyeni arkadaşlarımız Çağdaş Yarman ve Tayis Yıldızcı sıcak, özverili çalışmaları ile hem uyumlu hem de deneysel bir ortam yarattılar ki bu da üretimimize itici güç oldu. Ayrıca videolarımızı çeken Berivan Yurtsevener’i ve bu albümün basılmasını/yayınlanmasını sağlayan Ediz Hafızoğlu ile Kabak&Lin Records’u da anmadan geçmeyelim.  Sentetik, Sinan Tuncay
‘Sentetik’ Sinan Tuncay’ın, İstanbul C.A.M Galeri’de açtığı ilk kişisel sergisi. Son üç yıl içinde hazırladığı fotoğraf ve video çalışmalarıyla sanatçı; çekilen ve bulunan imajlarla oluşturulan detaylı kolajlarla, ataerkil yapının şekillendirdiği toplumsal cinsiyete, melankolik bir Türk nostaljisi üzerinden yaklaşıyor. İşlerinin odağı ise toplumsal cinsiyet kavramı. Video enstalasyon projesi ‘Annem Evde Yok’ 90’ların özel televizyon kanallarıyla birlikte yarı-mahrem bir boyut kazanan Yeşilçam melodramlarındaki komformist kadın temsillerine odaklanıyor. ‘Sentetik’, ‘Minyatür Sanatı’ndan esinlenerek tek kaçışlı perspektife ters duran, iki ve üç boyut arasında seyreden fotografik hiyerarşi dünyalarını sunuyor. Gerçeği minyatüre, kamuyu özele dahil eden imajlar, seyirciyi, cinsiyetin modernite ve muhafazakarlık çelişkilerini deneyimlemeye davet ediyor. Yapay saçların titizlikle muhafaza edildiği ‘Sentetik Harem’in cinsiyet koleksiyonu ve sanatçının, kadın ve erkek temsili arasında duran eklektik bir arzu nesnesini kendi suretine uyarladığı otoportresi serginin diğer işleri. “Sentetik”, Türkiye’nin bekaret ve ataerkil erkek imajı etrafında fantazileşen heteronormatif yapısına dikkat çekiyor; suni cinsiyet dünyalarından bir çıkış yolu arıyor. Sentetik hayatlar içinde yaşayan plastik insanlar... Hiç eğlenmedikleri mekânda, hiç komik bulmadıkları insanlara gülenler... Kendi kabının şeklini bir türlü öğrenememiş, başkalarının kaplarında rahatlıkla şekil alanlar... Sistemin kendini ayakta tutabilmek adına geliştirdiği yapay gereksinimlerdeki kişi; modern dünyada adeta bir vitrin ya da farklı yaşamlar sunan bir pencere gibi pseudo bir yaşam yani sürekli olarak yenilenen sentetik imajlar, hayatlar, görüntüler ve idoller üretmekte. Yaşamlarını esir alan bu yapay, bu sentetik kimlik içindeki kurgu kişiler, görselliği kendine toplumda bir yer edinebilmek adına kullanılıyor. Sanatçı; yaşamımızın her alanını istila etmiş sentetik hayatlar, sentetik gözyaşları, sentetik gülüşler, sentetik cinsiyet kimlikleri ve bunların sentetik ilişkileri, evlilik adına türlü işkencelere katlanmak zorunda bırakılan kadınlar, gelinliklerin beline sarılan kurdelalar, ‘Kanka’ adlı üç kanallı video yerleşkesindeki enstitüleşen erkeğin okul sıralarında, soyunma odalarında ve tuvaletlerindeki ergenlik temsilleri, ‘Gayri Meşru Üçleme’de türbede, ibadethanede, bekarlığa veda partilerinde -gazinoda- Osmanlı minyatürleri eşliğiyle sentetik dünyadaki gözlemlerini aktarıyor. Sentetiğin geleneksel kültürde olduğu kadar çağdaş kültürde de ‘örtülü kalmış bir insan davranışı ekseni’ oluşturduğunu göstermesi, gerçek hayat parçacıklarını sergisinde bir araya getirmesi, onlardan kurgusal hayat formları çıkarması, Osmanlı’dan bu yana sentetik yaşamların geçmişten bugüne geçirdiği evrim, hayat ve hayata karşı geliştirdikleri bakış açıları, içerisinde yaşanılan dönem ve sosyal yapıya göre değişiklik gösteren form ve görünümler üretmesi, metnin içinde kör gözüm parmak gezmemesi, sentetik hayatların en natürel haliyle ve ustaca bir şekilde karşımıza çıkması sanatçının başarısı. Sinan Tuncay’ın ‘SYNTHETİC’ adlı sergisi 29 Ekim’e kadar açık, Çukurcuma C.A.M Galeri’de izlenebilir.  Karadeniz'de kıyıya vuran Lenin heykeli film oluyor
Sovyetler Birliği'nin yıkıldığı yıl denize atılan ve Karadeniz'in hırçın dalgalarıyla Düzce'nin Akçakoca kıyılarına vuran Sovyet devriminin lideri Lenin'in ağaç oyma büstü, şimdi bir filme konu oldu. Olayın meydana geldiği 1991'de Ankara'yı çıkmaza sokan Lenin büstünün hikayesini yazar Barış Bıçakçı ve yönetmen Tufan Taştan senaryolaştırdı. Olay "Sen Ben Lenin" adıyla beyaz perdeye taşınıyor. Sovyetler Birliği'nin yıkıldığı yıl denize atılan Ekim Devrimi'nin lideri Lenin'in ağaç oyma büstünün dalgaların sürüklemesiyle Düzce'de Akçakoca kıyılarına vurması, Barış Bıçakçı ve Tufan Taştan'ın senaryolaştırmasıyla "Sen Ben Lenin" adlı filmle beyaz perdeye taşınıyor. Dünyada olay olmuştu 1991 yılında Sovyetler Birliği'nin yıkılmasıyla birlikte denize atılan Lenin heykellerinden biri yıllar sonra Karadeniz'e kıyısı bulunan Düzce'nin Akçakoca ilçesinde sahile vurmuştu. Belediyenin heykeli dikme fikri üzerine dünya basınında yer bulan bu haber, daha dikilmeden birçok turistin ilgisini çekerek Akçakoca'yı turizm ajanslarında en çok arananlar listesine almıştı. Kasaba meydanına Lenin heykeli dikilecekti Turizm konusunda tüm ilgileri üzerine çeken Akçakoca, Ankara'nın da dikkatini çekmişti. 2009 yılında Ankara ile gerçekleşen bürokratik görüşmelerin sonucunda Lenin heykelinin kasaba meydanına dikilmemesi, kasabaya yapılacak bir müzede sergilenmesi kararı çıkmıştı. Lenin heykeli hala belediyenin deposunda Bugün, aradan yıllar geçmiş olmasına rağmen Lenin heykeli hâlâ belediyenin deposunda bekletiliyor. Türkiye'nin yanı sıra dünya basının da ilgisini çeken bu rastlantıda bir soru hep akıllarda: Peki, Lenin heykeli kasabanın meydanına dikilseydi ne olurdu? Lenin Türkiye'de, beyaz perdede Bu soru üzerine yola çıkan edebiyatçı Barış Bıçakçı ve yönetmen Tufan Taştan kara mizah türünde bir film senaryosu yazdılar: Sen Ben Lenin. Filmin çekim hazırlıklarına önümüzdeki günlerde başlanacak. Lenin heykelinin kasaba meydanına dikilmesiyle birlikte, kasabalıların değişen hayatlarını konu alan film, gerçekte yarım kalan bir hikâyeyi sonlandırıyor. Barış Bıçakçı ve Tufan Taştan, evrensel bir kişilik olan Lenin'in, Türkiye'nin bir sahil kasabasındaki turistik etkisini hem biraz içlenerek hem de hicvederek ele alıyor. Lenin büstünün Türkiye'ye gelişi film oluyor
Karadeniz'in hırçın dalgalarıyla Düzce kıyılarına vuran, Ekim Devrimi’nin lideri Lenin’in ağaç oyma büstünün Türkiye’ye gelişi film oluyor. Karadeniz'in hırçın dalgalarıyla Düzce’nin Akçakoca kıyılarına vuran, Ekim Devrimi’nin lideri Lenin’in ağaç oyma büstünün Türkiye’ye gelişi film oluyor. Evrensel'in haberine göre, 1991 yılında Sovyetler Birliği’nin yıkılmasıyla birlikte denize atılan Lenin heykellerinden biri yıllar sonra Karadeniz’e kıyısı bulunan Düzce’nin Akçakoca ilçesinde sahile vurmuştu. Belediyenin heykeli dikme fikri üzerine dünya basınında yer bulan bu haber, daha dikilmeden birçok turistin ilgisini çekerek Akçakoca’yı turizm ajanslarında en çok arananlar listesinealmıştı.Turizm konusunda tüm ilgileri üzerine çeken Akçakoca, Ankara’nın da dikkatini çekmişti. 2009 yılında Ankara ile gerçekleşen bürokratik görüşmelerin sonucundaLenin heykelininkasaba meydanına dikilmemesi, kasabaya yapılacak bir müzede sergilenmesi kararı çıkmıştı. Bugün, aradan yıllar geçmiş olmasına rağmen Lenin heykelihâlâ belediyenin deposunda bekletiliyor. Türkiye’nin yanı sıra dünya basının da ilgisini çeken bu rastlantıda bir soru hep akıllarda: Peki, Lenin heykeli kasabanın meydanına dikilseydi ne olurdu? Bu soru üzerine yola çıkan edebiyatçı Barış Bıçakçı ve yönetmen Tufan Taştan kara mizah türünde bir film senaryosu yazdılar: Sen Ben Lenin. Filmin çekim hazırlıklarına önümüzdeki günlerde başlanacak. Lenin heykelinin kasaba meydanına dikilmesiyle birlikte, kasabalıların değişen hayatlarını konu alan film, gerçekte yarım kalan bir hikâyeyi sonlandırıyor. Barış Bıçakçı ve Tufan Taştan, evrensel bir kişilik olan Lenin’in,Türkiye’nin bir sahil kasabasındaki turistik etkisini hem biraz içlenerek hem de hicvederek ele alıyor. 'Dev Karıncalar' Maltepe’de
Maltepe Belediyesi, 4 Ekim Hayvanları Koruma Günü kapsamında sanatçı ve akademisyen Mehmet Özen’in, “Dev Karıncalar” isimli heykel enstalasyon sergisine ev sahipliği yaptı. Maltepe Belediyesi Prof. Dr. Türkan Saylan Kültür Merkezi’nin bahçesinde açılan sergide, dev karıncalar yer aldı. Maltepe Üniversitesi Güzel Sanatlar Fakültesi Öğretim Görevlisi Mehmet Özen, doğada yalnızca insanların değil başka canlıların da var olduğunun görmezden gelindiğini belirterek, “Sergimizde canlıların da yaşam haklarının olduğunu devleştirerek, hatırlatmak istedik. Doğadaki en küçük canlı olan karıncaları bu sergide dev hale getirdik. Bu en küçük canlıyı fark ettiğimizde, doğada görüp fark edemeyeceğimiz canlı olamaz. Karınca çocukların da ilk keşfettiği canlıdır” dedi. Sergilerinin aynı zamanda bir sosyal sorumluluk projesi olduğunu ve karıncalarının hesap sorduğunu ifade eden Özen, “Karıncalarımız çevre ve hayvan hakları konularında sosyal mesajlarla insanlara bilgi veriyor. Türkiye’de 20’ye yakın yerde karıncalarımız bulunuyor. Karıncalarımız hesap sorup kamuoyu oluşturuyor” diye konuştu. 'YARA BANDI SARANLAR DA OLDU' Evrensel'in haberine göre, sergilerindeki eserlere kimi zaman zarar verildiğini üzülerek ifade eden Özen, “Bir ay kadar sergilediğimiz bir yerde zarar verenler oldu. Her fırsatta inatla gidip karıncalarımızı tamir edip yeniden yerine koydum. Bu durumdan etkilenerek karıncalarımıza yara bandı saranlarda oldu” şeklinde konuştu. Şehir yaşamında, insanın yer bulamadığı bir yerde canlıların işinin daha da zor olduğuna işaret eden Özen, “Sergimizde birlikte yaşama kültürünü bir kez daha vurgulamak istedik. Bugünkü sergimizde karıncalarımız, ‘Burada durursam acaba bir şey derler mi?’ sorusunu sordu. Maltepe Belediyesi karıncalarımıza ‘İstediğiniz kadar burada durabilirsiniz’ dedi. Karıncalarımız Maltepe’de, Maltepe Belediyesi Prof. Dr.Türkan Saylan Kültür Merkezi’nde bulunmaktan dolayı mutlu oldular ve tebessüm ettiler. Maltepe Belediyesi’ne duyarlı ve sorumlu yaklaşımı için teşekkür ediyoruz” dedi. 82. PEN Kongresi
95 yaşına varan Dünya Yazarlar Birliği PEN’in 82. Kongresi İspanya’nın Galisya Özerk Bölgesi’nde, Galisya PEN Merkezi’nin evsahipliğiyle Ourense kentinde yapıldı. Uluslararası Başkan Jennifer Clement ile Galisya PEN Başkanı Luis Gonzalez Tosar’ın açış konuşmaları üç genç kadın komedyenin parlak skeçleri ve müzik eşliğinde sunuldu. Kongrede laiklik ile cinsiyet eşitliği sık vurgulanan temel değerler arasında yer aldı. Yeni kurulan Togo PEN Merkezi’nin alkışlarla onaylanışı ve katılışı ile seksene yakın PEN merkezi temsil edildi; PEN Türkiye’den Zeynep Oral, Halil İbrahim Özcan, Tülin Dursun ve ben katıldık. 26 Eylül-1 Ekim günlerinde uygulanan programda PEN Uluslararası YK toplantısı, komite ve bölge toplantıları, Temsilciler Meclisi çalışmaları, paneller, edebiyat etkinlikleri, tiyatro gösterileri ve kültür gezileri vardı. Snowden bağlamında ABD, ifade özgürlüğü sorunları bakımından ise Çin, Eritre, İran, İsrail, Suudi Arabistan ve Türkiye eleştirildi. “Boş İskemle” dayanışma mesajı için, Aslı Erdoğan dünyadan seçilen dört yazar arasındaydı. Türkiye konulu panelde PEN Uluslararası Başkan Yardımcısı Eugene Schoulgin, davet edilen Can Dündar, PEN Türkiye Başkanı Zeynep Oral, Kürt PEN Eşbaşkanı Berivan Dosky ve Alman PEN Hapisteki Yazarlar Komitesi Başkanı Sascha Feuchert yer aldı. Altı yıllık emeklerinden sonra görevi sona eren Japon PEN üyesi Hori Takeaki Uluslararası Başkan Yardımcıları arasına katıldı; yeni Uluslararası Sekreter Eston şair Katlin Kaldmaa oldu. On kişilik Uluslararası Yönetim Kurulu’ndaki üç yer için altı aday vardı; Norveç PEN’den Anders Heger, Sierra Leone PEN’den Mohamed Sheriff ve Myanmar PEN’den Ma Thida seçildi. Barış Komitesi Uluslararası Başkanı Sloven yazar ve çevirmen Marjan Strojan oldu; sağlık nedeniyle katılamadığı için Barış Komitesi çalışması Edvard Kovac öncülüğünde yapıldı. Portekiz’in Braga kenti gezildi, son gün ise Galisya’nın başkenti Santiego’ya gidildi, özerk bölgenin parlamentosu ziyaret edildi. 1 Ekim akşamı düzenlenen veda etkinliğinde on yıl önce öldürülen Rus gazeteci ve insan hakları savunucusu Anna Politovskaya anıldı. Enerjiler kâh keder ve gözyaşı ile, kâh sevinç ve dans ile buluştu: coşku mücadelenin parçasıdır. Dünya yazarlarının tanışma, tartışma ve dayanışma platormu olan PEN 95 yaşında; 102 ülkede 150 merkezi ve 30 bin üyesi olan bir federasyon. Dünya barışına katkı amaçlayan PEN ifade özgürlüğünü savunur, şiddete karşıdır. 83.Kongre’nin Galiçya’da yapılmasını isteyen Ukrayna PEN Merkezi “Galisya’dan Galiçya’ya” sloganını önerdi. Umarım önümüzdeki yıllarda ülkemiz demokratik bir ortama kavuşur, böylece dünya yazarlarını biz de ağırlayabiliriz. Sarı ışığın içinde
Ben hiç tek yaşamadım, yalnızlığın dibinde bir hayat sürerken bile. Murat Özyaşar’la hiç tanışmamış olsam da, “Sarı Kahkaha”sıyla hayatımdaydı, konuşurdum onunla, duyardı belki. Necmiye Alpay, derse girerken, kitap düzeltirken, barışa dair ne zaman umutsuzluğa düşsem, yanımdaydı her zaman. Aslı Erdoğan’la romanını okuyup Rio’ya gitmiştim, okyanusun şarkısını öğrenmiştim Kabuk Adam’dan. Şimdi böyle üçer beşer eskiltiyorlar ya azar azar, tepki büyümesinden diye, yazmaktan başka hiçbir şey yapmamış bu insanları… Yolda karşılaştığım tanıdıklar, “Sıra size ne zaman gelecek?” diye soruyorlar, üzerimden geçen bulutlara bakarak, “Umurumda mı?” diye düşünüyorum. Hiçbir zaman “başka birisi” olamadım, neleri geri teptim kendi doğrularımla yaşamak için. Eğer kendim olduğum için, barış istediğim için, haksızlığa karşı durduğum için cezalandırılacaksam, umurumda değil. Ruhi Su’nun sesini ninniymiş gibi dinleyerek, Behrengi’nin kitaplarını okuyarak büyümüş nesilden biri olarak, başka nasıl biri olabilirdim ki? Sokak arasındaki çay ocağına oturmuş bir dostumla kara kara düşünüyorduk, neler oluyor, nereye gidiyor bu süreç diye. Murat Özyaşar’ın gözaltına alındığını öğrenince, aklımıza ilk gelen yeni doğmuş bebeği olmuştu. Belki kirada oturuyordur, paraya, başka bir şeye ihtiyacı vardır diye düşündük. Bir dayanışma ağı var mıydı? Bu kadar insan gözaltına alınıyor, işinden atılıyor. Yani mesele sadece gözaltına alınmak, tutuklanmak değil, ödenen başka bedeller de var. Kocası hapiste olduğu için dantel örerek, temizliğe giderek çocuğunun karnını doyurmaya çalışan, komünizmle ya da başka bir şeyle alakası olmadığı halde, bedel ödeyenleri düşündüm. Ece Ayhan’ın bahsettiği “asker kaputu” giymiş “gizli bir geyik” gibi yavrusunu emziren “gece çamaşırcısı ana”ları… Peki bütün bunlar olurken, sırtını kariyer ve güvence olarak sağlam yere dayamış edebiyatçılarımız, ünlü yazarlarımız, ressamlarımız, sinemacılarımız, mühim yerlerde olan editörlerimiz, neden seslerini bu kadar cılız çıkarıyorlar? İmza atıp basın açıklamasıyla bir şeylerin değişmediği, değişmeyeceği ortada. Tarihe böyle mi geçmek istiyorlar, siyasete hiç bulaşmamış olmakla mı övünecekler? Edebiyat sanat, nasıl olur da hayatın bu kadar uzağına düşer, mesele etmez yazarlara yapılan bu zulmü? Mesele, gözaltına alınanların Kürt sorununda taraf olmaları mı? Devletin silinmez hafızasından ürktükleri için mi, yoksa, daha kötüsü, derinlere işlemiş bir umutsuzluktan mı kaynaklanıyor sessizlikleri?.. Marguerite Duras’ı düşünüyorum, yaşasaydı ve şimdi burada olsaydı, çay ocağında hasır iskemleye oturup bana neler söyleyebileceğini. “Kendinizi kaybetmişsiniz” derdi muhtemelen. “Yeşil Gözler”de yazmıştı: “Bana göre siyasi kayıp, her şeyden önce kişinin kendini kaybetmesidir, tatlılığı kadar öfkesini de, sevme yetisi kadar nefret etme yetisini de, nefretini de kaybetmesidir; ölçülülüğü kadar dikkatsizliğini de, tedbir kadar aşırılığı da, çılgınlığı, saflığı, cesareti kadar korkaklığını da, her şey karşısında duyduğu güven kadar kapıldığı dehşeti de, gözyaşları gibi sevincini de elden bırakmasıdır…” Duras’a göre, bir siyasi partiye üye olmakla siyasi olunmuyordu. Tutkunun, akışın, yaşamanın kendisiydi siyasi olmak, kendin olmaktı. Siyaset dışı olmak, yaşamın dışında olmak demekti, yaşamdan kopmak, kendini kaybetmek… Sonra şöyle derdi, elinde sıkı sıkı tuttuğu çay bardağını havaya kaldırarak: “Kalk gidelim geçip bu kenti boydan boya, bak konuşalım seninle, her şeyden, yaşama sevinci bu, bak, hareketi izleyelim, sarı ışığı, vitrinlerin arkasında izleyerek kenti, her yana uzanan sarı ışığı, konuşalım kalk, alıp başını gitmekten, kalmaktan, yazmaktan, öldürmekten kendini, tamam mı, öylesine gel, gel bak kulak ver seslere, o yabancı dil seslerine, gürültüye patırtıya, haykırmaya, nehre, tatlı sesine konuşmamızın, gör bak, vadilerin üstünde gezinen leş kargalarını, bak, avlarının peşinde, savaşların, değil mi, kampların, evet, dinle…” Sarı ışığı görebilmekti bütün mesele ve o ışığın içinde çınlayan sarı kahkahayı duyabilmek… Bir yas eviydi yaşadığımız ülke… Ekimde Oscar esintisi
2002 yılında ilk kez düzenlenen, sonbaharın rengi Filmekimi başlıyor. 7-16 Ekim tarihleri arasında İstanbul’da 10 gün boyunca sinema tutkunlarını salonlarda ağırlayacak olan Filmekimi, bu yıl yine sürprizlerle dolu bir programa yer veriyor. 15’inci yaşında Oscar’a aday 12 film dahil 51 filmi yedinci sanat tutkunlarıyla buluşturacak Filmekimi; Altın Palmiyeli Ken Loach filmi I Daniel Blake’den, Xavier Dolan’ın Cannes Film Festivali’nde Büyük Ödül’ü kazanan Alt Tarafı Dünyanın Sonu / It’s Only the End of the World’e, Oscar’lı yönetmen Asghar Farhadi’den, bağımsız Amerikan sinemasının kahramanlarından Jim Jarmusch’a, Güney Kore’nin yıldız yönetmeni Park Chan-wook’tan modern klasiklerin yönetmeni Paul Verhoeven’e ve kara mizahtan vazgeçmeyen yönetmen Todd Solondz’dan her filmi olay yaratan Pedro Almodovar’a kadar merakla beklenen birçok yönetmenin filmi yer alıyor. Filmekimi gösterimleri İstanbul’da bu yıl Beyoğlu’nda Beyoğlu ve Atlas, Kadıköy Rexx Sineması ve Nişantaşı City’s Cinemaximum’da yapılacak. » Julieta Her filmi olay yaratan Pedro Almodovar’ın 20. filmi Julieta, bir kadının hayatının gizemlerine uzanan bir yolculuğu anlatıyor. Nobel Ödüllü Kanadalı yazar Alice Munro’nun öyküsünden uyarlanan Julieta, İspanya’nın Oscar adayı oldu. Julieta, Almodovar’ın olgunluk döneminin en iyi örneklerinden biri olarak dikkat çekiyor. » Satıcı Oscar’lı yönetmen Asghar Farhadi’nin Fransa’da çektiği ‘The Salesman / Satıcı’ adlı film günümüz İran’ın da başlarına gelen korkunç bir olayla başa çıkmaya çalışan genç tiyatrocu çift Rana ve Emad’ı konu alıyor. Cannes’da hem En İyi Senaryo hem de En İyi Erkek Oyuncu ödüllerini alan film İran’ın Oscar adayı. »Alt Tarafı Dünyanın Sonu Yönetmen Xavier Dolan’ın Cannes Film Festivali’nde Büyük Ödül, Kanada’dan Oscar adayı olan son filmi It’s Only the End of the World / Alt Tarafı Dünyanın Sonu da programda yer alıyor. Dolan’ın en olgun filmi olarak karşılanan film, güçlü bir melodram. » Çatışma Cannes’da Belirli Bir Bakış bölümünün açılış filmi olarak seçilen ve Mısır’ın Oscar adayı olan Clash / Çatışma, 2013 Mısır Askerî Darbesi sırasında geçen bir hikâye anlatıyor. Film Genç yönetmen Mohamed Diab imzasını taşıyor. » O Temel İçgüdü, Showgirls, RoboCop gibi tartışma yaratmış modern klasiklerin yönetmeni Paul Verhoeven imzalı filmi ‘Elle / O’, orta yaşlı iş kadını Michèle’in tecavüze uğradıktan sonra yaşadıklarını anlatıyor. » Sieranevada Cristi Puiu’nun yönettiği ve Romanya’nın Oscar adayı olan Sieranevada, Romanya Yeni Dalgası’nın son dönemde en heyecan verici temsilcisi. Cannes’da yarışan Sieranevada, izleyiciyi bir yas evinde toplanmış kalabalık bir aileyle baş başa bırakıyor ve bu ailede bütün insanlık durumlarını buluyor. » Olli Maki’nin En Mutlu Günü The Happiest Day in the Life of Olli Mäki / Olli Maki’nin En Mutlu Günü, kariyerinin en önemli müsabakasına çıkmak üzere olan ve bununla hiç ilgilenmeyen bir boksörün hikâyesini siyah-beyazın melankolisiyle anlatan film, Finlandiya’nın Oscar adayı oldu. » Karanlık Görev Yönetmen Kim Jee-woon imzalı bir polisiye olan The Ages of Shadows / Karanlık Görev’de 1920’lerin Japon işgali altındaki Kore’sinde geçen bir casusluk öyküsü anlatıyor. Dünya prömiyerlerini Venedik ve Toronto festivallerinde yapan film, gösterime girdiği Güney Kore’nin Oscar adayı ilan edildi. »Toni Erdmann Cannes Film Festivali’nde eleştirmenlerden tarihin en yüksek puan ortalamasını alan Toni Erdmann , heyecan verici ve duygusal aile komedisi. Bir babanın kızıyla yakınlaşmak için verdiği çabaları anlatan ve Cannes’ın tartışmasız en çok konuşulan filmi olan Toni Erdmannn, Almanya’nın Oscar adayı. » Kabakçığın Hayatı Senaryosu 2011 Filmekimi’nde gösterilen Tomboy’un yönetmeni ve senaristi Céline Sciamma’ya ait ‘My Life as a Courgette / Kabakçığın Hayatı’ İsviçreli yönetmen Claude Barras’ın ilk uzun metrajlı filmi ve İsviçre’nin Oscar adayı. » Korkunun Gölgesi İran-Irak savaşı sırasında hikayesi Tahran’da geçen ‘Under the Shadow / Korkunun Gölgesi’ adlı film İngiltere'nin Oscar adayı. Gerçek ve fanteziyi ustalıkla harmanlayan bu yaratıcı korku filmi, İranlı yönetmen Babak Anvari imzalı. Başka şehirlere yolculuk Filmekimi, 7-9 Ekim’de Ankara’da, 13-16 Ekim’de İzmir’de, 21-23 Ekim’de Bursa ve Eskişehir’de de sinema severlerle buluşacak. İnsan ve cep telefonu arasındaki ilişki
İstanbul Kültür Sanat Vakfı (İKSV) tarafından düzenlenen 3. İstanbul Tasarım Bienali 22 Ekim’de kapılarını ücretsiz olarak ziyaretçilerine açacak 20 Kasım’a dek sürecek. Beatriz Colomina ve Mark Wigley küratörlüğünde “BİZ İNSAN MIYIZ?: Türümüzün Tasarımı: 2 saniye, 2 gün, 2 yıl, 200 yıl, 200.000 yıl” başlığı altında gerçekleştirilecek bienalde,13 ülkeden tasarımcı, mimar, sanatçı, tarihçi, arkeolog, nörolog ve bilim insanının 70’in üzerindeki projesi yer alacak.  İnsan, cep telefonu ve ayna 3. İstanbul Tasarım Bienali, en ilginç tasarım olan insanı afişlerine taşıyor. İnsan ve cep telefonu arasındaki ilişki üzerinden kurgulanan çalışmada aynadan kendisini çeken insanın yansıması, onun da serginin bir parçası olduğu mesajını veriyor. Patlayan flaş görüntüsü bir yandan insana anonim kalma imkânı sağlarken bir yandan da insan imgesine müdahale ediyor. Küratörler, sergi kataloğundaki sunuş yazılarında “Bu bienal bir tür ayna. Asıl eser sergilenenler değil; eser, aynada her zaman gördüğümüz şaşırtıcı yansımaya bakınca verilen beklenmedik ve yaratıcı tepkilerde gizli,” önerisinde bulunuyor. Aynada “selfie” çeken insanların fotoğraflarından oluşan afişler bienal izleyicilerini #BizİnsanMıyız etiketi ile kendi fotoğraflarını sosyal medyadan paylaşmaya davet ediyor.  70’den fazla proje 4 kümede toplanıyor 3. İstanbul Tasarım Bienali, iç içe geçmiş 4 proje kümesinden oluşuyor: Bedeni Tasarlamak, Gezegeni Tasarlamak, Yaşamı Tasarlamak ve Zamanı Tasarlamak. ‘BEDENİ TASARLAMAK’ başlığı altında sergilenen projeler, insan bedeninin kendisinin nasıl sürekli yeniden inşa edilen değişken bir yapı olduğunu, ellerimizin benzersiz işleyişinden beyin üzerine yapılan son araştırmalara kadar farklı yönleriyle keşfe çıkıyor. Projeler insanın her boyutuyla sürekli ayarlanabilir veya değiştirilir olmasından besleniyor.  ‘GEZEGENİ TASARLAMAK’ ise bizi geniş toprakların ve ekolojilerin insan tarafından tasarlanması üzerine yeniden düşünmeye davet eden bir dizi proje sunuyorken ‘YAŞAMI TASARLAMAK’ ise üretilen yeni mekanik, elektronik ve biyolojik yaşam formlarını inceliyor. Makinelerin, organizmaların, hesaplamaların ve genetiğin içinde olduğu bir karışım laboratuvarlardan gündelik hayata, toprağa, havanın ve okyanusların içine taşınıyor. Son proje ‘ZAMANI TASARLAMAK’da bizi, en eski tarihlerdeki ilk insan aletleri ve süslemelerden, insanlara kendilerini ve eşyalarını 2 saniye kadar kısa bir sürede tekrar tasarlayabilme olanağı veren sosyal medya kanallarına uzanan benzersiz bir arkeoloji ile tanıştırıyor. Son 2 saniyeden geçtiğimiz 200.000 yıla kadar uzanan bir zaman dilimine yayılarak “insan” ve “tasarım” arasındaki ilişkiye odaklanacak. 'Kanlı Postal' filmi Diyarbakır'da salon bulamadı
Diyarbakır 5 Nolu Cezaevi'nde 12 Eylül Askeri darbesinde yaşananları konu alan, 'Kanlı Postal' adlı sinema filmi Diyarbakır'da kendine salon bulamadı. Yönetmenliğini ve senaristliğini Muhammed Arslan'ın yaptığı, Mesut Akusta, Turgay Tünülkü, Nevin Efe ve Mihriban Er gibi ünlü oyuncuların rol aldığı 12 Eylül Askeri darbesinde Diyarbakır 5.Nolu Cezaevinde yaşanan insanlık dışı uygulamaları anlatan 'Kanlı Postal' filmi Diyarbakır'da izleyici ile buluşamadı. DHA'dan Ferit Aslan'ın haberine göre, Diyarbakır Cezaevi'ni anlatmasına rağmen Diyarbakır'da kendine salon bulamayan filmin yönetmeni Muhammet Arslan, geçen yıl vizyona giren ve Diyarbakır'daki sinemalarda da yaklaşık 1 ay izleyici ile buluşan filmin talep üzerine yeniden sinemalarda oynatmak istediklerini ancak salon bulamadıklarından yakındı. Filmin bütün gelirlerini Şırnak'ın Cizre ve Sur'da yaşanan olaylarda mağdur olan ailelere vereceklerini açıkladığını söyleyen Arslan, "Daha önce bize film için salon vereceklerini söyleyen sinema salonları ne olduysa birden vazgeçtiler. Karanlık eller devrede, engelleniyoruz "dedi. Diyarbakır 5.Nolu Cezaevi'nde 12 Eylül Askeri darbesinde yaşananları anlatan filmin halen İstanbul Beyoğlu'ndaki sinemajestic sinemalarında gösterildiği belirtildi. Çehov'un mektubu açık artırma ile satıldı
Ünlü Rus yazar Anton Çehov'un 1883 yılında yazdığı bir mektup Rusya'nın başkenti Moskova'da düzenlenen bir açık arttırmada 3.6 milyon rubleye satıldı. Rus açık arttırma kuruluşu Litfond'dan yapılan açıklamada Çehov'un 23 yıl önce bir aile dostu Gabriel Kravtsov'a yazdığı mektubun 3.6 milyon rubleye alıcı bulduğu belirtildi. Açıklamada "Açık arttırmada Çehov'un ilk kitabı ‘Melbourne'ün Masalları'ndan bir yıl önce aile dostu Gabriel Kravtsov'a yazdığı mektup büyük ilgi gördü. 2.1 milyon rubleden açılan açık arttırma sonucu mektup 3.6 milyon rubleye alıcı buldu" ifadeleri kullanıldı. KİTABIN İLK KOPYASI DA REKOR FİYATA GİTTİ Bu arada açık arttırmada Melbourne'ün Masalları kitabının A. Çehonte takma ismiyle çıkan ilk kopyasının da büyük ilgi gördüğü ve 1.8 milyon rubleye satıldığı belirtildi. Çehov, tıp fakültesinde öğrenim gördüğü sırada ailesinin geçimine katkıda bulunmak için çeşitli dergilerde yazdığı yazılarını Melbourne'ün Masalları kitabında toplamıştı. Çehov'un ilk kitabı olan bu kitap üniversiteyi bitirdiği 1884 yılında yayınlanmıştı. (Sputnik) Usta sanatçılardan hükümete YÖN Radyo tepkisi
Aralarında Arif Sağ, Yavuz Top, Erkan Oğur, Sabahat Akkiraz, Edip Akbayram, Muharrem Temiz, Özdemir Erdoğan, Cahit Berkay, Sadık Gürbüz, Mazlum Çimen, Rahmi Saltuk ve Onur Akın’ın da bulunduğu sanatçılar ortak bir açıklama yaparak Türküler Kapatılamaz dediler. Ortak açıklama şöyle: “Yön Radyo, ülkemizin en ortak değeri olan Türkülerin sesidir. OHAL gerekçe gösterilerek Yön Radyo hakkında kapatma kararı vermek biz sanatçıların da sesinin kesilmesi anlamına gelmektedir. Bizler aşağıda imzası olan sanatçılar, bu haksız, yanlış kararın kabul edilemez olduğunu belirtir, derhal düzeltilmesini talep etmekteyiz. Türküler Kapatılamaz" Arif Sağ- Erkan Oğur- Sabahat Akkiraz- Yavuz Top- Erdal Erzincan- Edip Akbayram- Özdemir Erdoğan- Onur Akın- Muharrem Temiz- Hüseyin Turan- Ali Rıza Binboğa Cahit Berkay- Rahmi Saltuk- Ahmet Koç- Ender Balkır -Burhan Şeşen- Hilmi Yarayıcı- Tolga Sağ- İsmail Hakkı Demircioğlu- Sadık Gürbüz- Aynur Haşhaş- Leyla Ünver- Gülay- Mazlum Çimen- Beyhan Aksoy- Ali Haydar Timisi- Bahar Alkaya- Nilüfer Akbal- Adile Yadırgı- Güler Gültekin- Atilla Meriç- Kemal Kaplan- Nurdan İpek- Pınar Aydınlar- Coşkun Demir- Aynur Güneş- Fırat Başkale- Cihan Çelik- Hüseyin Uğurlu- Yaşar Aydın-Eda Doğanay-Nurettin Güleç-Tunay Bozyiğit Efsane müzikal West Side Story İstanbul'da sahnelenecek
İlk kez sahnelendiği 1957'den bu yana William Shakespeare eseri Romeo ve Juliet'in modern bir uyarlaması olarak tanımlanan West Side Story, bugüne kadar birçok kez yer aldığı Broadway sahnesinden Zorlu PSM'ye taşınıyor. 1-18 Mart 2017 tarihleri arasında izleyiciyle buluşacak West Side Story, 1950'lerin sonunda New York sokaklarında yaşayan asi gençlerin romantik ve dramatik öyküsünü, hayata yakın ama bir o kadar da masalsı bir akışla anlatıyor.60 YILLIK SERÜVEN Dünya prömiyerini yaptığı 1957 yılında, toplam 732 performansla Broadway'e damgasını vuran yapım, 6 dalda Tony Ödülü'ne aday oldu. ABD'nin farklı eyaletlerinde gerçekleşen turnenin ardından West Side Story, ilk kez 1958 yılında Avrupa kıtasına ayak bastı. İngiltere'nin Manchester şehrinde sahnelenen müzikal, ardından Londra'nın yolunu tuttu. Müzikalin İngiltere turnesi toplam 3 yıl sürdü ve 1039 performans yaptı. Takip eden yıllar boyunca geniş kapsamlı turnelerle dünyanın dört bir köşesinde hayranlarıyla buluşmaya devam eden müzikal, 1980 ve 2009 yıllarında tekrar Broadway'de sahnelendi. 1980'deki geri dönüşünde 333, 2009'daki geri dönüşünde ise 748 performansla izleyicilerle buluştu. 2009'da yeniden sahneye konan West Side Story, 1 milyondan fazla bilet satarak rekor kırdı. FİLMİ 10 OSCAR ÖDÜLÜ KAZANMIŞTI  Müzikalin başarısı sahne ile sınırlı kalmayarak 1961 yılında beyaz perdeye de taşındı. Jerome Robbins ve Robert Wise'ın yönetmenliğinde beyaz perdeye uyarlanan West Side Story, aralarında En İyi Film, En İyi Yardımcı Kadın Oyuncu (Rita Moreno) ve En İyi Yardımcı Erkek Oyuncu (George Chakiris) ödüllerinin de bulunduğu toplam 10 Oscar Ödülü kazandı. Tüm dünyada izlenme rekorları kıran West Side Story'nin biletleri, www.zorlupsm.com www.biletix.com üzerinden ve Zorlu PSM gişelerinde satışa çıktı. Faşizm üzerine kısa notlar…
1. Aslında şu net olarak kavranabilir: Faşizm esas yapısı itibariyle insanların bıkkınlıkları ve korkuları üzerine kurulu bir ekonomi politiğe sahip. Korkuların siyasal iktisadı çok önemlidir. Etrafınıza bakın, insanların korkularının onların sevdiklerinden çok daha etkili olduğunu göreceksiniz. Dolayısıyla Faşist ideolojinin can damarı insanların korkularını örgütlemek, yüksek sesle söylenir hale getirmek ve ardından korkularından bir düşmanlık üretmek, o hedefe siyasal saldırılarda bulunmak ve ardından sağlanan birlik üzerinden son derece yalın keskin ve kurtuluş söylemini de içine alacak şekilde yoğurmak…2. Bütün faşist ideolojiler son derece yalındır, içinde hurafe barındırmayan, bilimle ve akılla çelişmeyen hiçbir faşist ideoloji yoktur. “Akıldan Bela” diye bir Rus oyunu var, on dokuzunca yüzyılda yazılmıştır. Bütün faşist ideolojilerin yükselme döneminde, o toplumun hem akıllı hem de hümanist yazarları hedefe konur, bilim adamları yontulur, düzenle uyumlu hale getirilir, bilim nesnesine yalanı söylemek ya da meşrulaştırmak için yaklaşır. Faşizm ve Bilim ilişkisinde esas şudur: Rakamlara işkence ederseniz, onlar size istediğinizi söyleyecektir.3. İnsanların iyi yönleri bir zaafa, akılları sorun kaynağına, duyguları kabalaşıp hoyratlaşmaya, canavarlıklar kahramanlıklara, sefil kişiler ise iktidarın merkezine yönelir. Buna karşın operasyonel alanlarda son derece işlevli, incelikli zekâya sahip insanlar, kendi yeteneklerini iktidar için kullanmaya başlarlarsa, elbette aklın incelikleri ve hünerleri nesnel doğrular için değil de, sistematik olarak suçu-kötüyü-ahlak dışını tersine çevirip meşrulaştırmak için pozitif değerler ile özdeşleştirilerek kullanılırsa, işte faşizmin mükemmel “adamı” olurlar. Goebbels’in tarihteki anlamı budur.4. Hangi toplum, hem kendi içindeki sorunların kaynağına, hem de dünya ile ilişkilerdeki sorunların kaynağına, aslıyla alakası olmayan cevaplar üretiyorsa, her şeyin en hoyrat ve kaba bir yanıtı yaygınlaşıyorsa, okumuşlardan değil de en yalın sıradan insanların gaddarlıkları meşruiyet sınırını belirliyorsa, biliniz ki orada Faşizmin yükselmesi için ideal “cure” oluşmuştur.5. Bir yerden sonra o toplumun bütün akil insanlarının söylemi belirsizleşir, anlamsızlaşır, bölücü hale gelir, merkezdeki sefil liderin ise her konuda her durumda son sözü söyleme yetkisi vardır: O kişi artık ülkedeki söylemin hem merkezi hem de nesnesi olmuştur. Gündem böylesine tekleşince, toplumsal aptallığın mayalanması için ideal koşullar oluşmuştur. Vasatın diktatörlüğü şimdi fiilen aklı doğrayacaktır. Kural: Eleştirinin silahları, silahların eleştirisinin yerini alamaz (Marx).6. Bir yerden sonra bir toplumdaki iktidarın gaddarca uygulamaları, artık meşruiyet çizgisini sürekli değiştirmeye başlar, daraltır ve özgür aklı boğacak düzeye gelir, vasatlık egemendir ve giderek aptallaşma kolektif hale gelir. Gerisi sınırların sürekli zorlandığı yıkım dönemidir artık.7. Faşizm kriz olmayan yerde yeşermez, insanlar durup dururken faşizme inanmaz ve ruhsal tükenme hissi, faşizmin yeşermesi için gereklidir. Ondan sonra o toplumun resmi tarihi değişmeye başlar. Kahraman tanımı ve başarılı olma durumu farklılaşmıştır: Bütün olumlu referanslar ile olumsuzlar yer değiştirmeye başlar. 8. İktidardakilerin pipilerinin sorunlu olması olağandır, sorunlu olmaları onların gaddarlıkları için uygun zemini üretir, pipinin yerini kılıç almıştır, öfke ve nefret diliyle korkuları uyandırır, sakinleşmek içinde kurbanlık katillere masum insanlar öldürtülür.9. Alçalmış ve ötelenmiş olanlar, şimdi özdeşleşme yoluyla, iktidarın eylemlerinin suç ortağı ve hatta eylemlerin icracısı haline gelir.10. Hiçbir faşist iktidar ideolojik bir değişimle insancıllığa dönüşmez, tam aksine faşizmlerin yıkılması genellikle dıştan gelen bir güce ihtiyaç duyar, toplumsal şok haline kadar faşizmler esastan içeriden yıkılmazlar. Her korkunç yalan ve vaadin sonucunda bir yeni masum hedef haline getirilerek, büyük suçlar, korku ve paranoya ile birlik bozucu gibi gösterilir.11. Her ülkede Macbeth’in ya da III. Richard’ın bir muadili vardır, iktidara hak etmeyen biri gelince, ilk önce hak edenleri yok etmesi gerekir.12. Faşizm unutularak bir toplum kendine gelmez, ama her faşist atak geçiren toplum, atak bitince en güçlü ve egemen ve yaygın bir “unutma histerisine” yakalanır, bir tür kâbustan uyanma gibi: Geçmişin yalanları şimdi batar ve kişiler suçluluk hissi yerine, yok saymayı seçerler. Etrafınıza bakın, ne görüyorsunuz? Gerçek sorunlarından nasıl histeri içinde insanların kaçtığını mı? Ne olacaktı ki unutmak, hasta insanları daha çok hasta yapar, geriye de bastırılmışın geri dönüşü arsız olur ilkesi gereği, o toplumlar esastan tarihlerinin farklı dönemlerinde faşist ataklar geçirirler.13. Türkiye yaklaşık her on yılda bir faşist atak geçirerek, faşistleri kontrol altında tutarak, haddinden fazla ve vicdan kabul etmez derecede masum insanın kanına girerek, on yıllardır sağ iktidarlar flörtleşe flörtleşe toplumsal olarak milleti kastre ediyorlar. Hastalıklı hal çarelerini kurtarıcı gibi göstererek, mükemmel idare ediyor. Biz de faşizm iktidara gelmediği için, iktidarın istemem yan cebime koy kadrosundan faşizm ihtiyat kuvvet olarak hep korunup saklandığı için, normalinden daha güçlü ve daha sık faşist ataklar geçiriyor, hepsi bu.14. Şanlı tarihimizde faşizmin iktidara geldiği bir dönem yok, ama faşist atakların çözüm gibi gösterildiği binlerce örneği, birçok evreyi tecrübe etti.15. Memleket için hayırlı olsun!  Büyük Felaket: Yüzen cehennem
Afet filmleri genelde doğa kaynaklı olduğu için suçlanacak kimse yoktur ve afetin yıkım boyutlarının görkeminden ve kargaşasından keyif alırız. Seyirci olarak rahatlıkla bu filmlerde eğleniriz. Fakat Peter Berg bu son filmi Deepwater Horizon (Büyük Felaket) ile afet filmlerini farklı bir kulvara sokuyor. Gerçek olaylara dayanan bir afet filmi yapıyor. İşin içine bu gerçekçilik karışınca normalde heyecanlanacağımız filmi izlerken dehşete düşüyoruz. Afetin doğa değil insan eliyle olduğunu bildiğimiz ve sorumlularını tanıdığımız için öfkeleniyoruz. Film Deepwater Horizon felaketinin esas suçlusunu parmağını uzatarak rahatlıkla gösteriyor; Britanyalı enerji şirketi olan BP.Bir çevre felaketi Henüz altı sene önce yaşanan bu afeti özetle, Amerika’nın enerji politikasının başarısızlığının Meksika Körfezi’nde 2010 yılında kendini göstermiş bir hali olarak değerlendirebiliriz. Petrolün ne kadar kirli bir endüstrisi olduğunun kanıtı olan, BP Deepwater Horizon felaketi olarak bilinen bu olay tam anlamıyla bir çevre felaketidir. BP'nin, okyanus yüzeyinin 1500 metre derinliğindeki Deepwater Horizon petrol kuyusunun platformunda gerçekleşen bu patlamada 11 işçi hayatını kaybederken, on binlerce varil ham petrol Meksika Körfezi'ne aylarca yayılmıştır. Açgözlü petrol şirketlerinin okyanuslarda ve denizlerde dünyanın bu en pis ama en kârlı işini yapmaya hâlâ devam ettiğini bilerek bu hafta vizyona giren Deepwater Horizon filmini izlemek pek de kolay değil açıkçası.Bu bir afet filmi Bazı filmlerin başarısı gişe ile bazılarının ise izleyicide yarattığı farkındalıkla ölçülür. Her ikisini aynı filmde başaran yönetmenler ise tarihe geçebilir. Evet filmin sert bir politik bakışı ve çevre ile ilgili bir farkındalık yaratmak gibi bir amacı yok. Film bu trajediyi yaşayan insanların dramı ve o felaket anında bu insanların neler yaşadıkları ile ilgili. O yüzden filmi anaakım afet filmi olarak değerlendirmek gerekli. Zaten 150 milyon küsur bütçeli bir filmden işçi sendikalarıyla, çevre hassasiyetiyle ilgili bir aktivizm beklemek gereksiz olurdu. Peki, gerçekten yaşanan bu muydu? Yalan bir hikâye anlatmadığı kesin olan yönetmenin filmdeki en güzel tavrı işçilerle BP’lilere karşı farklı tavrını net bir şekilde ortaya koymuş olması. Bunu kamera hareketleriyle ve diyaloglarla takip etmek mümkün. Filmde iş konusunda doğru sözleri söyleyenler işçiler, hata yapanlar ise BP’li beyaz yakalılar olarak gözüküyor ve yönetmenin BP’leri özenle şeytanlaştırmaya çalıştığı kesin. Bizde 'şehit' orada 'kahraman' Bizde iş sırasında ölen işçilere ‘şehit’, Amerika’da ise ‘kahraman’ diyorlar. Her ikisi de, bu işin fıtratında ölmek var, demenin başka halleri aslında. En büyük eleştiri filmin yaşanmış ve hayatlara mal olmuş bir hikâyede, Amerikan kahramanlığını yüceltmesi. Bu demokrat seyirci ve yazarların dile getirdiği, bence de yanlış olmayan bir eleştiri. Alevler içinde sallanan Amerikan bayrağı gözüken filmin fragmanı bu yönden bakınca bence daha beter. Ama bu Amerika’nın genlerinde var. Orada düşük maaşlı ve tehlikeli işlerde çalışanlar kahramanlaştırırlar. Mesela itfaiyeciler hakkında bu kadar çok filmi olan tek ülke Amerika’dır. Ve her itfaiyeci bir kahramandır. CIA pis işler yapar ama bunu gösterirken bile kahraman bir CIA ajanını kullanarak yapar. O yüzden Amerikan sinemasından topyekûn bir Amerika eleştirisi beklenmez.Çamur, petrol, ateş ve demir Filmde ana karakterler iyi oluşturulmuş ve yönetmen artan tansiyonu kurmakta iyi iş çıkarmış. Her zaman odadakilerin en aptalı gibi bir görüntü verdiğini düşündüğüm Mark Wahlberg (Mike Williams) gene elbette söylenebilecek en zeki cümleleri söyleyerek filmin kahramanı pozisyonunda. Kurt Russell ise sadece işini doğru yapmak için savaşan eski kurt bir işçi rolü için en doğru isim olmuş. Düşman tarafta yani BP tayfasında onu daha da şeytanlaştıran ve seyircinin iyice tepesini attıran isim ise John Malkovich. Gayet edepsiz, ciddiyetsiz, asap bozucu bir şeytan insan portresi çıkartmış kendisi. Filmde her şey ters gitmeye başladıktan sonra izlediğimiz görüntüler ise mükemmel. Adeta okyanusun ortasında yüzen çamur, petrol, ateş ve demirden oluşan bir cehennem tasviri görüyoruz. Bu yüzen cehennemden kurtulanların olması gerçekten bir mucize.Bu ne ilk ne de sonuncu Enerji bağımsızlığı adına sürdürülen, denizlerin bağrını deşerek petrol aranma faaliyetleri Türkiye de dahil olmak üzere pek çok yerde devam ediyor. Yakıt endüstrisinin açık denizlerde petrol sondaj yapılmasını yasaklayacak yürekli lider ise henüz bulunamadı. Üzerinden seneler geçen bu olayın olumsuz etkileri hâlâ tam olarak bilinemiyor. Milyarlarca dolar cezaya mahkûm edilen BP hâlâ pek çok yerde sondaj çalışmalarına devam ediyor. Utanmadan kullandığı yeşil logosu ile güya çevre dostu faaliyetler gerçekleştiriyor. Felaketin yaşandığı Meksika Körfezi’nde ise balıkçılık hâlâ eski haline dönmüş değil, istiridyeler hâlâ üreyemiyor ve yunusların normalden daha erken öldükleri söyleniyor. Ancak en büyük muamma ise denizin dibine yapışan milyonlarca ton petrolün yakın gelecekte çevreye ne gibi zararları olacağı henüz bilinmiyor. Ne yazık ki bu korkunç olay bu felaketlerin ne ilki ne de sonuncusu olacak. Tek demek istediğim o sondaj var ya o sondaj...  Şiir ve rengi bir araya getiren sergi: Kan Kırmızı
Arap edebiyatının yaşayan en önemli şairlerinden Adonis ile Türkiye sanatında kendine özgü, farklı bir yer edinen Habip Aydoğdu’nun bir araya geldiği “Kan Kırmızı” Sergisi, 26 Ekim-25 Aralık 2016 tarihleri arasında İzmir Folkart Gallery’de sanatseverlerle buluşacak. Küratörlüğünü Zeynep Yasa-Yaman’ın yaptığı “Kan Kırmızı” sergisinde, yazı, şiir ve imgenin; renk, kaligrafi, ses ve sözün buluştuğu çok boyutlu işler yer alıyor.  Adonis, Ortadoğu’nun yaşadığı bu savaş döneminde Habip Aydoğdu ile ortak bir çalışma içine girmeyi önemsiyor, şiir ile resmin siyasi anlamda neredeyse kopma durumuna gelen iki kültür arasında birleştirici bir rol üstleneceğini düşünüyor. Sanata dair kesin tanımlardan kaçınan Adonis de Habip Aydoğdu gibi bütün sanat dallarını; müzik, heykel, resim ve şiiri birbiriyle ilişkilendiriyor, şiir ile resim arasındaki farkın kullanılan malzemeden geldiğini, resmin de bir tür şiir olduğunu, yaratımda değişik formların kullanılmasının her sanatçıya göre değiştiğini düşünüyor. Gizemcilik, varoluşçuluk, bireycilik, toplumsal sorunlara eğilme, gerçek ile düşseli bir araya getirme her ikisinin sanatını tanımlamakta kullanılabilecek nitelemeler.  Habip Aydoğdu 2015 yılından bu yana Adonis şiirleri okuyor, onu, düşüncelerini, yaratıcılığını daha yakından tanıyor, şiirlerden yola çıkarak imgelere yazının eşlik ettiği 120 sayfalık bir “Adonis Günlüğü” tutuyor. Birbirlerinin işlerine leke, çizgi ve dizelerle müdahale ediyorlar. “Kan kırmızı” sergisinde, Aydoğdu’nun resimleri ve Adonis’in şiirlerinden esinlenerek tuttuğu resimli günlüğü yer alıyor.  Adonis ve Aydoğdu için önemli olan “çokluk”, çokluk içinde var olabilmek, özgürleşebilmek. Kök, köken, ilişkiler, kopmalar, kesintiler ve olaylar üzerine bir düşünme sürecine giriyorlar. Etkileşimlerinin, karşılaşmalarının bağlantı noktaları, aynı zamanda düşünsel farklılıklarının, yaratımlarının da çıkış noktası. Onlar için, özgür ve yaratıcı beden; yaratırken çocukluktan uzaklaşmadan eller, gözler ve kalple aklı özgür bırakmak önemli. Sanatlarında var olanın görünmeyen öteki yüzünü gösteriyorlar. Dünyalarını tanımlayan en önemli renk, “kırmızı”. “Kırmızıya” tutkuları, evrene açılmayı sağlayan bir anahtar. Sergide akraba coğrafyalardan taşınan ortak yaşantılar, duyarlılıklar sorun ediliyor. Modernliğin gergin, tehlikeli ve karanlık yüzü, endüstrileştirilen savaşın neden olduğu sarsıcı boyutlar, Ortadoğu coğrafyası üzerinde oynanan oyunlar, parçalanan kültür ve inançlar, kaos, küreselleşen terör, yok olan yaşamlar, verilen kurbanlar, sürgünler, göçler, kamplarla kuşatılmış çelişkiler ele alınıyor. Proje Direktörü Fahri Özdemir Küratör Zeynep Yasa – Yaman Yer Folkart Gallery (İzmir) Tarih 26 Ekim – 25 Aralık 2016 Kılıçdaroğlu, Zülfü Livaneli Sanat Merkezi'nin temel atma törenine katıldı
CHP Genel Başkanı Kemal Kılıçdaroğlu, Çankaya Belediyesi tarafından yaptırılacak Zülfü Livaneli Sanat Merkezi'nin temel atma törenine katıldı. KILIÇDAROĞLU: YARI AÇIK CEZAEVİNDE YAŞIYORUZ AMA DİRENMESİNİ BİLECEĞİZ CHP Genel Başkanı Kemal Kılıçdaroğlu, Ankara'da Zülfü Livaneli Sanat Merkezi'nin temel atma töreninde konuşarak, "Tutuklu yazarlarımız var, gazetecilerimiz var, sanatçılarımız var. Yarı açık bir cezaevinde yaşıyoruz aslında; ama biz direnmesini bileceğiz. O sanatçılar, yazarlar, çizerler, gazeteciler, avukatlar hiç meraklanmasınlar; Türkiye çağdaş uygarlık yolunda yoluna devam edecek" dedi. "HİÇBİR DİKTA YÖNETİMİ SANATI VE SANATÇIYI SEVMEZ" CHP Genel Başkanı Kılıçdaroğlu, Çankaya Belediyesi tarafından yaptırılacak Zülfü Livaneli Sanat Merkezi'nin temel atma törenine katıldı. Törende Kılıçdaroğlu'nun yanı sıra CHP Genel Başkan Yardımcısı Tekin Bingöl, CHP Grup Başkanvekili Engin Altay, Çankaya Belediye Başkanı Alper Taşdelen ve Sanatçı Zülfü Livaneli de yer aldı. Temel atma töreninde konuşan CHP lideri Kılıçdaroğlu, sanatın ve sanatçının gücüne vurgu yaparak, "Bu güç olduğu içindir ki hiçbir dikta yönetimi sanatı ve sanatçıyı sevmez. Biz sizleri sadece el üstünde değil, baş üstünde tutmak zorundayız. Sizleri yüceltmek her onurlu yurttaşın zaten görevidir. Bunu yapmadığımız takdirde zaten sanata ve sanatçıya karşı görevimizi yapmamış oluruz. Çok etkili bir güç. Sanatçı dünyanın en güçlü insanıdır. Gücünün farkındadır. Gücünün farkında olduğu içindir ki tüm dikta yönetimlerine karşı çıkmıştır. Dolayısıyla dikta yönetimlerinde bir dönemde diktatörlük yapıp, iktidarda kalanlar sadece o dönemle sınırlı olmak üzere yaşamlarını sürdürüyorlar. Ama sanat ve sanatçının gücü çok daha fazla" diye konuştu."TUTUKLU YAZARLARIMIZ, GAZETECİLERİMİZ, SANATÇILARIMIZ VAR" Temel atma töreninde düğmeye basmadan önce Zülfü Livaneli'nin kendisine 'Acaba bunu tutuklu yazarlarımıza adayabilir miyiz?' diye sorduğunu söyleyen Kılıçdaroğlu, şöyle konuştu: "Evet, tutuklu yazarlarımız var, gazetecilerimiz var, sanatçılarımız var. Onlara adıyoruz. Yarı açık bir cezaevinde yaşıyoruz aslında; ama biz direnmesini bileceğiz. Mücadeleyi bileceğiz. O sanatçılar, yazarlar, çizerler, gazeteciler, avukatlar hiç meraklanmasınlar; Türkiye çağdaş uygarlık yolunda yoluna devam edecek" ifadelerini kullandı. (DHA) Filmin müziği gerçek
Herhangi iyi bir albümün büyülü etkisine daha ilk şarkıdan kapılmak ve o etkiyi albümün sonuna dek hiç kaybetmemek müziğe dair en iyi duygulardan biridir. Bir albüm keşfetmek ve onun içinde birkaç dakika da olsa yaşamak… İnsanı müziğin gücüne bundan daha fazla ne inandırabilir, bilmiyorum. Bana bunları hatırlatan albüm Ercüment Gül’ün Kalan Müzik aracılığıyla yayımlanan yeni stüdyo çalışması Olmayan Filmin Müzikleri oldu. Otuz beş yaşındaki müzisyen debut albümü Aniden’i 2013 yılında çıkarmış, o ilk şarkılarıyla caz tavrından dinlemeye değer seslere ulaşmayı bilmişti. Ercüment Gül aradan üç yıl geçtikten sonra şimdi kariyerinin ikinci albümüyle karşımızda ve yine temellerini oluşturduğu tavırlardan vurucu soundlara sirayet etmeyi başarıyor. Caz müziğin yanı sıra funk, soul ve yer yer salt electro akustik tonda seyreden bu kayıt bütünüyle enstrümantal sekanslardan oluşuyor. Kalabalık enstrüman kanalları albüme ruhunu kazandıran en büyük etkenlerin ilk sırasında. Olmayan Filmin Müzikleri en çok bu ruhuyla dikkat çekiyor bana kalırsa.  Albümün kadrosunda yer alan müzisyenleri de ayrıca belirtelim. Dört numaralı şarkı Alef’te perdesiz gitarıyla Erkan Oğur yer alıyor. Tolga Bedir, Selçuk Karaman, Anıl Tuncer, Erdem Şenol ve Dünyacan Yılmaz gibi sanatçılar ise albümü destekleyen diğer önemli isimler. Olmayan Filmin Müzikleri mevcut konumuna ulaşırken şüphesiz bu katkılardan olumlu çıkarımlar sağladı. Ancak albüme hayat veren yine Ercüment Gül’den başkası değil. Tüm söz ve müziklerin ona ait olmasından ve albümün kapak fotoğrafından başlayarak sahip olduğu her şarkıda bir hikâyeyi dillendirme çabasından anlıyoruz bunu. Ercüment Gül daha ilk albümünde konsept bir çalışma denemiş ve hedefine yaklaşmıştı. Bu yeni denemesinde ise hayali bir filmi salt müzikleriyle dinleyicisine hissettirerek konsept albüm hedefine ulaşıyor. Artık pek az albüm başladığı ilk andan son saniyesine kadar süren güçlü bir etkiye sahip. Onlardan biri de bu. Olmayan Filmin Müzikleri içinde yer aldığı müzikal akımın yakın dönemdeki en iyi örnekleri arasında. 4/4 Yine yaparız, geçmişte nasıl başardığımızı unutmayalım
ZİHNİ BAŞSARAY Doksanlı yıllar... Memleket tarihinin yine gürültülü, nümayişli bir dönemi. Az ile yetinen, büyük acılara anıdır deyip yaşamaya devam edebilen, hatta bazılarına gülüp geçebilen, yaşamaktan keyif almak için beklentiyi hep düşük tutan bir nesil. Ayşe Aksakal, neredeyse “ara kuşak” olarak bile anılmayan bir dönemi, dayanışma parantezinde dürüstçe anlatıyor. Ayşen Aksakal’ın Everest Yayınları’ndan çıkan ilk kitabı ‘Lakin İyi Yaşadık’taki öyküleri tarihe bir not düşüyor. Hüzünlü ama mağrur bir not. 90ları hep romantizmle hatırlarken karşımıza başka bir geçmiş koydunuz. Bu geçmişin ayırıcı özellikleri sizce neler? 90'lar ülke için kolay yıllar değildi gerçi bizim memleket bir gün bile hayatı pek kolaylaştırmadı. Ama bu günden geçmişe bakınca en çok değişimi toplum yapısında görüyorum. O yıllarda 80 darbesinin etkilerini üzerimizden silkmeye çalışırken, paylaşımcı, güçlü ve kalabalıktık. Kolay pes etmiyorduk. Sadece kendimizi değil pek çok şeyi önemsiyorduk. Yangında ilk kurtarılacaklarımız şimdikinden çok farklıydı. Küllerimizden doğmayı biliyorduk. Öğrenmeye, sanata ilgimiz çoktu. Uzun süredir hep umuttan bahsediyorum gazete ve dergiye yazdığımda. Hayat varsa umut vardır diyorum. Çünkü pes etmeyi yediremiyorum hiç birimize. Biz o dönemi atlattık demiyorum; biz o dönemi yaşadık. Acısıyla, tatlısıyla, dibine kadar hem de. Üretince, paylaşınca anlar insan yaşadığını. Doksanlar benim için yüzlerce insanın hikâyesinden oluşuyor. Hepsini içimde biriktiriyordum. Bu yükü taşımak kolay değil. Hikâyeleri birleştirdim, hayatıma değen, dokunan insanları anlattım. Toplayınca bir dönemin izi çıktı ortaya. Doksanlar geride kaldı; aklımızda güzel anılar, ömrümüze iyi dostluklar da bıraktı. Her on yılın derdi ayrı. Koca bir şantiye içinde, binlerce kollu bir cehalet ile, kısıtlarla, yasaklarla yaşıyor olabiliriz. Ama bu filme benzer bir dönemden çıkabilmiştik. Işığı görür gibiydik. Yine yaparız, yeter ki geçmişte nasıl başardığımızı unutmayalım. Her öyküde yer alan karakterler nezdinde, o dönemin hayatta kalma reflekslerine bir selam oldu kitap. Dönemin en ayırıcı özelliği; o yıllarda tüketimde azla yetinen, üretmekten bıkmayan, sesi gür çıkan, gelecekten umutlu oluşumuzdu. Bir de naifliğimizdi, ziyadesiyle iyi insanlardık. Birbirimizi de kimselere yedirmezdik. Kapalı kapılar ardında özeleştiriler verilir, kol kola çıkılırdı kapılardan. Şimdi üstümüzden bu sinirli, bıkkın hali atıversek, yeniden kucaklaşabilsek, hızlanacağız. Kitabınızda anlattığınız hikâyelerdeki kahramanların masumiyetinin kaynağı nedir? O kelimeyi siz masumiyet olarak tanımlamışsınız. Ben yazarken ortak noktalarının "masumiyet" olacağını düşünmemiştim. Ama siz söyleyince fark ediyorum. Hakikaten de öyle. Şimdi o kadar alıştık ki çıkar için kurulan işbirliklerine, 3-5 götürmenin suç olmayacağına, kendini şımartmanın hakkımız olduğuna, herkesin övgü istemesinin normalliğine, kitaptaki tüm isimler masum kaldı bu durumda. Çünkü ortak noktaları, sadece kendileri için pek bir şey talep etmeden, kendilerinden vererek yoklukta bile mutlu olabilmeleri. Bu da günümüzde masumiyete denk düşüyor. Yoksa öykülerdeki karakterlerin de kavgaya girmişliği, adam dövmüşlüğü, dayak yemişliği, başkasına gönlü kaymışlığı, trafikte hız yapmışlığı, çocuk azarlamışlığı, sigarayı günde üç pakete çıkarmışlığı var. Hikâyelerde anlattığınız mahalleler, dayanışma duygusu bugün ne durumda? Bu mahalleler zaten şehrin öyle en güzel, güzide yerleri değil, dağı, bayırı, varoşu olurdu. Rant kapıdan giremezdi. İşte o değişti. Artık sadece İstanbul'da değil, tüm ülkede inşaat aldı yürüdü, merkezler genişledi, varoşları kapsadı, yoksul mahalleler şantiyeye döndü. Dolayısı ile mahallelerin insan profili değişti. Karıştı.. Eş dost orada diye mahalle seçip yerleşenlerin yerine; yeni binaların kredisini karşılayabilecek olanlar geldi. Toprak sahibi, müteahhit, kredi ödeyen genç çift hepsi aynı apartmana yerleşti. Dünyaları farklı, birlikte yaşama kaygıları yok, hepsi başka zorunluluklar yüzünden orayı seçmişler sonuçta. Eskisi gibi değil. Ben aslında şu an; bir kaç devrimci mahallenin tam orta noktasında yaşıyorum. Yine de diyebilirim ki; binlerce daireden oluşan, steril, havuzlu, restoranlı sitelere tercih ederim mahallemi. Geçen gün mesela, her zaman gittiğim bakkalın girişindeki basamağa ayağım takıldı. Elimdeki yoğurt gitti, yerde patladı. Bakkal benden basamak adına ve basamak yaptırdığı için özür diledi. Steril sitenin zincir maketinde birilerinin üstüne yoğurt patlatsam kaç bin özür dileyip de affedilirdim acaba? Bundan 5 sene önce; pazar kurulduğunda, gençler megafonla gezip basın açıklaması okur, bildirileri patates soğanların üzerine bırakırdı. Pazarcılar patates torbalarına birer de bildiri atardı. İnsan o zaman tabii demokratik hakları var gibi hissediyordu. Şimdi ise mahallemizin iki başını iki panzer tutuyor. Değil 90'lardan bu yana, 5 sene öncesine göre bile bambaşka artık mahalleler. İlk kitap için cesur bir konu seçimi yaptınız. Bu öyküleri yazmanızdaki esas motivasyon neydi? Ben insanları anlatmayı seçtim. Içimde bir vicdani yüktü hayatıma verdikleri emek. Kitapta bir cesaret bulduysanız; bu hayatıma dokunan insanların duruşundan geliyordur. Onlar nezdinde pek sevinirim bu tespite. Geçiciyiz bu dünyada, hepsi güzel insanlardı. Hikâyeleri bende saklı kalsın istemedim. Kurgu var ama yalan yok o öykülerde. Yıllar sonra belki birisi bulacak kitabı bir sahafta, bir olayı hatırlar gibi, bir ismi tanır gibi hissedecek belki. Neticede milyonlarcaydık o dönemi, o insanlarla yaşayan. İşte ben o ihtimal için yazmak istedim. Unutulmasınlar diye. 'Lakin İyi Yaşadık' ismini koyarken geçmişe bir özlem var. O döneme dair özleminizin kaynağı nedir? Kalabalık hissetmeyi özlüyorum sanırım. Yarın sabah devrim olacak heyecanı ile uyuyamayacak kadar inanmayı, insanlara sonuna kadar güvenmeyi ve bunda yanılmamayı özlüyorum. Kolay mutlu olan insanları, mutlu edebildiğimde yaşadığım zafer duygusunu özlüyorum. 'Lakin İyi Yaşadık' derken iki anlamda kullandım bu cümleyi. Zordu, acı da vardı dram da ama keyif aldık yine de. Elimizdeki ile yetinmeyi ve mutlu olmayı başarmıştık. Iyiydik. Öte yandan; TMŞ, faili meçhuller, bitmeyen tutukluluk halleri, ölüm orucu, hayata dönüş operasyonu, eylemlere orantısız müdahale derken; ölmek işten değilmiş. Kolay ölünürdü biz yine iyi yaşadık. Madem sağ kaldık, doya doya yaşamaya devam o zaman. OHAL tiyatroları da etkiledi
DERYA AYDOĞAN / deryaaydogan6@gmail.com 15 Temmuz sonrası devletin ‘OHAL’ ilan etmesinin ardından birçok kurum terör örgütü ile ilişkilendirilerek ya kapatıldı ya da çalışanları açığa alınıp işten çıkartıldı. Devlet Tiyatrosu ve Şehir Tiyatroları da bu ‘OHAL’ rüzgarına kapılan kurumlardan oldu. Şehir tiyatroları önce 6 oyuncusunu kurumdan uzaklaştırdı ardından da ‘performans düşüklüğü’ gibi sebepler göstererek 20 oyuncusunu attı. Devlet Tiyatroları ise repertuarında radikal bir değişiklik yaparak ‘sadece milli oyunlar oynanacağını’ duyurmuştu. 14 eksik oyuncuyla perde açacak Darbe soruşturması İstanbul Şehir Tiyatroları’nı es geçmedi. OHAL ilanı ile çıkarılan 667 No’lu Kanun Hükmünde Kararname kapsamında, Oyuncular Sevinç Erbulak, Kemal Kocatürk, Mehberi Mertoğlu, İrem Arslan, Arda Aydın ve yönetmen Ragıp Yavuz görevden açığa alınmış, ardından da taşerona bağlı 20 sözleşmeli oyuncu sezona birkaç ay kala ‘performansı düşük’ iddiasıyla işten atılmıştı. Taşerona bağlı oyuncular 9 haftadır sosyal medya hesaplarından her gün ’Neden Atıldık?’ sorusunu sordular ve bir dayanışma sürecini başlattılar. Mücadeleleri sonucu ‘Performans düşüklüğü’ bahanesiyle işten atılan 11 oyuncu geri alındı. İstanbul Şehir Tiyatroları’nın yeni sezon basın toplantısında konuşan Şehir Tiyatroları Genel Sanat Yönetmeni Süha Uygur, işten çıkartılan 20 sanatçının 11’inin işlerine geri dönmesine çok sevindiğini ve kalan oyuncuların da sahnelerine geri döneceği beklentisinin yüksek olduğunu söyledi. Kalan oyuncular ise hâlâ neden atıldığını bilmiyor. Tüm bunlara rağmen Şehir Tiyatroları 4 Ekim’de 14 eksik oyuncusuyla ve 6’sı yeni 12 oyunla perde açmaya hazırlanıyor. Yaşadıklarımız bir gün oyun olacak Konuyla ilgili olarak gazetemize konuşan, başarılı tiyatrocu Sevinç Erbulak 1 Ağustos’tan beri bir açıklama beklediklerini söylüyor. Sözlerine “Bu süreç te çok şey öğrendim” diyerek devam eden Erbulak sözlerine şöyle devam ediyor: “Aç değiliz ama açıktayız. Yıllarca emek verdiğimiz kurum tarafından açığa alındık. Sevenlerimiz bizi izleyemeyecekleri için üzüldüklerini söylüyorlar, üzülmesinler. Biz yine seyredebileceklerini bilsinler. Biz bir yere gitmedik sahnede olmaya devam edeceğiz. Yaşadıklarımız gelecekte kitaplara konu olacak hatta oyunlaştırılacak. Bu süreç sonlandığında başımıza bu işi açanlara teşekkür edeceğim çünkü onlar benim dünyamdaki birçok şeyi değiştirdiler.” ‘Milli’ repertuar sahnede 15 Temmuz sonrası Devlet Tiyatroları (DT) Genel Müdürü Nejat Birecik, "Milli, manevi duyguları pekiştirmek için hümanist vatan milliyetçisi sanatçılar olarak vatan bütünlüğüne, birliğine katkıda bulunmak amacıyla sadece yerli oyunlarla sahnelerimizi açıyoruz" demişti. Bu haberin yarattığı tartışmalar sürerken Başbakan Binali Yıldırım’dan bu açıklamayı desteleyen yorum gecikmedi. Yıldırım: "Devlet tiyatroları tamamen Türk sanatçıların eserleriyle sahne açacak" dedi. Nobel Ödüllü İtalyan yazar Dario Fo da “Türkiye’de yasaklanan dört yazardan hayatta olan tek kişi benim. Bu benim için ikinci bir Nobel ödülü kazanmak gibi!” sözleriyle ‘milli oyun’ tartışmalarına katılan isimlerden olmuştu. "Türkiye'nin Perdeleri Türk Tiyatrosuyla Açılıyor" sloganı ile yeni sezona başlayacak olan Devlet Tiyatroları'nın repertuarı geçtiğimiz günlerde açıklandı. 4 Ekim'de 8 oyunla, 12 bölge ve 65 sahnede perdelerini açacak olan Devlet Tiyatroları'nda yabancı oyunlar hem var gibi hem de yok. Sahnelenecek yabancı oyunların çoğu geçen sezondan izleyici ile buluşan oyunlar. DT’nın bu sezonki repertuvarı oldukça ‘milli’. Yeni sezon yabancı oyunları arasında Dostoyevski’den “Yeraltından Notlar”, William Shakespeare’den “Fırtına/çocuk oyunu”, Durvin ve Prevos’un yazdığı “Çamaşırhane” ve Julie Jensen’dan ‘Annemin Son Çığlıkları’ var. Neleri konuşuyoruz! Devlet Tiyatroları’nın yeni sezon ‘milli’ repertuarını yorumlayan oyuncu ve yönetmen Kemal Başar şöyle konuştu: “Takmışlar yerli, milli tiyatro diye... Tiyatrocular da buna çanak tutuyor günü kurtarmak, küçük kazançlarını korumak, doğruyu savunan birkaç kişinin önüne geçmek için. Sanayi devriminden beri yönetmen kurar tiyatro eserini. Metin yabancı da olsa yerli de, karakterlerin adı John da olsa Sally de, olay New York'ta da geçse Paris'te de, karakterler Hıristiyan da olsa Musevi de, yönetmen Türk ise eser de yerli ve millidir. O Türk yönetmen kendi kültürünü, yetişme tarzını, yaşantısını, gördüğünü, bildiğini yansıtır çünkü esere. Tiyatro insanı anlatır, insan zaafları her yerde aynıdır. Hayır, eser yerli ve milli olmasa ne olacak? Nerelere geldik, neler konuşuyoruz... Bunu halka ve politikacılara anlatmak ödenekli tiyatro yöneticilerinin asal görevidir. Önce Devlet Tiyatrosu yöneticilerinin tabii. Yazar-şair Rênas Jiyan da gözaltına alındı
Serra Yılmaz'dan Ferzan Özpetek'e tebrik
Sıla: 'Kavuşmak çok güzel'
Pop müziğinin sevilen şarkıcı ve söz yazarlarından Sıla Gençoğlu, İzmir Kültürpark Açıkhava Tiyatrosu'nda konser verdi. Geçen 7 Ağustos'ta İstanbul Yenikapı'da düzenlenen demokrasi mitingi için "Kesinlikle darbeye karşıyım ama böyle bir şovun içinde bulunmayı tercih etmiyorum" demesiyle gündeme gelen, sırasıyla İstanbul ve Bursa konserleri iptal olan Sıla, izmir'de sevenlerinin karşısına çıktı. Bu yaşananlardan sonra İzmir Kültürpark Açıkhava Tiyatrosu'nda sahne alan Sıla Gençoğlu hayranlarına unutulmaz bir gece yaşattı.  İzleyenlerine seslenen Sıla Gençoğlu, "Ne hoş karşılama, çok güzel bir akşam, nefis bir akşam. Kavuşmak çok güzel, sizi burada görmek çok güzel. İnsanın memleketinde olması çok güzel. Teker teker yanaklarınızdan öpüp teker teker kocaman sarılıp kocaman kucaklıyorum" dedi. Bu sırada konsere gelenlerden bir kısmı "Yalnız değilsin" diye bağırdı, ardından birden alkış sesleri yükseldi. Buna karşılık Sıla Gençoğlu da "Hiçbirimiz yanlız değiliz" çok güzel bir akşam geçireceğiz. Kah üzüleceğiz kah sevinecez. Kendimizi bu akşam müziğin kollarına bırakalım" dedi. Eski ve yeni şarkılarını seslendiren güzel şarkıcı, zaman zaman hayranları ile sohbet etti. Konuşurken "Bu aralar cümleler sıkıntılı" dedi. Sıla, İzmir Kültürpark Açıkhava Tiyatrosu'nda bu akşam bir konser daha verecek. (DHA) Hakikatin göbek deliği
Sanat tarihi boyunca yapılmış Adem-Havva tablolarına bakın, bir elin parmaklarını geçmeyecek sayıdaki istisnalar hariç hepsinde Adem ve Havva’nın göbek deliğiyle resmedildiğini görürsünüz. Oysa tek tanrılı dinlerin bu ortak hikâyesine göre Adem topraktan yaratıldığı, Havva da onun kaburga kemiğinden yapıldığı için, hayatlarının hiçbir anında ana rahminde gelişerek normal yollarla doğan bebeklerdeki gibi bir göbek kordonuna bağlı olmadıklarını varsayabiliriz. Dolayısıyla göbek deliklerinin de olmaması gerekir. Ressamlar bu hikâyeyi resimlerken göbek deliği meselesini düşünmüşler midir bilemiyoruz tabii, ama eğer Adem ve Havva’yı göbek deliği olmadan yapsalardı, resme bakan insanların bir yabancılaşma yaşayacağı, kendi bedenleriyle kurdukları algısal ilişki nedeniyle resme ‘inanmayacağı’ neredeyse kesindir. Bu yüzden, Baudrillard’ın ikonlar hakkındaki tespitinde olduğu gibi ‘tanrı kavramının dinsel resimler aracılığıyla simüle edildiği’ bir dünyada, bu resimlere Adem ve Havva hikâyesinin gerçekten yaşandığını düşünerek bakan kitlelerin yaşadığı simülasyon etkisinin bozulmaması için göbek delikleri ressamlar tarafından mecburen ‘yaratılmıştır’. Tıpkı Michelangelo’nun başyapıtı Davut heykelinin ‘sünnetsiz’ olması gibi… Her şeyin Katolik kilisesi tarafından belirlendiği bir coğrafyada, ne kadar Yahudi olursa olsun Davut karakterinin sünnetli gösterilmesini bekleyemeyiz. Hatta bu heykele bakan Yahudiler için bile böyle, çünkü son birkaç yüzyıldır resim ve heykel gibi temsil mekanizmalarının gerçekçiliğini tartışırken kullanabileceğimiz en önemli ölçütlerden biri artık ‘inanılmayacak kadar gerçekçi’ olup olmadıkları… İnanılabilir ölçüde gerçek gibi gösterilen uydurma, inanılamayacak kadar hakiki olanın yerini aldı çoktan. Bu yüzden Adem-Havva hikâyesine inananlar göbek deliğiyle mutlu olurken benim gibi inanmayanlar göbek deliksiz resimlerin peşinde koşuyor! Görsel gerçeklik sunumunun resim sanatında olduğundan çok daha fazla önemsendiği sinemada da durum farklı değil. Mesela hikâyenin sinemadaki ilk örneklerinden olan 1956 tarihli Meksika yapımı Adán y Eva’nın bir sahnesinde Adem’in topraktan yaradılışı gösterilir: Toprak yüzeyde bir insan vücudu şekillenir, rüzgâr bedeni kaplayan kumları alıp götürür ve merhaba göbek deliği! İzleme fırsatı bulduğum Adem-Havva filmlerinin -The Private Lives of Adam and Eve (1960), El pecado de Adán y Eva (1969), Adamo ed Eva, la prima storia d'amore (1983)- hepsinde de göbek deliği var, izlediğimiz karakterlerin ‘anormal’ olduğuna dair bir algı oluşmasın diye... Simülatif gerçeklik üretiminin en gelişmiş versiyonu olan sinemada, özellikle bulunmuş/kurulmuş film (found/ed footage) örneklerinde de bu gösterme-göstermeme sorunuyla karşılaşıyoruz. 1999 tarihli The Blair Witch Project ile başlayan süreçte uydurma haber ve sahte belgesel görüntüleri izleyiciye inanılabilir düzeyde bir görsel estetikle sunuluyordu. Ama iş ilerleyip var olanın üstüne yeni bir şeyler ekleme ihtiyacı büyüdükçe filmlerdeki kameraların sayısı arttı. Belli ki yönetmenler izleyiciye anlattıkları ‘gerçeği’ daha çok görüntülemeleri gerektiğini düşünüyorlardı. Böylece yeni nesil sahte belgesellerde hem herkesin eline bir kamera verildi hem de olduk olmadık bir sürü noktaya gözetleme kameraları yerleştirildi. Bu sırada yönetmenler kameraların kontrolünü kaybetmeye başladı; geçen hafta gösterime giren yeni The Blair Witch de dahil olmak üzere, son yıllarda yapılan bulunmuş/kurulmuş filmlerde bazı çekimlerin perdede gösterilen kameralardan biriyle çekilmiş olmasının imkânsız olduğunu fark etmemek imkânsız. Oysa bu filmlerin korkutucu etkisi ‘kamera yoluyla her şeyi görmek isterken birçok şeyi görememek’ gerçekliğine dayanıyordu. Yani Adem ve Havva meselesinin tersine, burada ‘göbek deliği’nin kesinlikle gösterilmemesi gerekiyordu -ilk Blair Cadısı’nda annesi cadıdan söz ederken onun ağzını kapayarak susturmaya çalışan çocuğun tepkisindeki gibi... Sahte belgesellerdeki bu kamera/göz enflasyonu sayesinde anlaşılan o ki bulunmuş/kurulmuş filmler azalarak bitecek. Hakikatin göbek deliğiyle ilgili yeni sinematografik arayışların sonuçlarını da yakın gelecekte görmeye başlarız galiba... Elveda Berlin (“Tschick”): Bir yol ve büyümeme hikâyesi
“The Cut”ın hem eleştirmenler bazında hem de gişede uğradığı başarısızlıktan sonra, Fatih Akın’ın büyük bir yapımcıyla, çok satan bir romanın film versiyonunda yönetmenliğe seçilmesi doğrusu yönetmen için büyük bir şans, nerdeyse bir ödül. Akın, Wolgang Herrndorff’un bestseller’i “Tschick”in haklarını almak için çaba harcamış ama başaramamış. Romanın çekim haklarını alan yapımcı ile yönetmen anlaşamayınca, çekimlerin başlamasından yedi hafta önce Fatih Akın görevinin başına getirilmiş. Daha önce “Solino” dışında kendisinin yazmadığı bir film çekmeyen Fatih Akın, bu kez profesyonel bir stüdyo yönetmeni gibi çalışmış. Yine de senaryoyu Hark Bohm’la birlikte elden geçirmiş ve başrol oyuncusunu değiştirmiş. Bir miktar damgasını vurmaya çalışmış yani. Film iki uyumsuz, sınıflarının en az popüler delikanlısının bir yaz tatili sırasında yaşadıkları maceraları anlatıyor. Maik (Tristan Göbel) inşaatçı bir baba ve alkolik bir annenin oğlu. Baba ailesine tamamen ilgisiz, sevgilisiyle tatillere çıkan bir karakterken, anne tenis kortları ile alkolden arınmak için gittiği tedavi klinikleri arasında mekik dokuyor. Maik annesini aldatan babasından nefret ediyor; babasının sevgilisine yiyecekmiş gibi bakmayı ihmal etmezken. Tschick (Anand Batbileg) ise Rusya kökenli bir genç. Kendisini Çingene Yahudi olarak yani tam bir “Öteki” olarak tanımlıyor. Yaz tatili başladığında Tschick çalıntı bir Lada’yla çıkageliyor. Maik’in âşık olduğu Tatjana’nın doğum gününe denk gelen bu ziyaret, doğumgünü partisine davet edilmeyen yegâne iki kişiyi oluşturan kahramanlarımızın önce partiye uğrayıp hava atmalarıyla başlıyor ve sonra ikilinin Tschick’in dedesini ziyaret etmek için Walachei’a yolculuğa çıkmalarıyla devam ediyor. Walachei gerçekte Romanya’da bir bölgenin adı ama, Almanca’da cehennemin dibi gibi mecazi bir anlamı da var. Çeşitli çok da heyecan verici olmayan maceralar yaşayan ikili, Çek asıllı bir kızla da karşılaşıyorlar. Maik ilk cinsel deneyimini yaşamaya çok yaklaşıyorsa da, olmuyor. Maik sürekli kızlara âşık olsa da, film boyunca eşcinsel olup olmadığı sürekli gündeme geliyor. İki erkek arkadaşın dostluğundaki eşcinsel çekim iması film boyunca sürüyor. Filmin finalini Freudyen bir bakış açısıyla yorumlamak mümkün. Babasını elemine eden Maik, annesinin tek “erkeği” olmayı başarınca, aşık olduğu Tatjana’dan vazgeçiyor. Yani ebediyen çocuk kalmayı seçiyor diyebiliriz. Bir yol hikâyesi olan “Elveda Berlin” bu nedenle aynı zamanda bir büyüme hikâyesi olarak görülmemeli bence. Bir büyümeme hikâyesi aslında. Yol filmi deyince akla Amerikan filmleri geliyor ve işin doğrusu bu janr Amerika’ya yaraşıyor. Bu iş Almanya’da olmuyor. Film çok klişelerle dolu, kanımca çekici bir yanı yok. Oyunculuklar orta karar, hikâye orta karar, maceralar heyecan verici değil ve sonuçta kahramanlarımız gerçek anlamda büyümüyor. Yan karakterler ise (Maik’ın babası ve annesi, polis, doğal yaşamcı çiftçi aile) karikatürden öteye gidemiyor. Bir filmden daha ne istemeyebiliriz? ***** Adana Film Festivali’nden: İnan Caddesi Adana Film Festivali bitti, filmler hakkında yazıldı, çizildi. Ben yarışmada olmadığı için az izlenen ve sözü pek edilmeyen bir filmden bahsetmek istiyorum: Yelda Reynaud’un yazıp yönettiği “İnan Caddesi”nden. “İnan Caddesi” tam anlamıyla bağımsız bir film, gerilla usulü film yapmak denen şeyin tam karşılığı. Yelda Reynaud filmi sadece yazıp yönetmemiş, filmi çekmiş ve kurgulamış da. Bütün bunların tek bir nedeni var: Parasızlık. Film, son derece düşük bir bütçeyle yapılmış. Sadece iki oyuncuyla, tek bir mekânda çekilmiş. Ama bütün bunlara rağmen kendisini merakla izlettiren, karakterlerini ilginç kılan bir film çıkmış ortaya. Yelda Reynaud, sadece bütün zorluklara rağmen bu filmi yapma inadından ve inancından dolayı övgüyü hak etmiyor, festivalin görece iyi filmlerinden birini yaptığı için de övgüyü hak ediyor. Benim için “sinik” bir bakış açısına sahip olan ve karakterlerine birer böcek gibiymiş gibi bakan “Albüm”den (en iyi senaryo ve en iyi yönetmen ödülü sahibi) daha değerli bir film. Filmin iki kahramanı, Ada (Pelin Batu) ile Davut’un (Onur Senan) terk edilmiş gibi duran bir mekanda karşılaşmalarıyla başlıyor film. Ada bayılmış, Davut ise ona yardım etmeye çalışmaktadır. Mekânın, Ada’nın babasının garsoniyeri olduğunu ve Ada’nın babasını kaybettikten sonra burada kendisini inzivaya çektiğini anlıyoruz sonra. Davut, ise Güneydoğu’da askerliğini yapmış, arkadaşlarının yanı başında ölmesine tanıklık etmiş, İstanbul’a geri döndüğünde yaşadığı travma sonrası stress sendromu nedeniyle işini sürdüremez olmuş bir genç. İki insan da kayıplar yaşamış, iki insan da suçluluk duygularının pençesinde. Bu ortak yanları. Ama ikili arasında devasa bir kültürel uçurum da var. Ada burjuva ve entelektüel, Davut ise işçi sınıfından bir genç. Davut romantik müzik deyince Ümit Besen’i anlıyor. Doğal olarak. Bu iki genç insan bir gece boyunca yakınlaşırlar, birbirlerine yaralarını açarlar, tartışırlar, flört ederler. Ümit Besen şarkısı eşliğinde dans ettikleri sahne ise filmin en dokunaklı ve romantik anı. Böyle bir film iyi oyunculuklar olmadan mümkün olmazdı. Hiçbir film deneyimi olmayan Onur Senan’ın bu kadar iyi oynamasında hiç kuşkusuz yönetmenin payı büyük. Senan’ın James Dean’i andırdığını da ekleyeyim. Pelin Batu ise bu filmiyle en iyi oyununu çıkarmış. Film eğer yarışmada olsaydı, Batu’nun da en iyi kadın oyuncu adayları arasında önlerde olacağını söyleyebilirim. Ada karakterinin, babasının garsoniyerinde inzivaya çekilmesini Freudyen anlamda yorumlamak da mümkün tabii. Babasına âşık bir genç kadının, babasının sevgilisi olma hayali kurabileceği, annesini dışlayabileceği en iyi mekân burası çünkü. Sinemamız Yelda reynaud ile yeni bir yönetmen kazanmış gibi görünüyor.   237 kişilik işe 5 bin 399 kişi başvurdu: Mülakat iptal edildi
İki Van Gogh tablosu, İtalyan mafyasının elinde bulundu
Hollanda'daki bir müzeden 2002 yılında çalınan iki Van Gogh tablosunun, İtalya'da mafyaya yönelik bir operasyonda ele geçirildiği bildirildi. İtalyan mali polisi tarafından yapılan açıklamaya göre, Amsterdam'daki bir müzeden çalınan "paha biçilmez" iki Van Gogh tablosu Napoli yakınlarındaki Castellammare di Stabia'da bulundu. Polis, tabloların Napoli merkezli mafya örgütlenmesi Camorra'nın eline geçtiğinin anlaşıldığını açıkladı. Amsterdam'daki Van Gogh Müzesi'nden yapılan açıklamada ise söz konusu tabloların 14 yıl önce bu müzeden çalınan "Scheveningen'de Deniz Manzarası" (1882) ve ''Nuenen Reform Kilisesi'nden Çıkan Cemaat" (1884/85) isimli eserler olduğu belirtildi. Eserlerden ilki van Gogh'un Hollanda'da yaşarken yaptığı iki deniz manzaralı tablodan biri. Babasının bir dönem rahip olarak görev üstlendiği Nuenen Reform kilisesinin tablosunu ise Van Gogh, 1884'te annesi için yapmıştı. Sanatçı, babasının ölümünden sonra ise tabloya yas tutan birkaç kadın eklemişti. Van Gogh Müzesi, "tahminlerin aksine, tabloların nispeten iyi durumda" olduğunu belirtti. Müze Müdürü Alex Rüger, "Tablolar bulundu! Bu sözcükleri söyleyebileceğimi ummaya artık cesaret bile edemiyordum" diyerek İtalyan ve Hollandalı güvenlik güçlerine teşekkür etti.  FBI'ın en önemli 10 sanat soygunu listesindeydi Aralık 2002'de gerçekleştirilen soygun, Amerikan Federal Soruşturma Bürosu'nun (FBI) en önemli 10 sanat eseri soygunu listesinde yer alıyordu. Bir merdivenle müzenin çatısına çıkan soyguncular, balyozla camı kırarak içeri girmiş ve birkaç dakika içinde iki tabloyu alarak kaçmıştı. Alarm sistemlerinin devrede olmasına rağmen soygunun yapılabilmesi, müzenin güvenlik önlemlerini yeterince sıkı tutmamakla eleştirilmesine neden olmuştu. Soygunla ilgili olarak tutuklanan iki Hollanda vatandaşı ise suçsuz olduklarını savunuyor. (BBC Türkçe) Yedi Yetmiş Dergi üçüncü sayısı çıktı
Edebiyat Nöbeti dergisinin yedinci sayısı yayımlandı
Edebiyat Nöbeti dergisinin yedinci sayısında Sennur Sezer dosyası yer alıyor. Dosya editörü Semrin Şahin, Sennur Sezer için şunları yazdı: “Sennur Sezer emeğin ve emekçinin dostu büyük bir insandı. Barış, özgürlük ve eşitlik mücadelesinde de özel bir yeri olan bir şairdi. Kalemi de kendisi kadar güçlü, dirençli ve umut doluydu. Bizlerde onun birinci ölüm yıl dönümünde “Direnç Doğuran Kadına” şiirini önümüze katarak bir dosya hazırladık. Kadına verdiği değer ve kadının haklı mücadelesine bir bayrak açtığı için bu dosyada sadece kadınlar olarak Sennur Sezer’i anlattık. Kadınlar bir yazma, bir renk, bir devinim diyen Sennur Sezer’i bir kez daha şükranla anıyoruz. Şiirimizin devrimci kadını için hazırlamış olduğumuz dosyamız umarız. Onu tanımayanlar için bir ışık olur.” Dosya konusu yazılarını sadece kadınlar yazdı. Zübeyde Seven Turan “Sevgili Sennur Abla”, Sevim Korkmaz Dinç “Sennur Sezer, Umut ve Sevginin Şairi ”, Meryem Gülbudak “Şiirin Umudu ve Direncin Yorulmaz İğnesi, Sennur Sezer ”, Emel İrtem “Sevmek Korkulu Rüya Yalnızlık Büyük Acı”, Bircan Çelik “Davudi Sesin Yankısıyla Büyülendim” yazılarıyla dosyaya katkı sağlıyor. Dergide, Refik Baskın “Halil İnalcık’ı Keşfetmek”, Kadir İncesu “Hababam Sınıfı 60 Yaşında”, Hayrettin Geçkin H.İhsan Sönmez’in Son İda kitabı üzerine deneme yazısı, Emine Kuşoğlu “Dosta Mektup; Kar Üstünde Serçe İzi ”, Murat Tuncel “Avrupa’daki Türk Edebiyatı”, Halit Payza “Yaban’da Toplumsal Yapı ve Aydın Sorunu ”, Korkut Akın “Fotoğraf: Çağdaş İnsanın Silahı”, Atilla Yaşrin “Hilmi Yavuz’un Yolculuğun Yolculuğu Şiirinin Başlık ve Metin İlişkisi”, Dursun Bayar “Sunay Demircan’ın Eksi Sıfır” ve Muzaffer Gündoğar, Zülal Kaya’nın “Savaş Yarık Tabanlı Kadınları” kitabına dair yazısıyla yer alıyor. Şiirleriyle; Hayrettin Ökçesiz, Hüseyin Atabaş, Volkan Hacıoğlu, Hıdır Işık, M.Mahzun Doğan, Fatma Hatun Esen, Hüseyin Çatal, Atilla Er, Cemal Öztürk, Seval Arslan, Haluk Yolsal, Feyyaz Kadri, Ümit Şener, A. Uğur Olgar, Bülent Akay, Necmettin Çakır, Murat Karacan, Kaan Ali Kolcuoğlu Öyküleriyle; Gamze Güller, Tunç Kurt, Hande Baba, Aydanur Saraç, Gülay Altınsoy, Ayşe Kaygusuz, Akın Ersöz, Murat Darılmaz, Neslihan Karaalioğlu Alpagut, Suzan Mumcu, Bahar Karakaş, Ahmet Türkay, Sevda Gedik, Volkan Özaltın derginin 7. sayısında yer aldı. Yazı işleri müdürü Celal Karaca’nın Meryem Gülbudak ile yaptığı röportaj ve Yürüyüş Dergisiyle ilgili bilgilendirici yazısı da dergideki yerini alıyor. Dağıtım yerleri: İstanbul Kadıköy: Mephisto, Akademi, İmge, Sosyal Sahaf (Akmar Pasajı) Üsküdar: Beşiktaş Vapur İskele Gazete Bayii Beşiktaş: Mephisto Beyoğlu: Mephisto, Pandora Ankara: İmge Kitabevi, Turhan Kitabevi İzmir-Alsancak: Yakın Kitabevi Gaziemir: Park Kitabevi Mersin-Tarsus: Antik Sahaf ve Kitabevi Gaziantep: Donkişot Kitabevi Eskişehir: Adımlar Kitabevi Amasya -Merzifon: Ekin Kırtasiye Ordu: Serüven Kitap-Kafe Samsun: Adalı, Deniz, Penguen, Endülüs, Ebabil, Selamet, Yılmaz kitabevleri. Bafra: Hikmet Amca Kırtasiye, Lekesiz Kırtasiye, Eflatun Kitapevi Dergiye sosyal medyadan ulaşmak için: Instagram.com/edebiyat_nobeti twitter.com/edebiyatnobeti edebiyatnobeti@gmail.com Notos’un Ekim-Kasım sayısı raflarda
Notos’un Ekim-Kasım sayısı Halid Ziya Uşaklıgil dosyasıyla yayımlandı. Tanıtım bülteninden: Notos, yaptığı bütün yazar dosyalarını kalıcı bir kaynağa dönüştüren anlayışıyla bu sayıda Halid Ziya Uşaklıgil’e yöneliyor. Halid Ziya Uşaklıgil’in geçen yüzyılın başında, çağdaş Türkçe romanın başlangıcını oluşturduğu, genellikle onay görmüş bir saptamadır. Aşk-ı Memnu ile Mai ve Siyah romanları, onlardan önce yazılanlardan farklıdır. Notos bu kez de oldukça yaygın biçimde okunan, sevilen Halid Ziya Uşaklıgil’e kapsamlı bir yaklaşım getirmeye çalışıyor. Dosyada Selim İleri, Feridun Andaç, Zeynep Uysal, Mustafa Çevikdoğan, Erol Köroğlu, Seval Şahin, Zeynep Arıkan, Fatih Altuğ ve Hazal Halavut’un yazıları yer alıyor. Ömer Faruk Yaman ve Seda Mit de çizimleriyle dosyaya katkıda bulunuyor. Notos’un bu sayısının ilk söyleşisi yazınsal yapıtlarını 1980’li yılların sonundan itibaren vermeye başlayan Alman yazar W.G. Sebald, ikinci söyleşisi ise gazeteci yazar Sibel Oral ile. Bir Yazarın Seçtikleri bölümünde Karin Karakaşlı okunmasını zorunlu gördüğü kitapları; Can Göknil de en çok etkilendiği yazarı nedenleriyle birlikte Notos’a anlatıyor. Fadime Uslu, Aydın Çetinbostanoğlu, Zeynep Alpaslan ve Şenay Aydemir kısa sorulara kısa yanıtlarla kendi yazarlık serüvenlerini ve yayımlanan son kitaplarını anlatıyor. Notos’un bu sayısında öyküleriyle yer alan yazarlar: Grace Paley, Feridun Andaç, Neslihan Önderoğlu, Alper Akçam, M. Hakkı Yazıcı, Nazlı Kırcı, Vuslat Çamkerten, Osman Gür, Denis Gürcü, Özgür Yılmaz, Özgü Çömezoğlu, Ayşen Melik, Cineti Kırgın. Filmekimi için 8 öneri
Toni Erdmann Yön: Maren Ade  Cannes Film Festivali ana yarışmasından eli boş dönse de, Screen dergisindeki yarışma filmlerinin yıldız tablosunda rekor bir puan elde ederek ‘Toni Erdmann’ belki de festivalin en çok konuşulan ve merak edilen filmi olmuştu. Maren Ade’nin üçüncü uzun metrajı ‘Toni Erdmann’, biletleri ilk tükenecek filmlerden. Olli Maki’nin en mutlu günü (Hymyileva mies) Yön: Juho Kuosmanen  Festival programındaki gerçek hazineyi keşfetmek istiyorsanız ilk tercihiniz bu filme bilet almak olsun. Finlandiya tarihinin en önemli müsabakasına çıkmak üzere olan ve bununla pek ilgilenmeyen bir boksörün gerçek hikayesini anlatan film, benzersiz bir melankoliye sahip. Cannes’da Belirli Bir Bakış bölümünde En İyi Film ödülünü kazanan film, geçtiğimiz hafta Finlandiya’nın Oscar adayı olarak seçildi. O (Elle) Yön: Paul Verhoeven  Cannes jürisinden şaşırtıcı bir şekilde eli boş dönen film, pek çoklarına göre yarışmanın en iyilerindendi. Hollandalı usta yönetmen Paul Verhoeven’in uzun yıllardan sonra tam formuna döndüğü filmin başrolündeki Isabelle Huppert, performansıyla bir kez daha büyülüyor. Ağ (The net) Yön: Kim Ki-duk  Son yıllarda yönetmenin üretkenliğine ve değişkenliğine yetişmekte zorlandığımız bir kesin ama Venedik’te çıkan ilk eleştirilerin işaret ettiği tam anlamıyla bir Kim Ki-duk filmi izleyeceğimiz yönünde. Yönetmenin son iki filminden farklı bir raya oturan ‘Ağ’, Kuzey Koreli sıradan bir balıkçının Güney Kore sularına sürüklenmesiyle başına gelenleri anlatıyor. Herkese karşı (War on everyone) Yön: John Michael McDonagh  ‘The Guard’ ve ‘Calvary’ ile kalbimizde taht kuran yönetmen John Michael McDonagh ‘Herkese Karşı’da temposu dur durak bilmeyen bir komediye imza atıyor. İki yoz polisin maceralarına odaklandığı filmde, McDonagh kendine has mizahı ile bu alt-tür için sıradışı bir örnek yaratıyor. Paterson Yön: Jim Jarmusch  Bu sene Cannes’ın en çok beğenilen filmlerinden biri olmasına rağmen ana yarışmadan ödülsüz dönen filmlerden bir başkası daha (Palm Dog’u saymazsak). Başrolünde Adam Driver’ın kariyerinin en iyi performansını sergilediği ‘Paterson’la Jim Jarmusch, çok uzun yıllardır hasret kaldığımız başyapıtlarının yanına nihayet bir başyapıt daha ekliyor. ‘Paterson’ bana göre Filmekimi programının en iyisi. Öğrenci (Muchenik) Yön: Kirill Serebrennikov  Günümüz Rusyası’nda geçen film cesur bir köktendincilik eleştirisi. Biçimsel olarak yaratıcı çözümler deneyen yönetmen Kirill Serebrennikov’un dinamik tarzı, filmin izleyiciyi usul usul hararetli bir tartışmanın içine çekmesinde önemli bir rol oynuyor. Kabakçığın hayatı (Ma vie de courgette) Yön: Claude Barras  ‘Girlhood’, ‘Tomboy’ ve ‘Water Lillies’in yönetmeni Céline Sciamma’nın senaryosunu yazdığı ‘Kabakçığın Hayatı’ melankoliyle bezeli bir stop-motion. İlk uzun metraj filmini yöneten Claude Barras’ın ismini gelecekte daha sık duyacağımız kesin gibi. Homurdanan erkekler sahası
Erkeğe çok fazla yükleniyorlar, tanımadıklarından. Oysa o, her yerde kendini evinde hisseden ya da hissetmek isteyen evcimen bir varlıktır. Herkesin yabancı olduğu kentin kamusal mekânında bile. Şeylerin düzenini evindeki gibi görmek istediğinden, tabii ki mırıldanacak, homurdanacak ve tekme atacak. Erkeğin evi, bir eşikle kamusal mekândan ayrılmamıştır, evinin alanını tüm kenti kapsayacak şekilde genişletmeye eğilimlidir. O yüzden köpeklerle akrabadır (bu akrabalık yakıştırması için köpeklerin affına sığınıyorum), dışarı çıkarıldığında duvar diplerine, köşe başlarına idrarını bırakarak kendi teritorisini işaretleyendir, “burası benim alanım” demek için. Erkeğin geçtiği her yer merkezdir, erkekliğin merkezi. Erkeğin evreni Merkez hareketlidir, durmadan hareket eden erkekle birlikte yer değiştirir ve olağan hâlinde erkek, merkezi yanında taşıyandır; ev içi, sokaklar, taşıtların içi. Düzen bu merkezden yayılan titreşimlerle, homurdanmalarla kurulur. Ve durduğu noktadan etrafına bakıp da şeylerin ve bedenlerin düzeninde hoşuna gitmeyen bir şey gözüne çarptığında, içsel bir kuvvetle titreşmeye başlar, salınıma geçer. Bir düzensizlik ya da kaos belirtisi görmüştür ve kozmos yaratmak için içsel titreşimlerini önce küçük küçük mırıldanmalar halinde dışa vurur, ne dediği tam anlaşılmayan mırıldanmalar çoğalıp şiddeti arttıkça homurdanmalara dönüşür. Ve homurdanmalar erkeğin etrafında bir girdap oluşturur; şeyler ve bedenler bu girdaba yakalanıp dönecekler. Ve her şey merkezdeki erkeğin etrafında döndüğü an bir kozmos, bir yurt kurulmuştur. Bu yurt, erkeğin evrenidir. Erkek kendini bir güneş, etrafındaki her şeyi de uydusu olarak gördüğünde içi rahat eder ve homurdanmaları birden kesilir, sakinleşmiştir. Homurdanma yeterli Erkeğin bir tartışmayı başlatması, müzakereye katılması, bir diyalog çerçevesinde sorunları çözmek için taraflardan biri olması söz konusu değildir, o sadece rahatsız olur ve mırıldanır, homurdanır; uydu ya da uyruklarından mırıldanmasının ya da homurdanmasının ne anlama geldiğini anlamasını bekler. Hakiki uydu ya da uyruklara anlamlı şeyler söylemenize gerek yok elbette; mırıldanmanız, olmadı homurdanmanız yeterli. Çünkü mutluluğun sırrını keşfetmişlerdir ve bir uydu homurdanmaya “peki demesini bilendir.” Kendi düzenini dayatır Mırıldanmak ve homurdanmak iletişimin çok daha alt düzeylerine denk düşüyor, dil öncesi bir döneme. Mırıldanırken dışarı, başkalarına değil, içinize konuşursunuz. Mırıldananın anlaşılmak ve etrafındakilerle diyaloğa girmek gibi bir derdi yok; ne dediği anlaşılmaz, aslında anlaşılması, anlamlı cümleler kurması da beklenmez, tonu önemlidir, sakin mi mırıldanıyor yoksa öfkeli mi? Sadece bir duygunun dışa vurulduğunu anlarız, o kadar. Öfkelendiğinde mırıldanma homurdanmaya dönüşür. Anlamsız sesleri bir araya getirdiğinde dil gürültüye dönüşür, kaostur artık. Erkek hep hoşnutsuzdur ve hoşnutsuzluğunu homurdanarak, dili bir kaosa dönüştürerek belli eder ve kaosu dayatarak, çoğaltarak, kaosla bizi korkutarak bir kozmos yaratacağını hesaplar. Dilde yarattığı kaos, zamanda ve mekânda yaratacağı kaosun habercisidir. “Erk”, yani iktidar, kaos yaratarak kendi düzenini dayatır. Çoğalmaya var mısın? Erk, homurdanandır. Doğası gereği homurdanmak zorunda. Çünkü söylemini anlaşılmaz kılması ve sırf gürültüden ibaret homurdanmasını sorgulanamaz, göksel bir hakikat olarak bize dayatması gerekir. Homurdananla akıl yürütemezsiniz; homurdanmayı ancak homurdanmayla yürütebilirsiniz; düşünce dumura uğramış ve çökmüştür; havada sadece erkek homurtuları. Erkeğin olağanüstü hâlinde homurdanmaları, hızarın homurtularına dönüşür. Bedenler, erkeğin gözüne batan tüm pürüzlerinden arındırılır. Geriye, erkeğin elinden çıkma mobilya takımlarıyla döşenmiş bir yurt kalmıştır. Fakat erkeğin hızar yasasına isyan eden kadınlar ve insanlar vardır ve hep olacak. Hegemonik homurtular arasında akıl yürüten, anlamı savunan ve anlamlı sözlerle diyaloğu, müzakereyi sürdürmeye çalışanlar. Bunlar barışı, yaşamı seven, konuşulası güzel insanlardır. Anlam ve yaşam birbirimizle konuştukça çoğalacak. Çoğalmaya var mısınız? Çanakkale'de bulunan lahitlerden birinde altın çıktı
Candan Erçetin bu akşam Harbiye Açıkhava'da
30’larına gelmeden hayata veda eden starlar
Onlar kimilerine göre aşırı doz uyuşturucudan, kimilerine göre ise müzik sektörünün iğrenç ikiyüzlülüğünden, ticari baskıdan ya da şöhretin dayanılmaz ağırlığından dolayı erken ölmeyi seçtiler, buna zorlandılar, öyle ya da böyle bir şekilde bu yola girdiler.  Jim Morrison, Kurt Cobain, Amy Winehouse, Jimi Hendrix, Janis Joplin, Kristen Pfaff, Bryan Ottoson,Dickie Pride, Sean Patric Mccabe, Gary Thain, Jeremy Ward, Layne Stayle, Alexander Baslachev, Peter Ham… Birçok gazetede 27 yaş kervanına katılan ya da 30’unu göremeden ölenler listelerini süslediler.  Albert Camus‘un “Tek felsefi sorun intihardır” sözünü doğrularcasına, onlar öldüğünde, intihar beynimize sert bir yumruk indirdi. İntihar onların şöhretlerine şöhret kattı, fakat genç yaşta ölen bu insanların, şöhret, insanlar, hatta intiharın kendisi bile çokta umurlarında değildi. Sıradan insanlar, gündelik hayatlarının kaygılarını taşıyıp standart, güvenli ve huzurlu hayatlarını sürdürürken onlar kıyak kafaları ve sanatın özgürleştirdiği ruhlarıyla şeytan enselerindeyken mal aradılar ya da edebiyatın, müziğin ilham perileriyle sarmaş dolaş orada burada sızıp kaldılar. Diğerlerinin biraz iç geçirip biraz da hayranlıkla dinlediği birçok efsane grubun gitaristi, solisti genç yaşta öldüğünde bu konu onların ancak bir süre ilgisini çekti. Daha sonra ise o grubun albümleri gibi imrenilen yaşamları da rafa kaldırıldı.  Bireyin toplum içinde olması gereken yer ve birey, yavaş yavaş eşleşirken, mağaranın özgür çocukları huzurlu ve güvenli bir yaşlılık hayalini yıktılar. Yine de Alice‘nin, Chain‘in solisti ve söz yazarı Layne Stayle‘nin sözünü hatırlatmakta fayda var. ”Uyuşturucular, aydınlığa ulaşmanın bir yolu değildir. Onlar sizi masalsı bir dünyaya değil, acı çekmeye sürükler.”  Elbette onların yetenekleri, unvanları uyuşturucuya ya da alkole bağlı değildi. Birçoğu korkunç hayatlar yaşadılar. Yeteneklerini kimi zaman bir lanet olarak gördüler. İnsanın kendi zavallılığından sıyrılması çok güç bir şeydir. Ama insan, bir kez bu zavallılıktan sıyrılmaya görsün, işte o zaman yaşamını tam olarak kendi egemenliği altına alabilir. Çünkü insanın kişisel özgürlüğü, kendi dünyasına egemen olmasıyla başlar. Dünyasına egemen olan insan, acıları coşkuya, bunalımı yaratıcılığa, sevgisizliği sürekli aşka dönüştürebilir.  “Ben dünyama egemen olabilmeyi edebiyatla öğrendim.” der, Tezer Özlü. Onlar da arkalarında sağlam müzikler, dahiyane şarkı sözleri, romanlar, şiirler, resimler bırakıp gittiler. Mağaranın özgür insanları içlerindeki öfkeyi, nefreti ve yıkıcılığı sanatın güzellikleriyle harmanladılar. Tüm bu şeylerin; hayatın, ölümün, iyinin, kötünün hepsinin ötesinde sanatın cennetinde acı çektiler, yoğruldular. Onlar bir bakıma yıkıcı ruha güvendiler, çünkü bu ruh aynı zamanda tüm hayatın kaynağıydı, sonsuzdu ve yaratıcı bir güdüydü. Gaia Dergi Uluslararası Suç ve Ceza Film Festivali başlıyor
İstanbul Üniversitesi Hukuk Fakültesi'nce düzenlenen ‘6. Uluslararası Suç ve Ceza Film Festivali' bu yıl ‘Herkes için Adalet' üst başlığı ve ‘Yoksulluk' temasıyla gerçekleşecek. Sadece Türkiye için değil dünya için önemli olan bu etkinliğin koordinatörlüğünü yapan ünlü psikiyatrist Prof. Dr. Bengi Semerci, RS FM'de yayınlanan ‘Burası Türkiye' programına konuştu. Teorik bilgilerle sinemanın toplumun aynası olma özelliğini göstermek amacıyla böyle bir festival düzenlendiğini söyleyen Semerci şöyle devam etti: "Adaletin direkt kendisi ile ilgili konuları tartışıp filmlerle gündeme getiren bir festival." Prof. Dr. Semerci, festivalde adalet ile ilişkili önemli konuları ele aldıklarını, seçtikleri filmlerin ilk kez gösterilmiş olması ve insanlarda bir şeyler düşündürüp, tartıştıracak filmler olması gerektiğinin altını çizdi. Festival kapsamında düzenlenen ve sinemaya damgasını vurmuş film gösterimlerinin yapılacağı ‘İz Bırakanlar' bölümünde ekonomik buhran sonrası yaşanan olayları izleyiciye çok iyi aktaran ‘Gazap Üzümleri' ve işsizliği konu alan, Charlie Chaplin'in son sessiz filmi olan ‘Modern Zamanlar' yer alacak. Temanın 'Yoksulluk' olduğu festivalde 4 tanesi Türk filmi toplam 30 uzun metrajlı film yarışacağını belirten Semerci, yarışmada kısa filmlerinde yer alacağını ve yarışmanın sonunda bu kategorilerde bir kazanan olacağını söyledi. Gösterimleri Beyoğlu Atlas ve Ortaköy Feriye sinemalarında gerçekleşecek olan festivalin biletlerini biletix ve sinema salonları gişelerinden alınabileceğini söyleyen Semerci, "Bilet fiyatları gayet uygun çünkü; bazen konuşmak yetmiyor. Görmek, tartışmalara katılmak ve izlemek gerekiyor, ne anlattığımızı saptayabilmek adına" dedi. Hem yerel, hem evrensel olmayı başaran film: Kalandar Soğuğu
BURAK ABATAY / @abatayburak “Kalandar soğuğunda/ Ya bakın kaldık dara/ Açın siz kapıları/ Biz geldik Kalandara” * Mustafa Kara’nın yönetmen koltuğunda oturduğu Kalandar Soğuğu filmi Türkiye’nin 89. Akademi Ödülleri'nde Türkiye’nin adayı olarak gösterildi. Karadeniz’in dağ köylerinde, Haydar Şişman’ın oynadığı Mehmet karakterinin dağlarda maden araması etrafında dönen Bir Karadeniz hikâyesi olarak karşımıza çıkar film. Kalandar, Rumi Takvim’de yılın ilk ayıdır. İlk günü, Miladi Takvim’e göre ise 14 Ocak’a denk düşer. Bu tarih ise Karadeniz insanı için farklı bir öneme sahiptir. Bu soğuk günde çocuklar mahallelerindeki evleri kapı kapı dolaşırlar ve ellerindeki torbaların ev sahipleri tarafından hediyelerle doldurulmasını beklerler. Öte yandan ev sahipleri ise kapılarına bırakılan bu torbaların kendilerine şans getireceğine inanırlar. Torbalar dolarken de çocuklardan Kalandar manileri duyulur. Mustafa Kara'nın Bilal Sert ile birlikte senaryosunu kaleme aldığı film, böyle bir coğrafyada insan-doğa ilişkisini şiirsel bir dil ile ele alıyor. Filmin, Türkiye’nin Oscar Adayı olmasını ise sinema eleştirmenleri övgüyle karşıladı. Tuğçe Madayanti, Cüneyt Cebenoyan ve Banu Bozdemir filmi BirGün’e değerlendirdiler.   Tuğçe Madayanti: Oscar aday adayımızın Kalandar Soğuğu filmi olması ümit verici, doğru bir filmle başvurduğumuzu düşünüyorum. Genelde uluslararası festivallerde öne çıkmış veya yerli seyircinin kalbini fethetmiş filmlerle başvurularda bulunduk. Bu sene ise ne festivallerin favorisi ne de halkın favorisi olmuş olan bir filmimiz aday adayı olarak seçildi. Açık konuşmak gerekirse özellikle diğer ihtimaller göz önüne alınınca bu film doğru bir tercih. Kalandar Soğuğu hem çok yerel hem de çok evrensel olmayı başaran bir film. Ancak unutmamalı Oscar farklı bir sistem. Filmin iyi olması tek başına bir şey ifade etmiyor. Senelerce böyle düşündük ve çok yanıldık. Çok fazla kriter var ama en önemlisi filmin bir an önce Amerika'da vizyona sokulması ve filmin Amerika'da PR'ının çok doğru yapılması. Aksi halde bırakın yarışmayı, ilk 9'a kalma şansımız bile ne bu sene ne de ileride hiçbir zaman gerçekleşemeyecek. Cüneyt Cebenoyan: Filmi pek bir şey beklemeden seyrettim. Ancak buna rağmen Beklentimin çok üstünde bir filmle karşılaştım. Normalde bu filmden çok sıkılmayı beklerdim. Ama sıkılmadım. Kendimi kaptırdım. Tek sorunum filmin finali veya verdiği mesajla ilgili. Bir şekilde ya bekleyen derviş muradına ermiş gibi bir anlam çıkıyor. Ya da öte yandan emeğin birlikte kurulması gibi bir perspektife sahip değil. Onun yerine şansa veya inanca dayanarak bireysel bir kurtuluşu vaad ediyor. Bununla da memnun değilim. Ama baktığımızda film iyi bir film. Oskar'da şansı olur mu derseniz, hayır derim.  Banu Bozdemir: Kalandar Soğuğu izlediğim andan itibaren çok sevdiğim ve büyüsünü kaybetmeyen bir film oldu benim için. Oscar’a popüler yapımlarla değil, daha özgün yapımlarla katılmanın daha doğru olduğunu düşünüyorum. Bazı festivallerin ön jürilerini aşamamış olsa da Oscar’a aday adayı olması güzel bir haber, yolu açık olsun. * Kalandar manisi Nuri Bilge Ceylan yeni filmi ile geliyor: “Ahlat Ağacı”
Son filmi “Kış Uykusu” ile Cannes Film Festivali’nden Altın Palmiye ile dönen usta yönetmen Nuri Bilge Ceylan, “Ahlat Ağacı” adlı yeni filmiyle sinemaseverlerin karşısına çıkmaya hazırlanıyor. Anadolu’daki bir kasabada kitabını çıkarmak için para bulmaya çalışırken bir yandan da babasının yarattığı sorunlarla uğraşan ve edebiyata düşkün olan Sinan isimli bir adamın öyküsünü konu alan ‘Ahlat Ağacı’ isimli filme Arte France Cinema kurumu tarafından da mali destek verildi. Nuri Bilge Ceylan, Ahlat Ağacı hakkında “Sevelim veya sevmeyelim, bazı özelliklerimizi babalarımızdan alırız. Zayıflıklarımızı, alışkanlıklarımızı ve daha birçok şeyi. Film, babanın ve oğlunun aynı kaderi paylaşmasıyla oluşan kısır döngüyü acı veren deneyimlerden oluşan bir seriyle anlatacağız” yorumunda bulundu. Çekimlere başlanıldı “Ahlat Ağacı” filmi için Çanakkale’nin Yenice ilçesinde çekimlere başlanıldığı öğrenildi. Edinilen bilgilere göre, ilk sahneleri Yenice otogar içinde çekilen filme Yenice halkı büyük ilgi gösterdi. Yenice ilçesindeki çekimlerin tamamlanmasının ardından Torhasan Köyü, Asmalı Köyü ve Çanakkale Merkez’de de çekimlerin devam edeceği kaydedildi. Peyk, Kesmeşeker ve No Land, 1 Ekim’de NHKM'de
Rock müziğin sevilen isimlerinden Peyk, Kesmeşeker ve No Land 1 Ekim Cumartesi günü Kadıköy'de sahne alacaklar. Saat 20.00'de başlayacak konsere Nazım Hikmet Kültür Merkezi ev sahipliği yapacak.  PEYK Geçtiğimiz haftalarda “Paydos” klibi yayınlanan Peyk, müziğinde derinliğe, kliplerde ayrıntıya, konserlerde samimiyete önem göstererek devam ediyor müzik yolculuğuna. 1991 yılında İrfan Alış ve Serdal Ersoy’un İstanbul Üniversitesi’nde tanışmasıyla ilk temelleri atılan gruba, 1995 yılında Ertan Çalışkan (davul), Özgür Ulusoy (keman, klavye), 2006’da ise Barış Tokgöz’ün (bas gitar) katılıyor. Peyk’in melodik altyapısında, rock, blues, reggae hatta arabesk öğelere, ince keman ve piyano sololara rastlamak mümkün. Grup, müziğini "İçimdeki İz" adlı albümle birlikte trompet ve akordiyon ile de zenginleştirdi. KESMEŞEKER 1990 yılında Cenk Taner öncülüğünde kurulan Kesmeşeker, ilk albümü “Dipten ve Derinden”i 1991 yılında yayınladı. Kesmeşeker’in “kaptan”ı Cenk Taner, dokuzuncu ve son albümü “Yoldan Çıkmış Şarkılar”la müzik yaşamına halen “Dipten ve Derinden” devam etmektedir. Grupta Cenk Taner’e, Cansun Küçüktürk (Gitar, Geri Vokal), Canay Cengen (Bas Gitar) ve Gökhan Özcan (Davul) eşlik ediyor.  NO LAND No Land’ in “Aramızda” albümü 2013 yılından bu yana yaptığımız çalışmaların bir kısmını içermekte ve bu çalışmalar genellikle grubun ilk oluşma sürecinde ortaya çıkan şarkılar. Farklı coğrafyalara ait insanların ortak yönlerini ‘ülkesiz’ bir bakış açısı ile aktaran No Land, 2013 yılında İstanbul’da kuruldu. Grupta, Kamil Hajiyev (Viyola, Vokal), Hazal Akkerman (Çello, Geri Vokal), Sahand Lesani (Elektrik gitar, Geri Vokal), Çağatay Vural (Bas Gitar, Akustik Gitar), Mehmet Akif Ersoy (Akustik Gitar, Bas Gitar), Oğuzcan Bilgin (Trompet), Yağız Nevzat İpek (Davul), Can Kalyoncu (Davul) yer alıyor. İlkçağdan günümüze kaybedenler
ÜMİT MUTLU Tanıdığınız en garip kişi kim? Bu soruya verilecek bir yanıt illa ki vardır, çünkü gerçekten de herkesin hayatında garip bir arkadaşı ya da en azından bir tanıdığı vardır. Bu garip kişiler, anlamsız zamanlarda ortaya çıkar ve kendi hayatlarının absürt ve alakasız bir dönemini veya olayını anlatmaya başlarlar. Siz de dinlersiniz. Dinlemeyi seven biriyseniz sıkılmadan, dinlemeyi sevmeyen biriyseniz de garipseyerek dinlersiniz. Ama dinlersiniz, çünkü sizi alçıya almayı iyi bilirler. Çağdaş Amerikan öykücülüğünün yıldız isimlerinden birisi, Teksaslı yazar George Saunders da, alçıya alma konusunda uzman. Hatta bence, kendisinin ortopedi dalında fahri sertifikası bile olabilir. Çünkü Saunders’ın üslubu, alçı tozu emdirilmiş sargı bezleri gibi, sımsıkı. Ve Türkçede yayımlanan ve yine Delidolu Yayınları’ndan çıkan, kendi külliyatının ilk kitabı Pastoralya ile, o söz konusu garip ve saçma kişilerin hayatlarını anlatmaya da devam ediyor. Bu garip ve saçma kişilerin çeşitleri de iyice artmış artık: Tarihi dönemleri anlatan bir tema parkın, ziyaretçileri, patronları ve kendileriyle kavgalı çalışanları; kişisel gelişimini, kişisel gelişimine hiçbir katkı sunmayacağı kesin bir kişisel gelişim seminerinde arayan, ablasıyla ilişkisi sorunlu bir adam; kadınlara özel bir striptiz kulübünde mesai harcayan ve ölen teyzesi zombiye dönüşen bir genç; yalnızlıktan, gönlünü hayatına girecek ilk kişiye kaptırmaya niyetli bir berber ve daha niceleri. Yani bu kez enteresanlık grafiği, bir hayli ivmelenmiş. Ancak bu “anormal” karakterlerin tek ortak özelliği, garip olmaları değil; aynı zamanda, bir şekilde bir şeylere alet de olmaları. Yani evet, hepsi zaten başlı başına saçma ve komik, ah evet, hem de çok komik; ama sadece komik olmak ne onlara, ne George Saunders’a, ne de bize yeterdi. Hayata tutunamamış, hiçbir zaman kazanamamış ve daha kötüsü, bu kaybedişlerini tamamen kabullenmiş karakterler, Saunders’ın zekâsını konuşturarak üstlerine giydirdiği eleştiri ve yaşam sorgusu ceketlerini onurla taşıyor. Öyle ki her biri, bir yandan kaybetme sebeplerinin sistemin çarklarına girememek –hatta belki de girememeyi tercih etmek–olduğunu gayet iyi bilirken; bir yandan da kapitalizmden cinsel ve ahlaki normlara, çocukluk travmalarından yalnızlıktan kurtulma çabalarına kadar her şeye bir kulp takıp okurun karşısında sıraya diziliyorlar. Özellikle çocukluğa dair yaralar ve bereler, Saunders’ın karakterlerinin çoğunda azımsanmayacak bir yer kaplıyor. İşinin ehli bir psikolog gibi, Saunders, herkesi o uzun divana yatırıyor ve anlattırıyor: Karakterler anlatırken okur dinliyor; hem anlatanı, hem de kendisini. Zira ne kadar sistem dışı olsalar da, öykülerdeki her karakter aslında hepimizin içinde bir yerde duran ve çıkmak için büyük çaba sarf eden o ‘id’e mensup. Daha da net bir tabirle, içimizdeki en hayvani minik kısımlar, Saunders’ın öykülerinde koca birer insana dönüşmüş halde, bizimle ve kendileriyle konuşuyorlar. “Ah Tanrım,” diyor mesela Neil kendi kendine, çocukluğundan kopup gelen ezikliğini de yanına meze ederek, “dünya babasının üstüne sıçmıştı, ama onun üzerine sıçamayacaktı. Kesinlikle hayır. Eğer dünya üç beş serserinin onun karısının memelerine hakaret ettiği bir mahallede yaşayacağını düşünüyorsa, eğer dünya ailesine donyağında gezdirilmiş ekmek yedirip buna Evsizin Ziyafeti diyeceğini sanıyorsa, çok yanılıyordu; o başarılı olacaktı, tıpkı Güçlü İnsanlar’da anlatılan, yalnız güce inanan adamlar gibi.” Kitaba ismini veren uzun öykü Pastoralya’da ise, tüketim toplumu ve kapitalizmvari bir eleştiri daha çok meydanda. Tarihi dönemleri anlatan bir tema parkta çalışan ve yine tutunamamış (zaten tutunsa o tarz bir işletmede işleri ne) kişiler; bir yandan günümüz dünyasının amansız ve ağır maddiyatçılığına ayak uydurmaya çalışırken, bir yandan da gerek zihinlerini gerekse yaşam tarzlarını tarih öncesinde (daha mutlu olduğu kesin şekilde) yaşamış ilkel insanlara uydurmaya çabalıyorlar. Ve bu çaba, yine içimizde bir yerlerde, atalarımızdan miras kalmış ilkel insanın çabasıyla aynı yere çıkıyor: Sadece, sade bir hayat sürebilme ve hatta sadece hayatta kalabilme isteği. Çarkların arasında ezilmeden, yaşayıp gidebilme isteği. Pastoralya, çağdaş Amerikan öykücülüğünün iz bırakan, başarılı bir örneği. George Saunders edebiyatına girişmek için hâlâ bekliyorsanız, belki de işe buradan başlayabilirsiniz. Gizlenen cinsiyetin öyküsü
ELİF AKTAN Erkek kılığına girip yaşamını öyle sürdürmeye devam eden kadınların hikâyelerini duyarız ama bunlar birer masalın parçasıymışçasına bize uzak ve yabancı gelir. Bu "hikâyelerin" bize uzak gelmesinde pek çok haklı yana da sahibiz bir yandan. Niye diye soracak olursanız insanlar arasında erkek kılığına girerek yaşamak zorunda kalmış bir kadın imgesinin, yaşadığımız çağdan ne kadar uzak olduğunu düşününce söylemek istediklerim daha net anlaşılacaktır diye düşünüyorum. Fakat diğer yandan yaşadığımız çağa rağmen devam eden katliamları ve hemen yanımızdaki coğrafyadan gelen haberleri düşündükçe bu çağdışı imgenin hâlâ yaşıyor olabileceği de akla yakın geliyor. Jenny Nordberg'in çalışması Kabil'in Gizli Kızları, işte bunu kanıtlamak istermişçesine geçen günlerde okur karşısına çıktı. Nordberg, New York'ta yaşamını devam ettiren ödüllü bir gazeteci. Kitabın başında da yer alan biyografisinden hareketle birçok yayına araştırma haberleri hazırladığını, New York Times'ta yayımlanan ve 2005 Ulusal Habercilik Pulitzer Ödülü'nü alan diziye de katkıda bulunmuş. Şimdi gündemimize gelen çalışmasının temellerini ise 2010'da Afganistan'da atmış. Afgan kadınlarını anlattığı bir televizyon belgeseli ile Robert F. Kennedy Gazetecilik Ödülü'nü kazandı ve bu belgeselin yansıması olarak değerlendirebileceğimiz çalışması ile Türkçede de kendine yer buldu. Çalışmanın adı Kabil'in Gizli Kızları. Örtük olsa da çok şey anlatıyor bu başlık ancak kitabın altbaşlığı, her şeyi ayan beyan ortaya çıkarıyor: ''Erkek kılığındaki Afgan Kızlarının Bilinmeyen Hikâyesi''.Erkek dünyanın zorlukları Cinsel açlığın ve kafalardaki ayrımcılığın zihinlere düşmesiyle birlikte ''kadın'' olarak bu dünyada yaşananın zorluklarını çeken biliyor. Daha geçen günlerde yaşanan otobüsten bir kadını tekmeyle dışarı atma gibi aşağılık davranış da bunun yansımasından başka bir şey değil elbet. Ancak bir kız çocuğu olarak bu dünyada yaşamanın ne kadar zor olabileceği üzerine hiçbirimizin yeteri kadar düşündüğünü sanmıyorum. Jenny Nordberg'in çalışması bize tam da bu noktada yardımcı oluyor ve küçük bir kız çocuğunun, bu dünyada hangi coğrafyada dünyaya geldiğine, yaşadığına bağlı olarak nasıl zorluklarla boğuşabileceğine tanıklık ettiriyor. Nordberg'in kitapta bahsettiklerini ''zorluk'' olarak nitelemek ne kadar doğru olur bilemiyorum aslında. Çünkü bu kelime, yazarın bahsettiği yaşamları anlatmada basit ve komik kalıyor. Nordberg, dünyaya gelişleri birer yıkım olarak karşılanan kız çocuklarının dünyasından ses veriyor bize. Erkek egemen bir kültür ve yaşayışın tek hakimi olduğu Afganistan topraklarında dünyaya gelen erkek çocukları için yapılan kutlamaları bir yana bırakalım. Şimdiki meselemiz kız çocuklarının dünyaya geldiklerinde aileleri için utanç kaynağı haline gelmeleri. Erkek doğacak, büyüyecek, ailenin gururu, soyun sahibi olacak.Ya kız çocukları? Nordberg de işte bu sorunun peşine düşüyor. Kız çocuklarının utanç kaynağı olarak görüldüğü için doğduklarından hemen sonra erkek kıyafetleriyle dolaştırılmaya başlandığından bahsediyor. Ancak mesele sadece bu değil. Çok daha derin bir sosyolojik ayrışma yazarın odağına giren. Kadınlara neredeyse hiçbir hak tanımayan farklı bir kültürün kapıları da aralanıyor böylelikle. Cinsiyetlere tanınan hakların uçurum kadar birbirinden uzak olduğu bir toplumda, tam da bu ayrışma yüzünden yaşanan çok güçlü ve etkileyici hikâyelerin peşinden gidiyor Nordberg kitap boyunca. Biz de Nordberg'in peşinden derin acıların coğrafyasında bir yolculuğa çıkıyoruz. Kabil'in Gizli Kızları bir gazeteci kitabı. Aynı zamanda derinlikli bir araştırma. Ancak hepsinden öte derin bir hikâyenin taşıyıcısı... Yolcu Tiyatro’dan yeni oyun: Joko’nun Doğum Günü
Yolcu Tiyatro çağdaş sanat hayatının önde gelen isimlerinden Fransız yazar Roland Topor’un ‘Joko’nun Doğum Günü’ adlı eserini sahneye koyuyor. 1 Ekim’de Kadıköy Barış Manço Kültür Merkezi’nde prömiyeri gerçekleştirecek oyunun yönetmenliğini Ersin Umut Güler yapıyor. Yüksek performans gerektiren hareket tasarımı ile projection Mapping teknolojisini birleştirerek sunan oyunun oyuncu kadrosunda Tolga İskit, Ayşe Tunaboylu, Cenk Dost Verdi, Efe Ünal, Merve Dağlı, Yasemin Ertorun, Burak Üzen ve Sercan Dede yer alıyor. Sistemin, insan bedenini ve aklını kontrol altına alma hırsını, ezen ezilen ilişkisi üzerinden absürd bir anlatım biçimi ile anlatan oyun; su deposunda işçi olarak çalışan Joko ‘nun başından geçenleri anlatıyor. Joko “Bir de sizleri taşımaya başladığımdan beri yere bakıyorum hep, daha önce göğe bakardım...” cümlesiyle de halkın sırtından geçinenlere gönderme yapıyor. 1 Ekim Cumartesi saat 20:30’da Kadıköy Barış Manço Kültür Merkezi’nde sahnelenecek oyun, insanın başkalarını sırtında taşımayı kabul etmesiyle, benliğini kaybetme hikayesini acı çekme ve çektirme ekseninde ortaya koyuyor. Evimin dışında bir ev havası
BARIŞ AKPOLAT barisakpolat@gmail.com Belediye filan gibi devlet kurumlarının yaptığı işleri övmeyi sevmem. Hatta arkasında ne çıkar olduğunu sorgulamaya çalışırım genelde. Arada gayet güzel işler çıktığı ise bir gerçek. Bursa’daki Nilüfer Belediyesi uzun zamandır İstanbul dışında yapılan en güzel festivallere imza atmayı bilmişti. Hatta bazı yanlarıyla İstanbul’daki çoğu etkinlikten daha bile iyiydi. Geçenlerde ise Kadıköy Plak Günleri’ne gittim. Gezdim dolaştım ve hatta plak bile bakmadım. Birçok eş dost gördüm, hepsiyle müzikli muhabbetler yaptık. Uzun zamandır birkaç günlük bir etkinliği her gününde takip ettim. En baştan söyleyeyim her yıl tekrarlanması gereken çok güzel bir etkinlik. Sadece standlarıyla değil DJ performanslarıyla değil söyleşileriyle de gayet doyurucu bir etkinlikti. Kendi adıma teşekkür ederim. İstanbul’un çeşitli yerlerinden gelen 19 tane plak dükkanı standlarını açmış satış yapıyordu. Plağın yanında pikap satan da vardı pikap keçesi de. Takas yapan da vardı kaset satan da. Uzun zamandır kendimi bu kadar ‘Evimde’ gibi hissetmedim ben. Güzel indirim alan plakseverlerin yanında plakçılar için de çok kârlı oldu bu iş. En azından bu ayı iyi geçirdiklerine eminim. Çünkü çok beylik gelse de herkes darbeydi terördü derken büyük tokat yedi maddi açıdan. Ama bu etkinlik sayesinde yüzler gülüyordu pazar günü. Bir plakçı dostumla konuşurken bana söylediğini aktarıyorum: “Birkaç tane daha belediye Kadıköy Belediyesi gibi böyle etkinlikler yapsa yılın en azından bazı ayları bizim açımızdan biraz daha rahat geçer.” Bu arada standlara baktığımda çok fantastik plaklar gördüm. Özellikle Kontraplak’taki elektronik bölümü, Outro’daki avangard kayıtlar beni benden aldı. Hammer Müzik’in metal konusundaki detaylı işçiliği de alkışlanası. En kısa zamanda Outro ve Dip Sahaf’a uğranmalı. Zaten karşının çocuğu olduğumdan Galatasaray’daki Kontraplak’la düzenli ve düzeyli bir ilişkimiz var. Bu arada yeni ve pek güzel yayınevi Kara Plak’ın da standında Batu Akyol imzalı bir kitap dikkatimi çekti. 2013’te yayınlanan “Türkiye’de Caz” belgeselinden sonra Batu ne ara yazmıştı ki bu kitabı? *** Caz Çok mu Zor?   Yıl 2013 ama 2014’e bağlanmaya da çok az kalmış. Arkadaşların ofisindeki yılbaşı partisine gitmişiz. Keyifler gıcır. Oradan Batu Akyol ile tanışmıştım. Türkiye’de Caz adlı bir belgesel hazırladığından bahsediyordu. 2011’de başladığı proje, maddi zorluklarla anca 2013’te bitebilmişti. Sanatçılarla buluştu, röportajlar yaptı. Arşiv en büyük sıkıntıydı ki kitabın önsözünde de bunlardan bahsediyor Batu. O yılbaşı partisinden beri kendisiyle hep irtibat halinde olduk. Türkiye’de Caz adlı adından da anlaşılan konuya gayet iyi ışık tutan söyleşiler gayet başarılıydı. Fakat her belgesel gibi süreye sığacağız derken biraz kırpılmıştı. Şimdi o Karaplak’ın standında gördüğüm kitaba anlam kazandı. Belgesel’e alınamayan söyleşiler bu kitapta yer bulmuş kendine. İçinde Emin Fındıkoğlui Tuna Ötenel, Ali Perret, Önder Focan, Baki Duyarlar, Sabri Tuluğ Tırpan, Cüneyt Sermet, Can Kozlu, Kerem Görsev, Muvaffak ‘Maffy’ Falay, Sadettin Davran, Dost Kip gibi çok önemli isimler var. Kitabı daha okuyamadım ama belgeseli Youtube’da Loyka Productions’un kanalında izleyebilirsiniz. Peki kitabın adı neden ‘Caz Çok Zor’ ve başlıkta da sorduğum gibi gerçekten caz çok mu zor? İşte onu merak ediyorsanız kitaba göz atın derim. Kara Plak’ın böyle bir arşivi bize sunması çok değerli. Bu yayınevini de takibe alın pişman olmazsınız. Sokağın dergisi Bavul 1 yaşında
Beyoğlu’nda Antika Festivali başladı
Beyoğlu Belediyesi, Taksim Meydanı’nda 28 Eylül- 5 Ekim tarihlerinde Antika Festivali düzenliyor. Beyoğlu Belediyesi, 50 gün sürecek festivallar dizisi başlattı. Bianet’in haberine göre, Antika Festivali, Beyoğlu’nda hareketlenme yaratmak için başlatılan 50 günlük festival sürecinin ilk ayağı. Bu yıl ilk kez Taksim Meydanı'nda düzenlenecek etkinliğe, antikacılar, sahaflar, tasarımcılar, el sanatçıları ve bilim insanları katılacak. Festivalde 63 antikacı, 90 sahaf, 50 tasarımcı, 70 el sanatçısı yer alacak. Festival Tünel Meydanı'ndan klasik arabaların konvoyuyla başladı. Festivalde; söyleşiler, eski mobilya restorasyonuyla ilgili altın varak ve gomalak işlerinin canlı uygulamaları, antikanın tüm alanlarında sanatsal etkinlikler yer alacak. Her gün müzik dinletileri, söyleşiler ve Mezat’ın da yapılacağı festival 5 Ekim de son bulacak. FESTİVALLER 50 GÜN SÜRECEK Bunun yanında 3-10 Ekim tarihlerinde Beyoğlu Film Festivali, 7 Ekim-16 Ekim tarihlerinde Altın Eller Geleneksel El Sanatları Festivali, 18-23 Ekim tarihlerinde Tasarım ve Zanaat Festivali, 24 Ekim-6 Kasım tarihlerinde Beyoğlu Sahaf Festivali düzenlenecek. Beyoğlu Festivali, 9-12 Kasım tarihlerinde gerçekleştirilecek Meraklı Zihinler Bilim Şenliği ile son bulacak. Erdoğan karşılaşınca 'gençliğimi gördüm' demiş
Cumhurbaşkanı Recep Tayyip Erdoğan'ın çocukluğundan İstanbul Büyükşehir Belediye Başkanı olduğu döneme kadar olan yaşamını konu alan "Reis" filminde Erdoğan'ın gençlik dönemini canlandıran Reha Beyoğlu konuştu. Beyoğlu, "Cumhurbaşkanı Erdoğan ile bir iftar davetinde tanıştım. Erdoğan'ın, daha sonra yapımcıya 'Ne kadar benzer birini bulmuşsunuz, bir an gençliğimi gördüm' dediğini öğrendim" dedi. Beyoğlu, 2013'te "Atatürk'ün fedaisi Topal Osman" filminde "Topal Osman"ı canlandırdığını hatırlatarak, "Topal Osman'ı canlandırmak gurur verici bir olaydı. Şimdi sevdiğim ve değer verdiğim Cumhurbaşkanı Erdoğan'ı, Türkiye Cumhuriyeti'nin bir numarasını, dünyaya ismini altın harflerle yazdıran, hala da en güzel şekilde dik duran bir insanı oynamak gurur verici bir olay, benim için üstü yok." diye konuştu. Rolüne hazırlanırken zorlanmadığını ve yapımcısına "Beni bana bırakın." dediğini anlatan Beyoğlu, "Zaten konuşmalarımızda Erdoğan ile ilgili hem fiziki hem vicdanı bilgimi anlattım, hoşlarına da gitti" ifadelerini kullandı. İNŞAALLAH İZLEYECEĞİZ Oyuncu Reha Beyoğlu, Cumhurbaşkanı Erdoğan ile bir iftar davetinde tanıştığını dile getirerek, şunları kaydetti: "Cumhurbaşkanımız içeri girdi, takdim edildi, herkes ayağa kalktı, herkesin gözünde ışıltı, sevgi vardı. Şükürler olsun böyle bir liderimiz var. Allah hayırlı, uzun ömürler nasip etsin. Yapımcımız Fatih Ay, ön takdimi yaptı sonra ben yanına gittim, bize döndü, gözünde muhteşem bir enerji vardı. Göz göze geldik. Eğildim, elini öpmek istedim, 'Estağfurullah.' dedi. Sohbet ettik, filmin nasıl geçtiğini sordu. Vizyonu sordu, '14 Ekim' dedim, 'İnşallah izleyeceğim.' dedi. Erdoğan'ın daha sonra yapımcıya 'Ne kadar benzer birini bulmuşsunuz, bir an gençliğimi gördüm.' dediğini öğrendim. Bu beni çok onurlandırdı." 'Ben Ruhi Bey Nasılım'a 40. yılında özel baskı
Turgut Uyar ve Cemal Süreya ile birlikte "İkinci Yeni"nin öncü şairleri arasında sayılan Edip Cansever’in öne çıkan şiir kitaplarından, Türk Dil Kurumu Şiir Ödüllü “Ben Ruhi Bey Nasılım”, ilk basımının 40. yılında özel bir baskıyla okurla buluşturuldu. Yapı Kredi Yayınları sunuşta şiir kitabını şöyle anlatıyor: "Ruhi Bey kimdir? Edip Cansever’in toplumsal planda yıpranmış, tıkanmış bir zihnin dağınıklığı içindeyken karabasandan kurtulmanın aracı yaptığı dramatik bir bilinçaltı figürdür. Edip Cansever, kendi hayatını parça parça şiirleştirdiği sırada, bir yaz günü Krepen Pasajı’nda bir başına otururken, 'sakalları uzamış, saçları dökük ve yağlı, askılı pantolonunu karnının üstüne kadar çekmiş, omzunda birkaç kemerle dolaşan, kimselerle konuşmayan ama kendiyle konuşur gibi dudakları kıpırdayan bir adam' çıkar karşısına. 'Kitap o günkü rastlantıdan sonra hızla gelişti' der Cansever. Ruhi Bey modern şiirimizin en güçlü figürlerindendir. Çağrılmayan Yakup ve Tragedyalar’da denediği dramatik şiir kalıplarını yeniden kurarak kendi şiir anlayışının doruğuna bu kitapla çıkar şair. Kendine özgü şiir tekniklerini işleyip derinleştirerek 'Edip Cansever sesi'ne ulaşır. Ben Ruhi Bey, mutlu olan Ruhi Bey Ölümü gömdüm, geliyorum Bir sonbahar günüydü, geliyorum Güneşler buz gibiydi, geliyorum Ve bütün kötülükler Ölümün armaları gibiydi Size anlatırım, geliyorum" Şiirinin temeli “bireyin yalnızlığı ve yabancılığının güdülediği sonsuz arayış çabası” biçiminde özetlenen Cansever'in, Ben Ruhi Bey Nasılım kitabıyla, 1969'da Çağrılmayan Yakup’la başlayan sol siyasal eylemlere duygusal ve düşünsel planda katılışının son bulduğu ve toplumsal planda yaşanan “yenilgi”nin ardından yeniden bireysele döndüğü ifade ediliyor." (Cnnturk.com)  9. Uluslararası İstanbul Şiir ve Edebiyat Festivali başlıyor
Uluslararası İstanbul Şiir ve Edebiyat Festivali, 9. kez 28 Eylül-2 Ekim tarihleri arasında düzenleniyor. Festivalin açılışı, 28 Eylül akşamı Pera Palas’taki bir kokteylle yapılacak. Yirmi farklı ülkeden yazar ve şairleri bir araya getiren festival kapsamında İstanbul’un çeşitli mekanlarında söyleşi ve dinletiler gerçekleştirilecek. Ayrıca Shakespeare’in ölümünün 400. ve Cemil Meriç’in doğumunun 100. yıldönümü kapsamında çeşitli anma etkinlikleri de düzenlenecek. Moda Sahnesi’nde gerçekleştirilecek oyun okumasında Mert Fırat, Defne Halman, Ceren Hacımuratoğlu, Ümit Bülent Dinçer ve Volkan Yosunlu sahne alacak. Beyoğlu Belediyesi’nin ana destekçilerinden olduğu, herkesin katılımına açık olan Uluslararası İstanbul Şiir ve Edebiyat Festivali’nin mekanları arasında Pera Palas, Ahmet Hamdi Tanpınar Kütüphanesi, Yerebatan Sarnıcı, Gülhane Parkı, Emirgân Lale Müzesi, Karanlık İşler, Moda Sahnesi, Minoa Kitabevi, Turabibaba Kütüphanesi ve Şiir Hatları Vapuru var. Bu yılki festivalde, Türkiye’den Mario Levi, Ahmet Ümit, İskender Pala, Tarık Tufan, Beşir Ayvazoğlu, Haydar Ergülen, Hüseyin Yurttaş, Abdülkadir Budak ve Barış Müstecaplıoğlu gibi yazarlar yer alıyor. Festivale Türkiye’den isimlerin yanında; İngiltere, Portekiz, İspanya, Fransa, İtalya, Slovenya, Avusturya, Almanya, Polonya, İsveç, Macaristan, Bosna Hersek, Lübnan, Fas, Suriye, Çin, Arjantin, Meksika ve Avustralya’dan da edebiyatçılar katılıyor. Çağdaş Sloven edebiyatının önemli yazarlarından, 2011 Avrupa Edebiyat Ödülü sahibi Drago Jančar ve Sel Yayıncılık’tan yeni çıkan Yarının Aşkı isimli kitabıyla tanınan Éric Sadin de festivalin dikkat çeken isimleri arasında. SALT Galata Amatör Arşivcilik atölyesi 1 Ekim’de
SALT Galata Amatör Arşivcilik atölyesi 1 Ekim’de düzenleniyor. SALT Araştırma ekibi ile restoratör, arkeolog ve arkeometrist Gülgün Derviş’in yürütücülüğündeki atölyede, SALT Araştırma’daki uygulamalar üzerinden arşiv kavramı ve amatör arşivcilik çalışmaları ele alınacak. Katılımcılarla belge ve kaynak türleri, kişisel olanaklarla koruma ve saklama yöntemleri ile sayısallaştırma, sınıflama, tanımlama ve erişim aşamaları incelenecek. Atölye, kendi çabalarıyla arşivcilikle ilgilenen, çeşitli arşiv malzemelerine (fotoğraf, mektup, afiş, poster, ses kaydı, günlük vb.) sahip kişilerin katılımına açık. Katılımcılardan atölye süresince üzerinde çalışacakları arşiv malzemeleriyle dizüstü bilgisayarlarını yanlarında getirmesi beklenmekte. Katılım ücretsiz ve 20 kişiyle sınırlı. Ayrıntılı bilgi ve kayıt için:  yorumlama@saltonline.org (0212) 334 2231 PROGRAM 11.00-11.20 Amatör arşivcilik nedir? 11.20-12.00 SALT Araştırma turu 12.00-12.30 Belge ve kaynak türleri 12.30-13.00 Koruma ve saklama 13.00-13.30 Sınıflama, tanımlama ve erişim 13.30-14.15 Ara 14.15-17.00 Gruplar hâlinde malzeme değerlendirme ve uygulama SALT / Bankalar Caddesi 11 Karaköy 34420 İstanbul T +90 212 334 22 45 zeynep.akan@saltonline.org Web: saltonline.org FB: saltonline.tr Twitter: @SALT_Online YouTube: SALTonlineistanbul 2016 Erdal Öz Edebiyat Ödülü Orhan Koçak’a verildi
Can Yayınları’nın kurucusu Erdal Öz’ün anısını yaşatmak için ailesi tarafından her yıl düzenlenen Erdal Öz Edebiyat Ödülü, yeni sahibini buldu. Orhan Koçak, ödülü aldığı gece duygularını şu sözlerle dile getirdi: “Bu ödül benim için çok büyük bir sürpriz oldu. Çok sevindim. Kabul eder misiniz diye sorduklarında, “Ne demek!” dedim böyle bir ödülü kabul etmemek düşünülemez bile. Bunun birçok nedeni var. Bir tanesi Erdal Abi ile ilgili. O benim eski ahbabım. 1960’ların sonları ve 70’lerin başlarında Erdal Abi ile ahbap olduk. O tarihten sonra ben İstanbul’a gelinceye kadar yoğun bir dostluğumuz vardı. Erdal Abi’nin sert görüşleri vardı. Edebî olarak da siyasi olarak da sert görüşleri vardı. Bunları olabildiğince sert ifade etmekten de geri durmazdı. Mesela ben oradan rahmetli İlhan Berk’in bir kitabını alıyorum “Sen buna şiir diye bakıyor musun?” derdi. O sıralarda yeni yazmaya başlamış Enis Batur’un şiirini okurduk,“Saçmalama,” derdi. Ama çok severdi. Ayrıca hikâyeci olarak da çok severdi. Şimdi Erdal Abi’nin denemeleri ve eleştirileri de kitap halinde çıktığı için çok sevindim, anıları da yayımlandı çok iyi oldu. Ödülün kendisine gelince; seçici kurul üyeleri hep sevgi ve saygı duyduğum insanlardan oluşuyor. Bu benim için çok önemli. Benden önce ödül almış insanların hepsi Gülten Hanım’dan başlayarak çok önemli edebiyatçılar. Daha büyük bir onur olamaz benim için. Bu ödülün ardından çevremdeki insanlar da bana daha farklı bir gözle bakmaya başladılar, ciddiye alınmaya başladım. Zamanla alışacaklardır. Ben de alışacağım. Söylemek isterim ki bu ödülün teşvik edici bir yanı da var. Bundan sonra daha dişe dokunur şeyler yapmaya başlayacağım. Çok teşekkür ediyorum.” Orhan Koçak 1948 yılında İstanbul’da doğdu. ODTÜ’de iktisat ve sosyoloji okudu. Defter dergisinin ve Kanat Yayınları’nın kurucularındandır. 12 yıl boyunca yayımlanan edebiyat dergisi Virgül’ün genel yayın yönetmenliğini yapmıştır. Theodor W. Adorno’nun eleştirel diyaloglardan oluşan başyapıtı Minima Moralia’yı Ahmet Doğukan’la beraber Türkçeleştirmiştir. Eserleri: İmgenin Halleri (1995), Modern ve Ötesi: Elli Yılın Sanatına Kenar Notları (2008), Bahisleri Yükseltmek (2011), Kopuk Zincir (2012). Başlıca çevirileri: Melanie Klein’den Haset ve Şükran (2008), Samuel Beckett’tan Proust (2007). Yeni sezonda çocuk oyunları
Ülkemizde çocuk oyunlarına değer verilmiyor kanısı taşımaktayım. Bu konu içimi acıtıyor çünkü çocuk oyunlarının konu bazında içi boş. Oyunu seyreden bir çocuğa soruyorsunuz; ”tiyatro oyunu izledin mi ve ne anladın” Şahit olduğum kadarı ile çoğu çocuk konuyu anlamıyor sadece karakterlerin yaptığı komik eylemlere gülüyorlar, peki biz çocuklara yani gelecek neslimize bir şeyler anlatmak istemiyor muyuz? Anlamadıkları cümlelere gülen bir nesil mi yetiştirmek istiyoruz? Bu konuda tiyatro camiasına çok iş düşüyor. Tüm bunlara rağmen yine de çok güzel oyunlar var. Çocukların bir sanat anlayışı oluşturabilmeleri için onlara yardım etmek, tiyatroya gitmeleri için önayak olmak lazım. Buyrun, yeni sezonda çocuk oyunları.  Genç bir maestro yeni bestesi üzerinde çalışmaya başlar. Maestro sevgiyi anlatmak için notaları özgürce yeni biçimlerde deneyerek yepyeni bir beste yapmak ister. Bestecinin yaşamındaki hüznün, sevginin, özgürlüğün yansıması notalarda saklıdır. Besteci müziğini yetiştirebilmek için canla başla çalışır ve notalara sevgisini katarak azimle bestesini tamamlar. Müzik; notaların sevgisi, kavgasıdır. Müzik maestrodur. Müzik yaşamdır.  Okuldan kaçmak isteyen Bayram yine haylazlık peşindedir. Arkadaşları ise Bayram’ı bir türlü ikna edememektedir ve ikna etmek için oyun yarışı yaparlar. Bayram bu yarışları kazanınca, okulunda da başarılı olacağına inanır ve arkadaşlarının da yardımıyla derslerine ve okula gitmeye başlar.  Emir, derslerine çalışmayan, sürekli televizyon izleyen haylaz bir çocuktur. Bir gün kendini çok sevdiği televizyonunun içinde, Cetvel Men ve kötü kalpli Profesör’ün macerasında bulur. Eğer çizgi kahramanıyla birlikte engelleri aşıp bölümü geçerse eve dönebilecektir. Ancak bu düşündüğü kadar kolay olmaz. Emir’in iyi yürekli dostuna hiç olmadığı kadar ihtiyacı vardır. Ve bir de slogana; “Aklın gücü her şeye yeter!”  Eğlenceli oyun parkımızda; komşular her gün eşyalarının eksildiğinden yakınmaktadır. Çılgın Dedektif amca bunları duyunca hırsızı yakalamak için asistanı Charlie ile birlikte ipuçlarını bulup hırsızı yakalar. Oyundaki iki arkadaşımız İnci ve Can bu konuda bize çok yardımcı oldular. Bakalım hırsız kim çıkacak? Pişman olacak mı? Hep birlikte bu eğlenceli, farklı bir o kadar da komik oyunumuzu izlemeye ne dersiniz? Gaia Dergi Penguen'den metrobüs kapağı: Oha şemsiye!
82. PEN Kongresi
Alımlı ve dokunaklı
Bir şarkıda ya da bir filmde mi duydum, “Dünya kimseye ait değil” sözünü tekrarlayıp duruyorum içimde. Türkiye de kimseye ait değil, eğer dünyadaysa. Bazen zamanın durduğunu, kocaman bir boşlukta milyonlarca insanın evlerinde, işyerlerinde, sokaklarda donmuş bir halde beklediğini düşünüyorum. Giovanni Papini’nin “Kaçan Ayna” kitabında vardı, “Sonsuz bir bugünün içine kapatılmış” insanlar… Daha iyi tarif edilemezdi yaşadığımız süreç. Devletin ve kurumlarının düştüğü haller, iç ve dış savaş tehlikeleri, siyaseti mümkün kılacak bütün kanalların ve zeminlerin tahrip ya da yok edilmesi, belirsizlikler, karışıklıklar, kuşkular, korkular ve acılar, zamanı durdurarak yarattığı boşluğun içine herkesi hapsederken... Bir de boşluğun içinde hareket edenler var. Deleuze, “Hareket-İmge” kitabında, Godard’ın “Serseri Âşıklar” filmini örnek olarak gösterip, ihanet bile olsa, ölüm bile olsa, başlarına gelen olayları neredeyse hiç umursamayan, karanlık olaylar yaşatan ve yaratan, alımlı, dokunaklı karakterlere ait bir ırkın doğuşundan bahseder. İhaneti ve ölümü umursayarak “sonsuz bir bugün”ün içinden çıkmak mümkün olmasa gerek… Bir defasında, ihtiyar balıkçı Macit Amca, canımın sıkkın olduğunu görüp “Senin sorunun hayatı fazla ciddiye almak” demişti. Sonra o meşhur, gür kahkahasını atmıştı. Balığa çıktığımızda bütün gece onun bu sözünü düşünmüştüm yıldızlara bakarak. Çok mu ciddiye alıyordum hayatı? Kendimi akışa bırakamaz mıydım? Bütün bu kötülükleri sona erdiremeyeceksem… Yoksa kendimi mi çok ciddiye alıyordum, dünyayı değiştirecek, kurtaracak biri olduğumu sanıp?.. Hem insan neden âşık olunca, hayatı daha çok ciddiye alıyordu? Aşkın yanılsaması mıydı insana her şeyi değiştirebileceğini düşündürten? Yıllar sonra, Paul Auster’ın da benzer sorular sorup yanıtlar aradığını okumuştum “İç Dünyamdan Notlar”da: “Bir zamanlar sanatın toplumdan kopuk olması gerektiğini düşünüyordum… Bir zamanlar dünyaya sırt çevirerek yaşamak istiyordum. Şimdi bunun olanaksız olduğunu görüyorum. Toplumla da yüzleşmek gerek, hem sadece düşünüp bekleyerek değil, eyleme niyetlenerek yüzleşmek. Ama eylem, etik bir görüşten hareket ederse çoğu kez insanları ürkütür; çünkü niyetini, amacını bire bir aktaramayabilir. İnsanlar her şeye fazlasıyla kitabi bakıyorlar, metaforlarla düşünemiyorlar. Sol politikanın taktikleri (örneğin bir fakülte binasının işgali gibi) bire bir yaklaşımdan uzak olduğu için aklı karışan ve korkan insanlar, gizli bir tertip, bir komplo olduğunu düşünüyorlar… Toplumsal devrim, metafizik bir devrimle birlikte gerçekleşmelidir. İnsanların fiziksel varlıklarının yanı sıra, düşünceleri de özgürlüğe kavuşmalıdır - yoksa kazanılan her özgürlük sahte ve gelip geçici olur. Özgürlüğü kazanmanın ve sürdürebilmenin silahları oluşturulmalıdır. Bu da bilinmeyene cesur bir gözle bakmak… Yaşamı değiştirip dönüştürmek demektir.” Paul Auster, sonra da kocaman harflerle şöyle yazmıştı günlüğüne: “Sanat, sonsuzluğun kapılarını, var gücüyle yumruklamalıdır…” Paul Auster’ın böyle düşünmesi mutlu etmişti beni; özellikle, toplumsal devrimin metafizik bir devrimle birlikte mümkün olacağı fikrini paylaşması ve sanatın bu açıdan taşıdığı öneme dikkat çekmesi… Thomas Bernhard’ın “Eski Ustalar” kitabındaki Reger’in, “her halk ve her toplum, sahip olduğu devleti hak ediyor ve böylece de politikacı olarak kendi katillerini” sözü, her ne kadar gerçekçi gibi dursa da, taşıdığı umutsuzluk öylesine ağır ki. “Halk politikacıların öldürdüğü şey hep, dedi Reger, ama halk bunu görmüyor, hissediyor gerçi böyle olduğunu, ama bunu görmüyor, trajik olan da bu, dedi Reger.” “Alımlı” olan Paul Auster’ın söylediği, “dokunaklı” olan da Reger’in… Deleuze’ün bahsettiği o “yeni insan”, hayatı savunabilmek için ihaneti ve ölümü umursamıyor. Bu yüzden “alımlı ve dokunaklı”, serseri âşık… Tuncel Kurtiz toprak, Anadolu özellikle de Ege toprağı kokardı
Artık ilerleyen yaşlarda Ramiz Dayı ile ekranların bir fenomeni haline geldiğinde, geçmişteki pek çok oyunculuğu da hatırlanır olmuştu. Festivalin birinden onur ödülü aldıklarında gizli konuşmalarda, bunlar Ramiz Dayı'ya ödül veriyor, senin sanatına değil konuşmaları geçiyordu “iç muhasebede.” Yeni Türkiye Sinemasını pek beğenmiyordu, özellikle de NBC ve Reha Erdem’in filmlerini, fazla “Fransız” buluyordu ve bu toprağın sesinin ve kavgasının bu filmlerde olmadığını düşünüyordu. Kendi geçmişine ilişkin önemli hatıralardan birisi Peter Brook üzerineydi: Sürü filminin bir Paris Sinematek’i gösteriminde seyretmişti Brook filmi. Oyunculukları çok beğenmişlerdi, yanındaki dostuyla Brook “nice gerçek oyuncuların hiç oyunculuk yapmadan ömürlerini tamamladıklarını konuşuyorlardı.” Oyunculuklar üzerine konuşurken yanındaki soruyor, niçin “baba”yı oynayan karakter üzerine konuşmuyorsun, onu beğenmedin mi? “Benim için en iyi performans o.” Yılların tiyatro ve sinema yönetmeni Brook diyor ki ben de demin onu kastediyordum, o gerçek bir oyuncu, ama köylü, dil bilmez, onu nasıl Mahabbarata oyununda oynatayım ki? Arkadaşı şaşırıyor, sen onu gerçek köylü mü sandın? Hayır, o köylü değil, oyuncu, üstelik Avrupa’da yaşıyor, İngilizceyi de rahat konuşur. Brook gibi bir yönetmenin oyuncu ile köylüyü ayırt edemediği Sürü’deki performans tüm Türkiye Sinema tarihinin en iyi performanslarından birisiydi. (Ama gelin görün ki o performans ne yetmişlerde ne de 2010’larda Tuncel Kurtiz’e en iyi erkek oyuncu performansı getirmedi. Oysa Sürü filminde Türkiye’de başrolde Tarık Akan, Fransa’da ise Tuncel Kurtiz olarak oynamıştır.) Brook şaşırıyor, inanamıyor. Arkadaşı sayıyor, Yılmaz Güney’in en temel eserlerinde oynadı o, Avrupa’da daha çok tiyatro yapıyor. Brook bir kez daha şaşırıyor ve hemen onu bulmalarını istiyor. Bir hafta içinde buluyorlar: O sırada New York’tadır ve Tuncel Abi'nin cebinde yalnızca 100 doları vardır. Gelen teklif uzun bir çalışma dönemi, uzun bir performans dönemi, dünyanın değişik ülkelerinde yapılacak, ayrıca başlangıç için 10.000 Sterlin ön ödeme. Avrupa’daki kariyerinde önemli dönemeçlerin özellikle Yılmaz Güney’in üç filminde oynamasıyla değiştiğini, kendisinden önce bu filmlerin Avrupa’da görücüye çıktığını söylerdi Tuncel Kurtiz: Umut, Sürü ve Duvar. Duvar filminden önce çok iyi bir anlaşması varken, Yılmaz Güney’in daveti üzerine İsveç’ten Paris’e gitmiş ve oynamıştı. İlginçtir, gerçek tanıkların anlattıklarına göre, zaten uzun süren filmin çekimlerinde Yılmaz Güney, Tuncel Kurtiz’de yalnızca eski dostu değil, Türkiye toprağının kokusunu alırmış. Filmdeki rolü bittiği halde göndermek istememiş, hayata katlanmak için ve çalışmak için, güç toplamak için de Kurtiz’e ihtiyaç duyarmış. Aynı sahneyi değişik bahanelerle çekmeyerek, senin sahnen var diyerek yanında tutmuş. Bilenler bilir, yaklaşık çeyrek yüzyıllık bir dostlukları, hep yürekte yaşayarak devam etti. Hakikaten Tuncel Kurtiz toprak, Anadolu, özellikle de Ege toprağı kokardı. Sony, yapay zeka tarafından bestelenen iki şarkı yayınladı
Antalya Film Festivali'nde yarışacak filmler belirlendi
Çanakkkale'de su borusu patladı, 3 lahit ortaya çıktı
Çanakkale'nin Biga ilçesine bağlı Kemer Köyü yakınlarında, su borusundaki patlağı onarmak için kepçeyle yapılan kazı sırasında ortaya çıkan üç lahit için Arkeoloji Müzesi Müdürlüğü tarafından kurtarma kazısı başlatıldı. Kemer Köyü'ne su akışını sağlayan içme suyu borusu patlayınca onarım çalışması başlatıldı. Parion Antik Kenti yakınındaki boru patlağında kepçeyle onarım çalışması yapılırken, 3 lahite rastlandı. Durum hemen jandarma ile Arkeoloji Müzesi Müdürlüğü yetkililerine bildirildi Jandarma ve Kemer Köyü Muhtarı sabaha kadar lahitlerin başında nöbet tuttu. Bugün ise Arkeoloji Müzesi Müdürlüğü'nden kazı ekibi olay yerine gelerek, kurtarma çalışması başlattı. Kurtarma kazısı ile lahitler toprak altından tamamen gün yüzüne çıkarıldı. Kepçenin, su borusunu tamir için yaptığı ilk müdahale sırasında lahitlerden ikisinin kapağı kırıldığı belirlendi. Kazı ekibi, kurtarma kazısını sürdürürken, köylülerden bazıları çalışmaları merakla izledi. Köylülerden kimisi de cep telefonlarıyla lahitleri görüntüledi. Bugün akşam saatlerinde lahitlerin kapaklarının açılmasını bekleyen köylülere, kazı ekibi kapağın yarın açılacağını söyledi. Köylüler lahitlerin açılmasını isterken birinde altın olduğu ileri sürüldü. Kemer Köyü sakinlerinden 72 yaşındaki Ali Koç, "Niye açtırtmıyorlar şimdi bu mezarları? Basın burada, herkes burada. Ne varsa dünya görsün, niye saklıyorlar. Kepçe operatörü ve muhtar lahitler bulunduğunda ilk anda içinde altın gerdanlık görmüş" dedi. Kemer Köyü Su Ürünleri Kooperatif Başkanı Mustafa Çiftçi ise yakındaki bir demir çelik fabrikasının daha önce buradan çıkan lahitleri denize attığını ileri sürerek, "Şu anda denizde araştırma yapılsın" dedi.  Lahitlerin bulunduğu 6 dönümlük tarlanın sahibi 40 yaşındaki İsmail Güler de "Buradan lahit çıkacağı aklımıza gelmemişti. İnşallah içinden iyi bir şey çıkar. Bize de faydası olur" dedi. Lahitlerin bulunduğu alanın yakınında ise Parion Antik Kenti bulunuyor ve yaz aylarında burada arkeolojik kazılar yapılıyor. (DHA)   Türkiye'nin Oscar adayı 'Kalandar Soğuğu' oldu
Vedat Türkali anılacak
7. Uluslararası Mardin Çocuk ve Gençlik Tiyatro Festivali Yapılamıyor
KÜLTÜR SANAT SERVİSİ 667 sayılı Kanun Hükmünde Kararname (KHK) ile kapatılan kurumlardan birisi de merkezi Mardin'de bulunan Dramatik Sanatlar Eğitim ve Araştırma Derneği (DRASED) oldu. Derneğin yürüttüğü çok sayıda kültürel ve sanatsal faaliyetlerden yalnızca birisi olan ve bu yıl Kasım ayında 7.'si düzenlenmesi için hazırlıkların yapıldığı 7. Uluslararası Mardin Çocuk ve Gençlik Tiyatro Festivali de derneğin kapatılmasıyla beraber yapılamaz duruma düştü. Dernek Başkanı ve Festival yönetmeni Nurhan Öktem'in konuya ilişkin yaptığı basın açıklamasında, "Karşılaştığımız bu durum inanılması güç ve akıllara durgunluk veren bir yanılgıdır" denildi. Derneğin açıklaması şöyle: "Dramatik Sanatlar Eğitim ve Araştırma Derneği (DRASED) 23/ 07/ 2016 tarih ve 667 sayılı Kanun Hükmünde Kararnamenin III. sayılı cetveli gereğince kapatılmıştır. Derneğimiz; Devletin İlgili kurumları tarafından faaliyetine izin verdiği, yasal olarak kurulmuş ve kamuya açık çalışmalar yapan bir sivil toplum kuruluşudur. Derneğimizin kapatılmasıyla ilgili; Ciddi bir yanlışlık yapıldığını belirten başvurumuzu zaman kaybetmeden gerekli yerlere İletmiş bulunmaktayız. Merkezi Mardin de bulunan Dramatik Sanatlar Eğitim ve Araştırma Derneği; dramatik sanatlar adına drama, tiyatro, sinema başta olmak üzere dramatik sanat aktivitelerinin etkinleştirilmesi ve belirtilen alanlarda eğitimler,kurslar, sertifikalı programlar, festivaller düzenleyerek ve araştırmalar yaparak dramatik sanatlarla ilgili sürecin gelişimini sağlamak amacıyla kurulan-bir-dernektir. Dolayısıyla,Kamuya açık ve ilin Valiliğinden izin alınarak yasal olarak yürütülen faaliyetlerimize ilişkin nasıl bir sakınca bulunduğunu anlamış değiliz. Bunca yıl Kültür ve Turizm Bakanlığı’nın ve diğer kamu kurum ve kuruluşlarınında desteklediği faaliyetler yürüten, derneğimizle ilgili bu haksız suçlama ve karalamanın bir an öne açıklığa kavuşturularak haksızlığın-giderilmesi-gerekmektedir. Sanatın gücüne geliştiriciliğine, geleceğe taşıyan yanına inanan, Kentin dokusuyla bütünleşen işler yapan çocukların ve gençlerin; kendilerini keşfetmesindeki katkısına inanan, sanat aşığı insanların buluştuğu bir çatı DRASED. Bizim için önemli olan çocuklar ve gençlerdir. Engelli, engelsiz, korunmaya muhtaç ya da değil, sokak çocuğu veya cezaevindeki gençler veya mülteci vb. Bugüne kadar yapmış olduğumuz çalışmalar incelendiğinde bu yaklaşım net olarak görülecektir. Ayrıca bu çalışmaların çocuk ve gençlere olan katkısının yanı sıra, festival ve diğer etkinlikler nedeniyle şehre gelen bir doluyerli ve yabancı konuk nedeniyle de şehrin tanıtımına ve turizmine katkısı büyüktür. Bu nedenle de şehrin yöneticilerinin böylesi geniş kapsamlı gerçekleşen bir çok kurumun desteğini alarak yürütülen Mardin ili, ilçeleri ve köyleri dahil olmak üzere en az beş noktada gerçekleşen ve bugüne kadar 87.450 çocuk ve gence ulaşan bir festivali desteklemesi öncelikle bu şehir için önemlidir. Bu şehrin geleceği için önemlidir. Bu şehri geliştirip güzelleştirecek yarının büyükleri için önemlidir. Bilindiği gibi, 2009’dan beri çeşitli kurum ve kuruluşların desteğiyle, her yıl kasım ayında gerçekleşen Uluslararası Mardin Çocuk ve Gençlik Tiyatro Festivali, 2013 yılından itibaren DRASED tarafından yürütülmektedir. Uluslararası Mardin Çocuk ve Gençlik Tiyatro Festivali aynı zamanda Güneydoğu Anadolu Bölgesi’nin de ilk ve tek çocuk ve gençlik tiyatroları festivalidir.Yıllardır büyük emek ve çabayla, inanılması güç zorluk ve sıkıntılara rağmen yoluna devam etmekteyken, tüm hazırlıkların bitmesine az bir zaman kala yaşadığımız haksız ve sevimsiz itam ve kapatma nedeniyle ne yazık ki en önemli etkinliklerimizden biri olan 7. Uluslararası Mardin Çocuk ve Gençlik Tiyatro festivali 2016 yılı Kasım ayında-çocuklar-ve-gençlerle-buluşamayacaktır. Çocuk ve gençler için, geleceğin yetişkinleri için vermiş olduğumuz karşılıksız tüm emeklerimiz için, ödül beklemedik elbette,fakat-bu-ceza-niye? Gerçek olan bir şey varsa bu; hiçbir beklenti olmadan tamamen gönüllü ve ücretsiz olarak hizmet veren böylesi büyük, karşılıksız bir emek ve çalışmalarımız baltalanmış olmaktadır.Tüm önümüze çıkan güçlüklerin üstesinden gelip yolumuza devam etmemiz gerekirken, farklı bir şekilde itham edilip böylesi bir tablo; böylesi alakasız bir durumla karşı karşıya-gelmemiz,-bizleri-derin-üzüntü-içerisinde-bırakmıştır. Karşılaştığımız bu durum inanılması güç ve akıllara durgunluk veren bir yanılgıdır. Bu haksız suçlama ve karalamanın bir an öne açıklığa kavuşturularak haksızlığın giderilmesi gerekmektedir. Kamuoyunun-ilgisine-saygıyla-duyurulur..."  "Bir gün ölürsem eğer Yılmaz Güney’i göresim gelmiştir.."
Kamuoyunun dizilerle tanıdığı fakat önemli bir kesimin Yılmaz Güney ile çalıştığı filmlerden bildiği usta oyuncu Tuncel Kurtiz aramızdan ayrılalı 3 yıl oldu. Usta bir sinema ve tiyatro sanatçısının olmasının yanı sıra Kurtiz gerçek bir mücadele insanıydı. Tuncel Kurtiz sesiyle devrimci marşlara, türkülere ve belgesellere de hayat verdi. Yılmaz Güney'in en yakın arkadaşlarından biri olan Kurtiz, yaşamı boyunca Güney'e olan sevgisini hep dile getirdi. Bavul dergisinin Eylül sayısında yer alan Tuncel Kurtiz dosyasında ustanın ilginç bir anısı yer alıyordu. Çamlıbel köyünde Kahveci Seyit Kaya aktarıyor: “Bir oyununda hacı karakterini canlandırıyordu Tuncel Hoca. Adamın biri oyundan sonra kalkıp, “Ya hacca gitseniz daha güzel oynanmaz mı bu karakter,” dedi. Tuncel hoca da kaldırdı kaşlarını bir baktı adama; “Katili oynuyorum ben, seni mi öldüreyim” dedi. Adam da kıpkırmızı oldu hiçbir şey diyemedi.” ***  TUNCEL KURTİZ KİMDİR? Sanatçı Tuncel Kurtiz, 1 Şubat 1936'da Kocaeli'de, Selanik doğumlu bir Türk bürokrat baba ve Boşnak bir annenin çocuğu olarak dünyaya geldi. Bürokrat babasının görevi gereği ilkokulu sekiz farklı şehirde okuyarak bitirdi. Ortaokulu Edremit’te okudu. Yine farklı şehirlerde devam ettiği lise hayatını Haydarpaşa Lisesi’nde sonlandırdı. Üniversitede kısa bir süre hukuk fakültesinde, daha sonra ise filoloji, felsefe, psikoloji ve sanat tarihi bölümlerinde okudu; ancak hiçbirinden mezun olmadı. İlk işi, İETT’de ışık kontrolörlüğü oldu. Kendi ifadesiyle felsefe, sanat tarihi bölümlerine “biraz baktı”. Oyunculuğa tiyatro ile başlayan Kurtiz, ilk olarak 1958 yılında, Haldun Dormen Tiyatrosu’nda sahne aldı. Yurt içi ve yurt dışında pek çok tiyatroda (A.B.D, Almanya, İsveç, Hollanda vs..) sahne alan başarılı oyuncu, Şeyh Bedrettin Destanı, Keşanlı Ali Destanı, Devr-i Süleyman gibi pek çok tiyatro oyununda rol aldı. Sanatçı, Yılmaz Güney'in senaryosunu yazdığı Sürü filminde oynadığı 'Hamo' rolüyle zirveye çıktı. 1981 Antalya Altın Portakal Film Festivalinde en iyi senaryo ödülünü Nurettin Sezer ile birlikte kaleme aldığı Gül Hasan filminin senaryosuyla kazandı. ‘Balkon’, yıllar sonra sahnede
Mekan Artı yeni sezonu Türkiye'de uzun yıllardır sahnelenmeyen, Jean Genet'nin 1956 yılında yazdığı ve sıradan insanların gelip düşlerini gerçekleştirdikleri bir "yanılsamalar evi"nin konu edinen "Balkon" oyunuyla açıyor. Islahevinde büyüyen; Avrupa’nın çeşitli ülkelerinde hırsızlık, kaçakçılık olaylarına karışarak tam bir serseri hayatı süren ve sık sık hapse giren, 1958’de hırsızlıktan 10. kez yargılanan ve ömür boyu hapis cezasına çarptırılan Jean Genet, Balkon oyununda dünyayı kendi penceresinden yorumluyor. Sahtelik ve gerçeklik olgusunu iktidar - otorite - güç olgusu üzerinden yeniden yorumlayan "Balkon" bir başkaldırı oyunu özelliği taşıyor. Bir yanılsamalar evi... Bir Genelev... Genelevdeki odalara bir başpiskoposu, bir generali ve bir yargıcı "oynamaya" gelen müşteriler... Dışarıda bir ayaklanma ve bir isyan ve bir balkon selamlamasına uzanan olaylar... Ufuk Tan Altunkaya’nın yönettiği oyun, yirmi kişilik kadrosuyla 1 Ekim’den itibaren Mekan Artı’da sahne almaya başlayacak. *** Jean genet kimdir? 1910 yılında Camille Gabrielle Genet tarafından kimsesizler yurduna bırakılan bebeğe Jean adı verilir. 10 yaşında hırsızlığa başlar ve 1926’da, 3 ay süren ilk hapishane deneyimini yaşadığında 15 yaşındadır. Islahevi Genet’yi gerçek bir suçlu haline getirir. Hayatının neredeyse tamamını hapisanede geçiren Genet,1942’de tekrar cezaevine girdiğinde ilk şiirini yazdı ve ilk kitabı ‘Çiçeklerin Meryem Anası’ yayımlandı. ‘Balkon’, oyunları ve hatta tüm eserleri içinde en çarpıcı olanı olarak kabul edilir. Ölümünden kısa süre önce, atölyesinde ziyaret ettiği Alberto Giacometti ile yaptığı röportaj ve Giacometti’nin sanatı üzerine kendi yorumunun bulunduğu L’Atelier d’Alberto Giacometti Giacometti’nin Atölyesi adlı röportaj/sanat içerikli kitabı, Genet’nin son yapıtıdır. 1986’da Paris’te bir otel odasında ölü olarak bulunmuştur. Bir Sinematek masalı
Geçenlerde Jak Şalom’dan bir davet aldım. Ama daha o davet elime ulaşmadan, eski bir arkadaşım, Prof. Dr. Oğuz Makal beni arayıp 20 dakikalık Sinematek sunumlarında bana “Le Mépris”yi uygun bulduklarını söylemişti. Doğrusu benim başka tercihlerim olabilirdi ama sonuçta Godard’ın çok tartışılmış bir filminden söz ediyoruz. Sinematek Yaşıyor! Ellinci yılına da erişti. Jak davetinde, Onat Kutlar’ı kaybedişimizin 22. yılına yaklaştığımızı da hatırlatıyordu. İlk adım olarak geçen bahar Kadıköy Belediyesi CKM ve Boğaziçi Üniversitesi Mithat Alam Film Merkezi’nin işbirliğiyle çok başarılı bir etkinlik gerçekleştirilmiş, 50 filmin 18’i sinemaseverlere sunulmuştu. Şimdi de Pera Müzesi etkinliğe katılıyor. Pera’daki gösterimler yarın 19:00’da Godard’ın “Le Mépris”si ile başlayacak. Bilmiyorum, belki ilk sunumu yapmak daha hayırlıdır. İnsan gerilmekten kurtulur. Küçük yaşından beri sinemaya götürülen, sonra da kendi giden biri olmakla birlikte, Sinematek beni çok şaşırtmıştı. Hem de, otuzlu yaşlarımda olduğum halde. Bir-iki arkadaşla gitmiştim, başka kimseyi tanımıyordum. Daha sonra, büfesini işleten işsiz meteoroloji mühendisi Ahmet’le arkadaş olmuştuk. Onun dışında tamamen yabancıydım: insanlara, çevreye, o sinemaya... Tarifle anlatılmaz bir havası vardı: İnsanlar gözüme ciddi ve biraz korkutucu görünüyordu, yönetmenlerin bazılarını bilmekle birlikte, bazılarının adını orada duymuştum, gösterimden önce üçüncü hamur kâğıda teksirle çoğaltılmış tanıtımlar dağıtılıyordu. Filmin kendisinde altyazı varsa vardı, yoksa teksir kâğıtlarına kuvvet, sinemanın kendi sihri içinde yoğrulup seyrediyorduk. Bazı filmler, bizim izlediğimizden uzundu. Örneğin Jak, ticari gösterimde neredeyse yarım saati kesilen Visconti filmi “Rocco e i suoi Fratelli / Rocco ve Kardeşleri”ni hatırlattı Gerçekten unutamam. Yalnızca Sinematek vasıtasıyla tanıştığım yönetmenleri, gördüğüm filmleri değil, sonradan ahbap olduğum insanları da değil, o “Büyülü Fener” havasını. Nasıl anlatayım? Gündelik hayatın, hatta bildiğimiz sinemanın dışına çıkıyorduk. Başka bir diyar vardı, bir masal diyarı sanki. Oraya girip ikinci bir hayat yaşıyorduk. Tek başına dünyayı gezmeye çıkmış çocuklar gibiydim. Şimdiki halimle gitsem, gene de çok hoşnut kalırdım, gene sihrine kapılırdım mutlaka, ama o zamanlar Sinematek’in üzerimdeki etkisinin bir benzeri olacağını sanmam. Özellikle Polanski’nin, Sinematek’te izlediğim ilk filmlerden biri olduğunu sandığım “Sudaki Bıçak / Knife in the Water”ının (Jak da doğruladı bunu) etkisinden uzun süre kurtulamamıştım. Bu beklenmedik sinema eğitimini sonra da İstanbul Film Festivali tamamlamıştır. Hâlâ bahar havasında karanlık salonlara gönüllü kapanıp, sinema baharı yaşamayı her şeyden çok severim. Yeni yönetmenler keşfetmek bana o gün olduğu gibi bugün de coşku verir. Ama, artık aşinam olan o yabancılar arasında, yıllardır hayranlıkla izlediğim filmlere benzemeyen filmler izleyerek, çıkınım sırtımda çıktığım yolculukları asla unutmayacağım. Öyleyse buyurun Pera Müzesi’ne... Her Çarşamba 19:00’da sunum var. Hangi filmler mi? Örneğin, 8 ½, Rashomon, Persona, Mirror / Ayna, Hiroshima mon amour diyelim. Sunanlar arasında Genco Erkal, Füruzan, Özcan Alper, Fazıl Say var. Oğuz Makal da Umut’u sunuyor. Yeniden Sinematek’i yaşar gibi. Diyorum ki, hiç bitmese keşke... Ekim’de sanat var
DERYA AYDOĞAN deryaaydogan6@gmail.com Ekim ayının gelmesiyle birlikte tiyatorlar perde açarken bir yandan sinema filmleri birbirleriyle soluksuz bir yarışa giriyor. Caz festivallerinden, kukla festivaline her günü bir etkinliğin olacağı Ekim ayında sanatseverleri dopdolu bir program bekliyor.Sinema»İstanbul Kültür Sanat Vakfı (İKSV) tarafından Vodafone FreeZone sponsorluğunda gerçekleştirilecek 15. Filmekimi her yıl olduğu gibi, dünya festivallerinde gösterilmiş, ödüller almış, eleştirmenlerin ve izleyicilerin ilgisini çekmiş ve merakla beklenen yeni yapımları içeren 51 filmin yer aldığı programıyla 7-16 Ekim tarihlerinde İstanbul’da 10 gün sürecek bir maratonla birlikte İstanbul dışında da Ekim ayı boyunca gösterimlerine devam edecek. Filmekimi, bu yıl Ankara, İzmir, Bursa ve ilk kez Eskişehir’e de uğrayacak. Filmekimi 7-9 Ekim’de Ankara’da, 13-16 Ekim’de İzmir’de, 21-23 Ekim’de Bursa ve Eskişehir’de olacak. Tüm şehirlerdeki Filmekimi biletlerine, 1 Ekim Cumartesi günü 10.30’dan itibaren Biletix satış noktaları, Biletix çağrı merkezi, Biletix web sitesi (biletix.com) ile Atlas ve Rexx sinemalarının gişelerinden ulaşılabilir.»Uluslararası Antalya Film Festivali bu yıl 16-23 Ekim tarihleri arasında 53. kez sinemaseverlerle buluşacak.»İstanbul Üniversitesi Hukuk Fakültesi'nin düzenlediği 6. Uluslararası Suç ve Ceza Film Festivali, 30 Eylül-6 Ekim tarihleri arasında, Beyoğlu Atlas ve Ortaköy Feriye Sinemalarında gösterilecek filmler ile başlıyor. Festivalimizin bu yılki teması "Yoksulluk". Biletlere ve film programına Beyoğlu Atlas ve Ortaköy Feriye Sinemaları gişelerinden ulaşabilirsiniz. Tiyatro Devlet Tiyatroları ve Şehir Tiyatoları’nın perdeyi açacağı bu ayda özel tiyatroların da repertuarları oldukça dikkat çekiyor.»Kadıköy’de düzenli olarak gösterim yapan tiyatro topluluklarının girişimiyle kurulan Kadıköy Tiyatroları Platformu1-9 Ekim tarihleri arasındaKadıköy’de tiyatro şenliği düzenleyecek. Kadıköy’de sahnesi olan ve olmayan 40 tiyatro topluluğunun geçtiğimiz yıl tiyatronun sorunlarını paylaşmak, çözüm üretmek ve tiyatro sanatı adına birbirleri ile dayanışmak için kurduğu Kadıköy Tiyatroları Platformu bu yıl 1 Ekim’den başlayarak Kadıköy’de 9 gün sürecek.. Bazı oyunlar, Bay Jerry’nin yeri, Duruşma Gecesi vb oyunların oynanacağı festivalde çocuklar ve yetişkinler için ‘Beden farkındalığı’ atölyesi gibi dört farklı atölye deyapılacak. Şenlik kapsamında 14 farklı mekânda 29 farklı oyun sahnelenecek şenlikte yüzlerce seyirci ile buluşma hedefleniyor. Şenlikte birçok ekip yeni oyunlarının prömiyerini gerçekleştirecek.»Bu sezon ilk kez düzenlenen Eskişehir Komedi Oyunları Festivali (EKOF) 3-7 Ekim 2016 tarihlerinde Zübeyde Hanım Kültür Merkezinde düzenlenecek. EKOF, Eskişehir’in ilk komedi oyun festivali olmasının yanı sıra festival süresince söyleşiler ve atölyeler de gerçekleştirilecek. Epizot Görsel Sanatlar ile 1001 Sanat’ın birlikte organize ettiği festivale 3 farklı tiyatro ekibi 5 komedi oyunu ile sahne alacak. Ayrıca sahnelenecek oyunlardan Çilekli Turta, Tuhaf Bir Pazar Günü ve Her Aşk Biraz Komiktir isimli oyunlar ilk kez bu festival ile seyirci karşısına çıkacak. »Dünyanın en renkli ve başarılı kukla oyunlarını her yıl İstanbul’da bir araya getiren, İstanbul’un en köklü festivallerinden Uluslararası İstanbul Kukla Festivali, 15-30 Ekim tarihleri arasında 19. kez kapılarını açmaya hazırlanıyor. Bu yılki festivale Almanya, Avusturya, Belçika, Çek Cumhuriyeti, Fransa, Hollanda, İtalya, Macaristan, Singapur, Yunanistan ve Türkiye’den yaklaşık 20 ekip katılacak. 0-3 yaştan başlayarak tüm yaş gruplarına hitap eden gösterilerin sahneleneceği Festival’de el kuklası, animasyon, gölge kuklası, gezici oyunlar, ipli kukla, maskeler, bunraku gibi pek çok farklı kukla tekniği seyircilere görsel şölen yaşatacak, onları bambaşka dünyalara götürecek. Müzik »Türkiye’nin en uzun soluklu festivallerinden biri olan Akbank Caz Festivali bu yıl 26. kez gerçekleşiyor. Müziğin farklı renklerini 12 - 23 Ekim 2016 tarihleri arasında İstanbullu müzikseverler ile buluşturacak olan festivalin Kampüste Caz konserleri ise 24 Ekim – 4 Kasım 2016 tarihleri arasında Anadolu’nun farklı şehirlerinde düzenleniyor olacak. Ataol Behramoğlu’na Avrupa Homeros Şiir ve Sanat Madalyası
Merkezi Brüksel'de bulunan Avrupa Homeros Şiir ve Sanat Madalyası’nın Ataol Behramoğlu'na verileceği açıklandı. Ödül gerekçesinde Behramoğlu'na hitaben "Kurulumuz için siz seçkin bir Türk şair ve çevirmeni, aynı zamanda uluslararası değerde büyük bir yazarsınız; çalışmalarınızda hümanizm ve sanatsal bağımsızlık görmekteyiz" denildi. Ödül töreni Ulusal ve uluslararası değeri kabul edilmiş şairlere verilen Avrupa Homeros Şiir ve Sanat Madalyası ödülü Behramoğlu'na, 28 Eylül Çarşamba, saat 18.00'de, Şişli Nazım Hükmet Kültür ve Sanat Vakfı’nda düzenlenecek törende verilecek. Ödülü bu amaçla Türkiye’ye gelecek olan Avrupa Homeros Şiir ve Sanat Madalyası Ödül Kurulu’nun başkanı, şair-yazar Dariusz Lebioda takdim edecek. Ataol Behramoğlu hakkında 13 Nisan 1942’de, Çatalca’da doğdu. İlk, orta ve lise öğrenimini Çankırı’da tamamladı. Bir süre Ankara Hukuk Fakültesi’ne devam etti, Dil ve Tarih-Coğrafya Fakültesi Felsefe Bölümü’nün derslerini izledi, aynı fakültenin Rus Dili ve Edebiyatı Bölümü’nü bitirdi (1966). İlk şiir kitabı “Bir Ermeni General” 1965’te, kitaplaşan ilk çevirisi “İvanov” (Anton Çehov) 1967’de basıldı. Mihail Yuryeviç Lermontov’dan ilk şiir çevirilerini de bu dönemde yaptı. 1970’de İsmet Özel ile birlikte Halkın Dostları dergisini yayımladı. Aynı yılın sonbaharında dört yıl sürecek ilk yurtdışı yolculuğuna çıktı. 1972’ye kadar Londra ve Paris’te yaşadı. 1972 sonbaharında Sovyet Yazarlar Birliği’nin çağrılısı olarak gittiği Moskova’da yaklaşık iki yıl kalarak Moskova Devlet Üniversitesi’nde stajyer olarak Rus Edebiyatı üzerine çalıştı. 1974’te Türkiye’ye dönüşünden bir süre sonra Muhsin Ertuğrul yönetimindeki İstanbul Belediyesi Şehir Tiyatroları’nda dramaturg olarak çalışmaya başladı. 1975’te kardeşi Nihat Behram ile edebiyat-kültür dergisi Militan’ı çıkardı. 1978’de Sofya’da Dünya Yazarları 1. Kurultayı’na Aziz Nesin, Yaşar Kemal ve Burhan Arpad ile Türkiye Temsilcisi olarak katıldı. 1979’da Türkiye Yazarlar Sendikası genel sekreteri oldu. Sanat Emeği dergisinin kurucuları ve yazı kurulu üyeleri arasında yer aldı. 1980 darbesi sonrasında dramaturgluk görevinden ayrılmak zorunda kaldı. “Ne Yağmur…Ne Şiirler…”in yeni basımının mahkemece “toplatılması ve imhası”na karar verildi. Bir hafta Selimiye’de göz hapsinde tutuldu. Kitap daha sonra beraat etti. 1982 mart ayında Barış Derneği kurucu ve yöneticisi olarak tutuklandı. Maltepe Askeri Cezaevi ve Sağmalcılar Cezaevi’nde on ay tutuklu kaldı. Cezaevinde bulunduğu sırada, Asya-Afrika Yazarlar Birliği 1981 Lotus Ödülü’nü kazandı. 1983 kasım ayında, devam eden duruşmaların, katılmadığı son oturumunda 8 yıl hapis cezasına mahkûm edildi. 1984 başlarında ülkeden gizlice ayrılmak zorunda kalarak Fransa’ya gitti. Bir süre sonra ailesini de – pasaport verilmediği için – yine gizlice ülke dışına çıkardı. 1989 haziran ayına kadar sürecek bu dönemde Paris Sorbonne Üniversitesi “Centre de Poétique Comparée” bölümü çalışmalarına katıldı. 1986’da Paris’te Fransızca Türk edebiyatı dergisi “Anka”yı kurdu ve yönetti. Yurtdışında bulunduğu sırada Türkiye’de “Son Yüzyıl Büyük Türk Şiiri Antolojisi”; “Dünya Şiiri Antolojisi (Özdemir İnce ile birlikte)”; “Çağdaş Rus Şiiri Antolojisi”; “Çehov-Bütün Oyunları (1. Cilt)”, şiir üstüne yazıları “Yaşayan Bir Şiir (1986); şiir kitapları “Eski Nisan”, “Bebeklerin Ulusu Yok” yayımlandı. Hakkındaki davaların Yargıtay aşamasında beraatle sonuçlanması üzerine Haziran 1989’da Türkiye’ye döndü. Birkaç yıl Simavi Yayınları’nda editör, Pendik Belediyesi’nde kültür danışmanı olarak çalıştı. 1995’te Türkiye Yazarlar Sendikası Genel Başkanı seçildi. PEN Yazarlar Derneği 2002 yılı "Dünya Şiir Günü Büyük Ödülü"nü aldı. 2008 yılında Rusya Federasyonunca uluslararası Puşkin Nişanı verildi. İstanbul Üniversitesi Edebiyat Fakültesi Slav Dilleri ve Edebiyatları Anabilim Dalı Başkanlığı görevinden ve Beykent Üniversitesi’nden sonra İstanbul - Aydın Üniversitesi’nde profesör titriyle öğretim üyeliğini, Cumhuriyet gazetesinde köşe yazarlığını sürdürüyor. (bianet) Ödüllü roman, Fatih Akın’ın “Elveda Berlin” filmiyle beyazperdede
Wolfgang Herrndorf’un 30 ülkede yayımlanan, 2 milyondan fazla okura ulaşan ödüllü romanı Yokuş Aşağı (Tschick), Altın Ayı ödüllü Fatih Akın’ın “Elveda Berlin” (Goodbye Berlin) filmiyle beyazperdeye taşındı. Türkiye’de 30 Eylül’de sinemaseverlerle buluşacak film, ilkgençliğin saflığını, heyecanını, cesaretini ve içtenliğini tattıracak bir hikâyeye sahip.  “Yoldaydık ve daima yolda olacaktık, şarkı söyleyerek müziğe tutkuyla eşlik ediyorduk…”  Türkiye’de ON8’in edebiyat okurlarıyla buluşturduğu Yokuş Aşağı, 2011 yılında Alman Gençlik Edebiyatı Ödülü’ne değer görüldü. Roman, zengin ve iletişimsiz bir ailede büyüyen 14 yaşındaki Maik ile sınıfa yeni gelen Rus göçmeni Çik’in (Tschick) sıradışı dostluğunu anlatıyor. Annesi rehabilitasyon merkezine yatırılmış, babası da iş gezisinde olan Maik yaz tatilini tek başına geçirecektir. Ancak Tschick, çalıntı bir Lada marka arabayla kapısında belirince, plansız programsız bir yolculuğa çıkar ve Berlin’i terk etmeye karar verirler. Maik için, hem kendini hem de hayatı keşfedeceği bir macera olacaktır bu. Erken yaşta yaşama veda eden Herrndorf’un çağdaş bir Huckleberry Finn hikâyesi olarak nitelenen romanı Yokuş Aşağı (ON8), absürdlükle çıplak gerçeklik arasında gidip gelen, kendine has ritmi ve çağın ruhunu yansıtan sesiyle, taptaze ve benzersiz bir yol hikâyesi.  Neşet Ertaş, mezarı başında anıldı
Neşet Ertaş için memleketi Kırşehir’de Valilik ve Belediye tarafından düzenlenen programda ilk olarak Bağbaşı Mezarlığı'ndaki mezarı başında anıldı. Anma programına, Vali Necati Şentürk, Belediye Başkan Yardımcıları Veli Şahin, Yaşar Sulu ve Emre Şahinci, Ahi Evran Üniversitesi Rektörü Prof. Dr. Vatan Karakaya, Emniyet Müdürü Sıtkı Akgül, Kültür ve Turizm Müdür Vekili Eyüp Temur, Ticaret ve Sanayi Odası Başkanı Selahattin Ekicioğlu başta olmak üzere Neşet Ertaş’ın ailesi, sevenleri ve yakınları katıldı. Yaşamını türkülerine, türkülerini yaşamına adadığı belirtilen saz ve söz ustası, 74 yaşında hayata gözlerini yuman Neşet Ertaş'ı anlama ve anlatmaya yönelik bir monografi denemesi olan 'Neşet Ertaş Kitabı'nın yazarı Bayram Bilgi Tokel de anma programında yer aldı. Duaların edildiği anma programında duygu ve düşüncelerini dile getiren Vali Necati Şentürk, şöyle dedi; "Bugün; ünlü halk ozanı, bu toprakların yetiştirmiş olduğu en büyük halk ozanlarından, halk şairlerinden bir tanesi ve Türk Halk Müziği’ne, Türk düşünce tarihine, tasavvuf tarihine katkıları bulunmuş olan Neşet Ertaş ozanımızın vefatının 4. sene-i devriyesi, onu kabri başında anıyoruz. Bütün akrabaı, dost ve yakınları burada. Onu rahmetle yad ediyoruz. Onu her gün biraz daha fazla özlüyoruz. Çünkü bu dünyanın karışıklığında, bu ülkemizdeki karışıklık içerisinde onun gibi bir gönül dostu, sevgi mimarına mutlaka ihtiyaç var. O bütün hayatı boyunca sevgiden, dostluktan, kardeşlikten yana tavır koydu ve sazı da öyle çaldı. Dünyada eşsiz seslerden biriydi. Hiçbir zaman ayrılıkçı fikirlere taviz vermedi, onların yanında olmadı. Bölücülere hep lanet etti. Bu vatanın has ve halis bir evladı olarak bu dünyadan ayrıldı. Ona çok ihtiyacımız var. İnşallah gelecekte çok anlamlı ve onun hayatına, yaşantısına, onun öğretisine, fikirlerine daha uygun kutlamalar, anmalar temenni ediyoruz. Güzel Sanatlar lisemiz var, Güzel Sanatlar Fakültemiz faaliyeti yakın. Neşet Ertaş’ın buradan Türkiye’ye tanıtılması gerekiyor. Türkülerinin çok iyi tahlil edilmesi gerekiyor. Onun şiirlerindeki her sözün hangi anlama geldiğini ve niçin söylendiğini de çok ciddi bir tefekkürle incelemek gerekiyor. Ondan öğreneceğimiz çok şey var." Halk müziğinin usta isimlerinden Bayram Bilgi Tokel de, Neşet Ertaş’ın mezarı başındaki ziyaretinde, "Türkülerin hakiki efendisi, Kırşehir’in has evladı, ozanlık geleneğimizin çağımızdaki en büyük temsilcisi Büyük Usta Neşet Ertaş ustayı vefatının 4. yılında anmak için buradayız. Ustaya da Allah’tan rahmet diliyorum" diye konuştu. Neşet Ertaş için düzenlenen anma programı kapsamında dün Ahi Evran Camii’nde saat 12.15’te mevlit okundu. Ardından Ahi Evran Külliyesi’nde 'Bozkırın Tezenesi Neşet Ertaş' Fotoğraf Sergisi açıldı. Kültür Merkezi'nde 'Kırşehir'in İmgesi Olarak Neşet Ertaş' konferansı sonrasında Cacabey Meydanı’nda bir program gerçekleştirildi. Bu akşam ise Neşet Ertaş’ın anlatıldığı kısa film gösterimi sonrasında Kırşehir Ustalar Müzik ve Oyun Topluluğu mini bir konser vererek, Neşet Ertaş’ı türküleriyle yad edecek.(DHA) Slavoj Žižek’ten film önerileri
Sloven Marksist sosyolog, filozof ve kültür eleştirmeni Slavoj Žižek, sevdiği filmlerden bir listeyi açıkladı. Videolu bir anlatımla seçtiği filmleri açıklayan Žižek, onlarla ilgili kısa yorumlarda bulunuyor. Ardından film eleştirisi üzerine düşüncelerini dile getiriyor. Filmler listesinde ilk seçiminin Trouble in Paradise (1932) olduğunu belirten Žižek, filmin bir başyapıt ve kapitalizmin çok iyi bir eleştirisi olduğunu söylüyor.  İkinci tercihinin Sweet Smell of Success (1957) olduğunu aktaran Žižek, filmin Amerikan basınının yozlaşmasının iyi bir betimlemesi olduğunu kaydetti. Seçtiği üçüncü film Picnic at Hanging Rock’u (1975) gösteren Žižek, bunu seçme sebebini ise sadece erken dönem Peter Weir filmlerini beğenmesi şeklinde açıklıyor. Žižek, Murmur of the Heart’ı (1971) ise ensest konusunu işleyen bir Fransız filmi olarak nitelendiriyor. Sıradaki filmi The Joke (1969) olarak gösteren Žižek, bunun Milan Kundera’nın aynı zamanda ilk ve tek iyi romanı olduğunu belirterek, ondan sonra düşüş yaşadığı şeklinde yazarı eleştiriyor. The Ice Storm (1997) filmini ise şahsi sebeplerde seçtiğini söyleyen Slavoj Žižek, “James Schamus filmin senaryosunu yazarken benim bir kitabımı okuduğunu ve teorik kitabın onun için ilham verici olduğunu bana söylemişti. Bundan dolayı bu filmle şahsi bir bağım bulunuyor.” diye konuştu. Great Expectations (1946) filmini de Charles Dickens’i çok sevdiği için seçen Žižek, bundan dolayı bütün klasik Charles Dickens filmlerini de sevdiğini söyledi. Bir sonraki önerisini Roberto Rossellini’nin tarih filmleri koleksiyonu olarak açıklayan Žižek, bu tür uzun, sıkıcı televizyon filmlerini sevdiğini kaydetti. Charles Chaplin’in yapımcılığını, yönetmenliğini ve başrolünü üstlendiği 1931 yapımı sessiz film City Lights (1931) ile ilgili söylenecek bir şey olmadığını belirten Slavoj Žižek, tüm zamanların en iyi filmi yorumunu dile getirdi. Carl Theodor Dreyer filmleri koleksiyonunu seçen Žižek, bu seçimini de Danimarka’ya sevgisinden (Dreyer Danimarkalıdır) olduğunu ifade etti. Danimarka’nın 1920-30’larda sinematik süper güç olduğunu hatırlatarak, sonradan gerilediğini bildirdi. Ayrıca Dreyer filmlerini sevdiğini kaydetti. Meksikalı yönetmen Alfonso Cuarón’un Y Tu Mamá También (2002) filmini sevdiğini de söyleyen Slavoj Žižek, son filmi de Antichrist (2009) olarak açıkladı. Film izlemeyi çok sevdiğini söyleyen Žižek, bazen hile yaptığını ve eğer film sıkıcıysa ileri sardığını da itiraf ediyor. Film kötü bile olsa iyi bir yorum yazma imkanı sunduğunu ifade eden Sloven filozof ve kültür eleştirmeni, bundan dolayı de eleştiriyi sevdiğini kaydetti. Bu sebepten filmden çok bu ek yorumları sevdiğini vurguladı. Žižek şöyle devam ediyor: “Örneğin Werner Herzog’un Fitzcarraldo. Bence bu gösterişli taklit, benzer film Aguirre, the Wrath of God çok daha iyi. Ancak ismi galiba Burden of Dreams (1982) olan Fitzcarraldo’nun yapımı ile ilgili belgesel, bence bu filmden çok daha iyi. Bundan dolayı ben eleştiriyi severim. Filmi unutun. Ben yozlaşmış bir teorisyenim. Filmi sallayın, ben filmin çevresindeki şeyleri öğrenmeyi severim. Nasıl yapıldığını.” Kendisine açıkça hangi eleştiri koleksiyonu önerildiğini sorulursa “Eisenstein: The Sound Years” cevabını vereceğini söyleyen Žižek, “Çünkü orada bütün bu görsel problemler, Ivan the Terrible’in yapımını öğrenirsiniz. Ayrıca kaybolan baş yapıt Bezhin Meadow’un (Rusça Bejin Lug ismini de söylüyor, Bejin Çayırı) parça parça, resim resim, filmi keser gibi yeniden yaparsınız. Bence Bejin Lug, Eisenstein’ın sinema tarihinin mega üç trajedisindendir. Bejin Lug, bundan dolayı ki, Ivan the Terrible’in üçüncü kısmını çekmesine izin vermemişlerdi. Ve tabii ki Orson Welles’in The Magnificent Ambersons’su (1942). Eğer bitseydi tabii bana göre Citizen Kane’den (1941) daha iyi olacaktı.” şeklinde konuştu. Bundan dolayı eleştiriyi sevdiğini vurgulayan Žižek, çünkü tamamen teorik olarak yozlaşmadığını belirtti. Filmle ilgili yapılan şeylerin, yorumların çoğu zaman filmden daha iyi olduğunu söyledi. Dr. Javanshir Gadimov (edebiyathaber.net) Dünyaca ünlü Hedwig ve Angry Inch Müzikali ilk defa Türkçe'de
Dünyanın dört bir tarafında sahnelenen ve dolaştığı tüm ülkelerde izleyenleri kendine hayran bırakan kült Broadway müzikali“Hedwig ve Angry Inch”; ilk kez Türkçe olarak sahneleniyor!  “Hedwig ve Angry Inch” müzikali; Alman şarkıcı Hedwig'in ve orkestrası Angry Inch'in dünya turnesini konu ediyor. Trans şarkıcı Hedwig rolünü, oyuncu ve müzisyen Yılmaz Sütçü canlandırırken; Yitzhak karakterine oyuncu, müzisyen ve dansçı Ayşe Günyüz hayat veriyor. Gerek müzikal olarak gerek sinema uyarlamasıyla birçok ödül kazanan “Hedwig ve Angry Inch” müzikali; Alman şarkıcı Hedwig'in ve orkestrası Angry Inch'in dünya turnesini konu ediyor. Doğu Berlin’de yaşayan Hansel’in iki hayali vardır; rock yıldızı olmak ve öteki yarısını bulmak. Amerikalı bir askere aşık olunca ameliyatla cinsiyet değiştirmeyi kabul eder ama operasyon beklediği gibi sonuçlanmaz ve “bir ‘inch’ et öbeği” ile ortada kalır. Adını Hedwig olarak değiştirir ve Amerika’ya kaçar. Dindar genç şarkıcı Tommy’ye aşık olur. Tommy, onun şarkılarını kendine mal edip şöhrete adım atınca, Hedwig kendi kurduğu grupla onu gölge gibi izlemeye başlar... Ünlü şarkıcı Tommy Gnosis’in peşinden tüm dünyayı turlayan Hedwig’in yolu bu sefer İstanbul’a düşer. Kazan Dairesi bünyesinde sahnelenecek olan glam rock müzikali “Hedwig ve Angry Inch”in, 4 Ekim Salı akşamı saat 20:30'da Moda Sahnesi’nde gerçekleşecek.  İkinci Yol
Los Angeles’tan indie rock ekibi Local Natives üçüncü stüdyo uzunçalarını Sunlit Youth adıyla yayımladı geride kalan hafta. Albümde gitarın hiç duyulmadığı şarkılar kadar temelini gitar kanallarına ve geri vokallere emanet ederek electro wave tavrına ulaşan şarkılar da ses veriyor. Eğer 2009 yılında gelen debut albümleri Gorilla Manor ile kıyaslamak gerekirse Sunlit Youth için garip ve şaşırtıcı bir albüm diyebiliriz. Ama unutmadan ekleyeyim. Local Natives artık on yılı geride bırakan bir ekip. Yani birtakım yenilikler denemek istiyorlarsa bunun tam vaktiydi. Sunlit Youth’un hemen her anında şimdiye dek onlar için yabancı olan sound’lara kapı açmalarını bu açıdan değerlendirmek yanlış olmaz. Amerikan pop müzisyenlerinin neredeyse bütün müzik sahnesini kapladığı California’dan bir indie rock ekibinin çıkması sürpriz olarak nitelendiriliyor. Röportajlarda Local Natives’e en çok sorulan soru bu: “Frank Ocean’ın şehrinde bunu nasıl başardınız?” Local Natives bunu başardı, çünkü kadrosunda yaşanan değişikliklere rağmen yoluna devam etmeyi bildi. İyi şarkılar yazdılar, albümler arasında acele etmeyerek üretim için kendilerine zaman yarattılar. Sadece onlara dünya genelinde tanınma fırsatı veren Gorilla Manor’u değil, en az Gorilla Manor kadar olumlu geri dönüşler alan 2013 çıkışlı ikinci albümleri Hummingbird’ü de dikkate almak lazım. Local Natives 2016 yılına ulaşırken arkasında çok iyi bir miras bıraktı. Sunlit Youth kendinden önceki Local Natives albümleri kadar ses getirmeyecek. Bundan adım kadar eminim. Grubun önünde iki yol vardı: Ya eski şarkılarını takip ederek onlardan ne bekleniyorsa yapacaktı ya da dünyasını genişletecekti. Local Natives ikincisini yapıyor Sunlit Youth’ta. Bunun en açık örneği albümü kaydetmek için Tayland, Malezya ve Nikaragua gibi uzak köşedeki ülkeleri ziyaret etmeleridir. “Orada neler keşfettiğimizi sözlere dökemeyebilirim, ama şüphesiz bir şeyler keşfettik” diyor frontman Taylor Rice. Ona inanmak istiyorum. Coins, Villainy, Sea of Years, Past Lives ve diğerleri… Sunlit Youth’taki her bir şarkı grubun yeni dönemini işaret ediyor. Ne mutlu ki yol ayrımındayken onları canlı izleme fırsatımız var. Bir kenara not edin derim: 24 Kasım’da Salon IKSV’de Local Natives. Adana Film Festivali’nin ardından...
En iyi üç film Adana Uluslararası Film Festivali’nde ulusal yarışma bölümünde izlediğimiz 12 filmin öne çıkanları hiç tartışmasız “Babamın Kanatları”, “Albüm” ve “Koca Dünya” filmleri oldu. İşçi sınıfının kanayan yarasına değinen ve derdini başarıyla aktaran Babamın Kanatları filmi ise benim kişisel favorim oldu. Kıvanç Sezer’in ilk uzun metraj çalışması olan film çok doğru kurgulanmış ve toplumsal meselesine sahip çıkarken sinema dilini kullanmış ve bu dile temel oluşturan senaryoyu başarıyla kaleme almış. Bir meseleye sahip çıkmaya çalışırken işin sinemasına kafa yormayanları her daim eleştirdim. Fakat bu sefer ne büyük bir rahatlıktır ki Babamın Kanatları meselesine samimi bir şekilde sahip çıkarken sinema yaptığını unutmamış ve hatta bir ilk film olduğunu unutturmuş bir yapım. Hakkıyla En iyi erkek oyuncu Tarık Akan ödülünü alan Menderes Samancılar’ın Tarık Akan’ı yad etmesi ve ödülünü dünyada sömürülen tüm işçilere adaması çok etkileyiciydi. En iyi senaryo ile yönetmen ödülünü alan Albüm filmi ise genç bir yönetmene gitti. Film Roy Andersson biçimselliği ile bizim halleri evrensel bir dille anlatmayı başarması açısından gayet kayda değer bir film. Tek sorun absürt tarzının içine yerleştirilen mizansenlerin zayıf ve biraz basit kalması diyebilirim. İçerik olarak seyirciyi biraz daha zorlayabilirmiş. Reha Erdem’in merakla beklenen son filmi Koca Dünya ise En iyi film ödülünün sahibi oldu. Koca Dünya sinemayı farklı bir kulvara çeken özel bir film. Fakat Erdem’in son yıllardaki filmlerinden hep aynı duygu ile çıkıyorum; etkilenmiş fakat tam anlamıyla tatmin olamamış. Biçim ve içerik ikilisinin beraber başlaması fakat ardından bu ikisinin bir noktada ayrılmaları ile hep bir şey noksan kalmış hissi uyandıran bu etkileyici filmlerin bir gün mükemmelliğe ulaşacağına inanıyorum. Seçki dengesizliği  Bir yönüyle sanat ayna gibidir, sinema da bu aynayı topluma çeviren etkili bir araçtır. Bu yüzleşmelerle en çok festivallerde rastlaşırız. Karanlık dönemlerde en güzel işler çıkar umuduyla geldiğimiz Adana Film Festivali’nin yabancı filmler seçkisi harika idi ve hangisine yetişeceğimizi şaşırdık diyebilirim. Ancak Ulusal yarışma adaylarının daha dengeli seçilmesi gerekirdi. İlk filmlerini çeken yönetmenlerin filmler, duayenlerin filmleri, vizyon görmüş popüler sinema örnekleri ve çok amatör çekilmiş filmlerin aynı kulvarda yarıştırılması herkes için haksızlık. Yarışma filmlerinden “Mehmet Salih”, “Bana Git De” ve “Dar Elbise” filmlerinin festival seçici kurulundan nasıl geçmiş oldukları sinema yazarları olarak aramızda en çok sorduğumuz sorular arasındaydı. Öte yandan bunca amatör film seçilmesine karşın Seren Yüce’nin “Rüzgarda Salınan Nilüfer” filminin yarışmaya başvurmasına rağmen neden kabul edilmediğini sanırım cevabını hiçbir zaman tam anlayamayacağız. Zayıf halkalar Bir ilk film Mehmet Salih başından sonuna oradan oraya savrulan olmayan sinema estetiği ve anlaşılamayan senaryosu ile amatör gözüken ve sınıfta kalan bir çalışma. Bana Git De ise kameranın arkasında ne yaptığını bilen birisinin olup olmadığını sorgulatacak cinsten bir film. Ana karakter Ali’nin derdi, sıkıntısı nedir bir türlü anlayamıyoruz. Konusu için, bir müzisyen olmasına rağmen ülkesindeki müzikleri tanımayan birinin keşif yolculuğu desek filmde müzik anlamında böyle bir keşif de yok. Aidiyet duygusu etnik bir serzeniş desek tamamen muğlakta kalıyoruz. Çağdaş Sarı imzalı Geçmiş filmi ise genç bir yönetmen bu kadar köhnemiş, boğucu bir karakter ile ilgili bir filmi neden çekmek istemiş anlamak zor. 50 yaşlarında duygu karmaşası içinde olan bir fotoğrafçı karakterinin yalnızlığı, kadınlara karşı kaba saçka tutumu, gereksiz boğucu iç çalkantıları ile kim ilgilenir ki artık. Dar kafa Bütün festivallerin en kötüsü diyebileceğim Dar Elbise filmi ise seyircisini bir saniye olsun ikna edemeyen sahte bir film üstelik “Gerçek Olaylara Dayanmaktadır” ibaresi taşımasına rağmen! Bizim toplumdaki iki yüzlülüğü gösterdiğini iddia eden Iraklı yönetmen Hiner Saleem’i kendi iki yüzlülüğü ile baş başa bırakıyorum. Filmi biz beğenmeyenlere karşı savunanlar da inanın filmin kendisi kadar art niyetli. Film güya (Türk?) kadınının toplumda (Türk toplumunda?) yer edinme çabasını, kadına şiddeti kara mizah yoluyla anlatıyormuş. Filmin bu mesajlarını ise biz sığ beyinli ve milliyetçi olduğumuz için hazmedemiyormuşuz ve filme tepki gösteriyormuşuz. Hâlbuki ki fanlar ve filmin gönüllü PRcıları da, filme onu anlamadığımızdan veya yüzleşme özürlü olduğumuzdan tepki göstermediğimizi pekala biliyorlar. Kendi kabahatlerini filmleri beğenmeyenler üzerinden aklamaya çalışıyorlar. O iş o kadar kolay değil ne yazık ki. Topluma ayna tutmadan önce kendi aynalarınızın tozunu alın. Neyse filmin üzerine söylenecek çok söz var ama değmez. 'Bozkırın tezenesi' gideli dört yıl oldu...
Konserlerinde dinleyicilerine 'Ayağınızın turabı, gönüllerinizin hızmatçısıyım.' diyecek kadar mütevazi,kendisine sunulan 'devlet sanatçılığı' ünvanını 'hepimiz bu devletin sanatçısıyız, ayrıca bir devlet sanatçısı sıfatı bana ayrımcılık geliyor' diyerek teklifi kabul etmeyip 'Ben halkın sanatçısı olarak kalırsam benim için en büyük mutluluk bu.' diyecek kadar kanaatkâr adam Neşet Ertaş gideli bugün dört yıl oldu. Neşet Ertaş aramızdan ayrılışının ikinci yılında sosyal medyada da anılıyor. *** NEŞET ERTAŞ KİMDİR? Neşet Ertaş,1938 yılında Kırşehir’in Çiçekdağı ilçesinde Abdallar (Kırtıllar) Köyünde doğmuştur. Kırtıllar nüfusunun tamamı abdallardan ibaret olan bir aşiret köyüdür. Köyün çevrede “abdallar” adıyla anılması da bundan olsa gerek. Babası saz ustası Muharrem Ertaş, annesi Döne hanımdır. 7 kardeşi olan Neşet Ertaş ailenin ikinci çocuğudur. Çocukluğunda 8 yıl Kırşehir, Nevşehir, Niğde, Kırıkkale, Keskin, Yerköy, Kayseri, Yozgat ve köylerini gezdiler. Bu yüzden okula gidemedi. Babası Muharrem Ertaş Orta Anadolu Abdal Müziği geleneğinin gelmiş geçmiş en büyük ustalarındandır.  ‘Yitik bir adanın son kuşu’
KADİR İNCESU Kirkor Yeteroğlu ile 20 yıllık tanışıklığımız var. Cağaloğlu'nda çalıştığım dönemlerde Eminönü-Üsküdar vapurunda karşılaşırdık sık sık. Hayatın ağırlığından çok kültür sanattan, edebiyattan söz ederdik. Bazen notlarının arasından çıkardığı, küçük kâğıtlara, inci gibi harflerle yazılmış şiirlerini okurdu sessizce. Uzun yıllardır yazıyordu yazmasına fakat şiirlerini dergilere bile göndermiyordu. Biraz çekiniyordu sanki. Çok kırılgan bir yapıya sahip olmasıydı belki de sebebi. Sanki tepeden tırnağa hüzün yüklüydü. Duruşu, bakışları, konuşması... Sık sık, yıl, ay, gün, hatta saat vererek son 40 yılın olaylarını anlatırdı. Öncelikle yaşamını etkileyen, sonra da edebiyat olaylarını, sevdiği kişileri... "Kitap çıkartmak benim için çok zor?" derdi. Şiirleri beğenilirdi. Duyardım. "Kırık Çan" adlı şiir kitabı Kıyı Dergisi Yayınları tarafından yayımlandığında coşkusu, mutluluğu görülmeğe değerdi. Kitabını okuduktan sonra bir düşüncem kesinleşti: Yeteroğlu, her hücresiyle anılara bağlı. Onu hayatta tutan anılar sanki... "Anıların kıyısız sularında" yol alarak çocukluğunu, annesini, babasını, kardeşlerini, Arapgir'i, Torkom ve Yusuf öğretmeni, Bedri Rahmi'yi, eşini, çocuklarını, köyünü arıyor. Hüzün, yalnızlık, keder, ölüm, hasret var şiirlerinde. Geride bıraktıkları, belki de bir daha göremeyecekleri... "yazsan da geri gelmez o günler yaşadıklarımız buruk bir anı kırgın bir rüzgâr eser dağıtarak düşleri" diyen Yeteroğlu "Yitik bir adanın son kuşu" olarak anıların peşinden gitmeye devam edeceğe benziyor. » 50 yıla yakın bir süredir şiir yazıyorsunuz. Şiirlerinizi kitaplaştırmak için neden bu kadar beklediniz? Birçokları gibi şiir kitabım yayımlansın, tanınıp, ünlü olayım gibi bir düşünce olmadı hiç. Beğenilmek elbette güzel bir duygu, insanın doğasında olan bir şey. Yayımlanan bir yapıtın sanat değeri, estetiği olması gerekir. Dergilerde seyrek de olsa çıkıyordu şiirlerim. Yine de içimde bir korku vardı. Olgunlaşmamış, sığı dizelerden oluşuyorsa yazılanlar yayımlanmıyordu. Buna hep özen gösterdim. Yakın dostlarım bu yönümü bilirler. Sevgili dostum, yazar Esen Yel’in kimden esinlendiğini anımsamadığı, “Okuyucunun karşısına pijamayla çıkılmaz” sözü beni hep düşündürmüş, dikkatli olmamı sağlamıştır. Elbette şiirlerim mükemmeldir gibi bir idam yok. Onca şairin içinde böyle bir iddiada bulunmak çizmeyi aşmak, haddini bilmemek olur. Eskilerin deyimiyle ifrata kaçmamak gerekir. Her zaman haddini bilme erdemine sığınmışımdır. Kaldı ki günümüzde şair ve yazarlar kitap yayımlamak için olanaksızlıkla karşılaşıyorlar. Şair ve yazar Ahmet Özer ile Şair Ali Mustafa’nın özendirmesiyle kitabım Kıyı Yayınları tarafından yayımlandı. Kendilerine teşekkür ederim. » Yalnızca bir kitabınızın olması az yazdığınızı da gösteriyor. Bu tercihinizin nedeni nedir? Bu sorunuzun yanıtı yukarıdaki açıklamam içinde saklı sanırım. Yaşamın ağır koşulları, üretmenin coşkusunu sınırlayıp, istenen, beklenen başarıyı kısıtlıyor. Benim kuşağımdan, genç şairlerden çoğu kişinin veriminin üst düzeyde olduğunu, birçok kitaba imza attıklarını biliyorum. Başarıya giden yolun çok çalışmaktan geçtiğini de… Bu durumun ekonomik, sosyal, yapısal sorunları var. Arapgir’den gelip İstanbul keşmekeşinin içine girip, yaşama tutunmak hayli yıpratıcıydı. Ekonomik sorunların başat öncelik taşıması, sanat uğraşına sekte vurur. Her ne kadar “Sanat acıdan doğar,” düşüncesine katılsam da yaşadığım güçlükler yadsınamaz. Orhan Kemal Usta'nın dediği gibi, “Önce ekmek, sonra sevişmek…" Sanat alanında da böyledir kanısındayım. Belirtmekte yarar var, düzyazılardan oluşan dosyam da yayımlanmayı bekliyor. » Şiirlerinizde ölüm, keder ve hüznün öne çıktığı görülüyor. Şiir anlayışınızın temelinde neler var? Çok kırılgan bir insanım. Kalabalıktan, görgüsüzlükten, vefasızlıktan hep kaçınmışımdır. Bu tür özellikleri taşıyanları sevmez, uzak dururum. Birisini üzüntülü gördüğümde çabuk etkilenir, keşke yardımcı olabilsem derim. Birçokları gibi, “Bana ne, beni ilgilendirmez” diyemem. Son yıllarda insan kişiliği erozyona uğradı. Çıkarcılık, yabancılaşma, yoz kitle kültürü yaşama egemen oldu. Düşünen her insan bu durumdan rahatsızdır. Özellikle de şairler. Teknolojinin, bilimin, geliştiği bu çağda hâlâ savaşlar, haksızlıklar ve mutsuzlukların sürmesi beni üzüyor. Bu durum da şiirinize istemeseniz de keder olarak yansıyor. Bu kısacık ömürde dirlik, düzenlik olsaydı, “Dünya hepimize yeter”di… Çocukluğumun, Çemişgezek’te dedemin, nenemin yanında geçirdiğim ilk 12 yılı -ki mutlu yıllarım- diyorum. Arapgir’de ailemin yanında kısa süre kalmam, Üsküdar’daki yatılı Surp Haç Tıbrevnak Lisesi Ortaokulu'nda, Arapgir Ortaokulu'nda okuma, annemin 37 yaşında aramızdan ayrılması, 3 yıl Diyarbakır’da çalışma yaşamı, askerlik, Mayıs 1974'te İstanbul’a yerleşmek derin izler, hüzünler, çalkantılar, bırakarak kişiliğimi biçimlendirdi. Savrulmalar, “dağılmış Pazar yerine” döndürdü yaşamımı. Her insan olumluluk ve olumsuzluklardan farklı şekilde etkilenir. Kırılgan duygusal yaşamdaki gelgitler, inişli çıkışlı durumlar, mükemmeliyetçi olmak, hüznü öne çıkarıp yaşama egemen oldu. Yakından tanıdığım bir dergi editörü sohbet sırasında, “Korku ruhuna, kemiklerine sinmiş, biraz da direnmenin şiirini yaz!” demişti. Doğruydu belki söylediği ama yaşamın acımasız çarkları arasında kendimi yenileyemedim. Acıyı arabesk anlamda değil, insanın olgunlaşmasını sağlayan bir öğe olarak da yorumlayabilirim. Ölüm konusuna gelince: Yaşadığımız evrenin talan edilmesi, bir türlü durmak bilmeyen savaşlar, kıtlıklar, insanın kendi yarattığı puta-paraya tapması hepimizi karamsar kılıyor. Kimse yarınından emin değil. Gelecekte, “Ne olacağız?” korkusu var herkeste… Belki Cahit Sıtkı Tarancı ile Ziya Osman Saba’yı erken yaşta tanımam, çok etkilenmem bazı şiirlerimdeki ölüm düşüncesini öne çıkartmış olabilir. Her ikisi de hâlâ sevdiğim şairler arasındadır. » Şiirin sizin için anlamı nedir? Şiirde öz ve biçim birbirine uyum sağlamalı, şair de, şiir de kendini yenilemeli… Şiir, yaşamın içinde her zaman vardır; acıda, sevinçte, mutluluk ve mutsuzlukta… Yarası olan yazar. Olmayan ya da farkına varmayan neden yazsın ki? Edebiyatın üstündedir şiir, söz sanatları içinde kristalize sözcükler yumağıdır. Yaşamı derinlemesine duyumsayanlar, daha çok şairlerdir, sanatçılardır. İyi, sağlam şiir yazmak için kendinden önceki ve yabancı şairleri de okumak gerekir. Jehan Barbur 29 Eylül'de Salon İKSV'de
Şiirin yaşayan devi Refik Durbaş'tan yeni kitap: Red Şair ve Şiir Yazıları
Hans Christian Andersen Ödülü'ne Türkiye’den iki aday
Sophie Turner'dan Game of Thrones açıklaması
Zeki Müren mezarı başında anıldı
Ergüder Yoldaş'ın yeni eserleri ortaya çıktı
İzmir’de, zatürre tedavisi gördüğü sırada 77 yaşında hayatını kaybeden Türkiye’de 1970 ve 1980’li yıllarda yaptığı bestelerle tanınan müzisyen Ergüder Yoldaş’tan geriye çok değerli eserler kaldığı ortaya çıktı. Babalarından kalan özel eşyalarını inceleyen çocukları, ünlü bestecinin yaşamının son anlarına kadar sürekli müzik eseri ürettiğini belirledi. Yoldaş’ın hemen piyasaya çıkmayı bekleyen 20 eserinin hazır olduğunu, 60’nın notalarının yazılı olduğunu anlatan müzisyen oğlu Tunç Devrim Yoldaş, "Bu eserler, raflarda kalmamalı" dedi. Türk popunda bir dönemin efsane müzisyenlerinden olan Ergüder Yoldaş, Attila İlhan’ın şiiri Sultan-ı Yegah’ından bestelediği şarkısıyla en büyük çıkışını, 1970 ve 1980 yıllarda yaşadı. Ses sanatçısı Nur Yoldaş’tan ayrıldıktan sonra 1991 yılında uzun süre İstanbul Büyükada’da, yalnız bir hayat yaşayan Ergüder Yoldaş, 15 yılda İzmir Balçova’da, kız kardeşi Ayça Tenim’le birlikte kaldı. KOAH hastalığının yanı sıraAlzheimer rahatsızlığı da bulunan Ergüder Yoldaş, geçen ocak ayında, zatürre teşhisiyle yatırıldığı, Özel Su Hastanesi’nde hayatını kaybetti. GERİDE YEPYENİ ESERLER BIRAKTI Ünlü bestecinin hayatını kaybetmesinden sonra son 15 yılını birlikte geçirdiği kız kardeşi Ayça Tenim, onun sürekli müzik çalışması yaptığını, hep notalarla haşır neşir olduğunu söyleyip, geride kalan özel eşyalarını çocuklarına teslim etti. Babalarının özellikle müzik çalışmalarına sahip çıkan Yoldaş’ın çocukları Ayşegül Yoldaş, Mustafa Tanju Yoldaş ve Tunç Devrim Yoldaş, onları tek tek ayırdı. Ergüder Yoldaş gibi kompozitör sanatçısı olan oğlu Tunç Devrim Yoldaş, eserler üzerinde yaptığı çalışma sonrasında, önemli bir gerçeği de ortaya çıkardı. Ünlü bestecinin, yaşamının son anlarına kadar, hayata küsmek yerine sürekli müzik eserleri ürettiğini gördü. 20 ESERİ ÇALINMAYA HAZIR Özellikle Sultan-ı Yegah ekolünün devamı niteliğindeki eserlerden, 20 tanesinin müziklerinin yanı sıra sözlerinin de hazır olduğu öğrenildi. Ayrıca 60’tan fazla eserinde de nota çalışmalarının tamamlandığı, sözlerinin olmadığı Tunç Devrim Yoldaş’ın araştırmalarında ortaya çıktı. Hazine değerinde olduğunu belirttiği müzik eserlerinin raflarda beklememesini isteyen, babası gibi sanatçı olan Tunç Devrim Yoldaş, büyük prodüksiyon şirketlerinden ya da vakıflardan ilgi beklediklerini söyledi. Babası gibi önemli bir müzik adamından geriye kalan ve hiç çalınmamış olan eserleri gelecek kuşaklara aktarmak istediklerini anlatan Tunç Devrim Yoldaş, "Babam yaşamının son gününe kadar hep müzikle iç içe oldu. Ben İstanbul’daki çalışmalarımdan fırsat buldukta İzmir’e yanına gider, ona yardım ederdim. Babam aynı zamanda benim de hocam. Babamdan geriye 20 tane istendiği an çalınıp piyasaya sürülmeye hazır eser var. Bunların yanı sıra yine 700 dosya kağıdından oluşan nota çalışmaları var ki onlarda derlendiği zaman yeni eserleri ortaya çıkacaktır. Tüm bu eserler, gelecek kuşaklara öğretilmeli. Ergüder Yoldaş ekolünün yaşatılması gerektiğine inanıyoruz. Babamın eserleri özellikle büyük senfoni orkestralarıyla çalınması gerektiği için büyük çaplı organizasyonlara ihtiyacımız var. Özellikle vakıflar, bu yönde bizlere destek verebilir. Bu tür müzik girişimlerine, ailesi olarak bizlerde, her türlü desteği vermeye hazırız" dedi. Kendini kaybeden kıble
‘Kıblesini şaşırmak’ deyiminin en güzel örneklerinden birini Four Lions/Dört Aslan adlı 2010 yapımı İngiliz filminde görebilirsiniz. İngiltere’de yaşayan bir grup arkadaşın İslamcı terörist ve canlı bomba olma çabalarının anlatıldığı bu müthiş komedinin bir sahnesinde Omar ve Waj adlı şapşal karakterler El Kaide’ye katılmak, kendilerine bir ‘emir’ edinmek için Pakistan’a gider. Bağlantı kurdukları El Kaideci bu iki arkadaşı bir gece dağlara götürür. Sabaha doğru bir sürü silahlı adamın bulunduğu bir alana gelirler. Sabah namazı kılınacaktır, Waj seccadesini Londra alışkanlığıyla Güneydoğu yönüne doğru serer. Militanlardan biri uyarır, “Kıble o taraf değil bu taraf” diyerek Güneybatıyı gösterir. Waj inatla seccadesinin yönünü savunur, El Kaideciler Waj’ı Mekke’nin artık Batıda kaldığına bir türlü ikna edemezler. Ufukta bir Amerikan casus uçağı görününceye kadar tartışma tüm absürdlüğüyle devam eder. Kıblesini şaşırmak bu kadarla kalacaksa bence razı olunabilir bir durum. Ama eğer bir toplumun Müslümanları feci biçimde bastırılmış arzularıyla yoldan çıkıp şort giyen kadınları şeytan ilan ederek şiddet uyguluyorsa; El Kaide militanlarını aratmayan bir kıyafetle kamerasının karşısına geçip “Biz şıhın müridiyiz. Şıhımızın bir duyurusu var, biz size söyleyelim siz de arkadaşlarınıza söyleyin. Şıh hazretleri diyor ‘kız çocukları ergenlik çağına girdikten sonra onları evlendirmek okula göndermekten daha hayırlıdır. Kadınlar düğünde oynamasın, genç kızlar atletle pijamayla abisini babasını amcasını dayısını tahrik edecek giysilerle evin içinde dolaşmasın. Eğer zina böyle devam ederse bereket kalmayacak, insanlar para için birbirini öldürecek.’ Yani bereketin kaybolmasının sebebi zinadır, zina da okuldan çıktığı için şıh hazretleri diyor ‘kız çocukları okula gitmesin, okulda bozuluyor’” şeklinde korkunç laflar edebiliyorsa; başbakanı çıkıp şortlu kadınlara karşı mırıldanmayı öneriyorsa; vakıf yurtlarındaki hocaları, imamları vs kız ve oğlan çocukları için ciddi birer tehdide dönüşmeye başlamışsa, bırakın kıbleyi şaşırmayı, kıble bile kendini kaybetmiş demektir! Sadece başkalarının çocuklarını değil kendi çocuklarını da cinsel obje olarak görmeye teşne kapkara bir zihniyet çoktan tarihe gömülmüş olması gereken kokuşmuş hayat tarzını sürdürebilsin diye bu ülke her gün biraz daha yoldan çıkıyor, bozuluyor. Bunun bir adım ötesi, Boko Haram adlı Nijeryalı İslamcı teröristlerin yaptığı gibi okuyan kızları okuldan kaçırıp cariye olarak köle pazarlarında satmak… Ki Afrika’ya gitmeye de gerek yok, IŞİD’in Türkiye’den Mekke’ye doğru uzanan kıble hattında yaptıklarına bakın, kıblenin nasıl tersyüz olduğunu istemeseniz bile görürsünüz. Israrla görmeyenlerse zaten kıbleyi topaç gibi döndürenlerdir. ‘Ben, Daniel Blake’, ‘Frantz’ ve ‘Babamın Kanatları’
İşçi sınıfının sinemacısı Ken Loach’ın Cannes’da Altın Palmiye kazanan filmi “Ben, Daniel Blake”, yeni dünya düzeninin, neo-liberalizmin insanlık dışılığını, barbarlığını anlatan çok güçlü bir film. Filmin kahramanı Daniel Blake (Dave Johns) bir marangoz, inşaat işçisi bir marangoz. Geçirdiği bir kalp krizinden sonra doktor çalışmasına izin vermiyor. Fakat doktorun da üstünde değerlendirme mercileri var. Bu “profesyoneller” Daniel Blake’in çalışabileceğine hükmediyorlar. Daniel, ne malûl maaşı alabiliyor ne de işsizlik sigortasından yararlanabilmesini sağlayacak formaliteleri tamamlayabiliyor. Çünkü önündeki bürokrasi çarkından öğütülmeden sağ çıkabilmek mucizelere bağlı. Daniel, bu sırada iki çocuklu dul bir kadın olan Katie ile (Hayley Squires) arkadaşlık kuruyor ve bu dörtlü bir tür aile oluşturuyorlar. Ama koşullar Katie’yi önce hırsızlık sonra fuhuş yapmaya zorlayınca bir kriz yaşanıyor. Bütün bu anlatılanlardan pek de iyi bir film çıkmazmış gibi görünebilir ama Loach zoru başarıyor. Filmin kimi zorlama sahneleri olsa da (Daniel ile Katie’nin randevuevinde karşılaşmaları) ve ezilenlerin dayanışması bazen biraz pembe gözlüklerle izlenmiş gibi gelse de “Ben, Daniel Blake” çok iyi bir film. Ken Loach’ın en iyileri arasında yer alabilir. Festivalde yarışan Türk filmlerinden “Babamın Kanatları”nın konusu “Ben, Daniel Blake”le çok benzeşiyor. Bu kez filmin kahramanı (Menderes Samancılar) inşaatlarda çalışan Kürt bir işçi. Kanser olduğunu öğreniyor. Van’da yaşayan depremzede ailesinin deprem konutlarından birine sahip olabilmesi için tek çözümü inşaattan düşmüş gibi yapıp, ailesini ölüm tazminatına hak kazandırmak. “Babamın Kanatları” hakkındaki ortak kanı şu ana kadar festivaldeki yarışma filmleri içinde en iyisi olduğu. Film hakkında vizyona girdiğinde daha uzun yazacağım. François Ozon’un Venedik’te yarışan ve çok beğenilen filmi “Frantz”da festivalde gösterildi. “Frantz”, Ernst Lubitsch’in bir filminden uyarlama. Güçlü bir savaş ve milliyetçilik karşıtı mesajı olan filmin psikolojik derinliği de var. Filmin sırlarını açık etmeden yazmak gerekirse, kağıt üzerinde en âşık olmayacağa adama âşık olan bir kadının öyküsü diyebiliriz filme. Bir de bazen yalanın gerçeklerden daha iyi olup olmadığına dair bir tartışma da denilebilir film için. Birinci Dünya Savaşı’ndan sonra Almanya ve Fransa’da geçen film, siyah-beyazla –renkli ve Almanca ile İngilizce arasında geçişler yapıyor. Gayet olgun bir sinema ürünü Frantz. Yakalarsanız kaçırmayın derim. Hoş filmi fazla melodramatik ve dizi film duygusunda bulanlar da yok değildi. Filmin başrol oyuncusu Paula Beer’in Venedik Film Festivali’nde Marcello Mastroianni en iyi genç kadın oyuncu ödülünü aldığını da belirteyim. ***** Muhteşem Yedili “Muhteşem Yedili”, baştan söylemeli, ruhsuz bir western. Filmin teması aslında çok güçlü: Acımasız bir kapitaliste karşı mücadele eden küçük çiftçilerin hikayesini anlatıyor film. Çiftçiler topraklarına el koymak isteyen kapitalist Bartolomew Bogue’un (Peter Saarsgard) silahlı adamlarına karşı kendi başlarına savaşamayacakları için, bütün paralarını ve değerli eşyalarını toplayıp, kendileri için savaşacak paralı askerler aramaya başlarlar. Bu işi de kasabanın en seksi kadını ve güzel kadını (Haley Bennet)üstlenir tesadüfen. Yok tesadüfen değil, Bogue’un adamları kocasını öldürdüğü için tabii ki. Chisolm (Denzel Washington)adlı bir zenci kovboyun öncülüğünde, yedi adam bir araya gelir. İçlerinde her türden bir örnek bulunur: Bir Kızılderili, bir öncü/avcı, bir Çinli, bir ayyaş, bir korkak vs. Bu adamlar hakkında pek az bilgi sahibi oluruz. Bir tek Ethan Hawke’un oynadığı Goodnight adlı karakter hakkında biraz bir şey öğrensek de o da yeterli olmaz. Karizmatik oyuncuları oynatsa da, yönetmen bu karizmalardan yararlanmayı her nedense becerememiş. Bu westernin işlemesi için bu yedilinin kahramanlaşması lazım, gerçek insan boyutlarını aşması lazım. Yönetmenin amaçladığı da bu, yoksa westerni yapıbozuma uğratayım, postmodern bir western yapayım filan derdinde değil. Ama olmamış, dolayısıyla ortaya sıkıcı bir film çıkmış. Bulursanız bu filme ilham veren Akira Kurosawa’nın “Yedi Samuray”ını (1954) izleyin. Onu da bulamazsanız John Sturges’ın (1960) tarihli “Muhteşem Yedili”sini izleyin. Daha iyi vakit geçirirsiniz. Serra Yılmaz İtalya’da en iyi kadın oyuncu seçildi
İtalya’da tiyatro sanatı için prestijli bir yeri bulunan ödüllerin dağıtıldığı Premio Persofone 2016 töreni geçtiğimiz günlerde yapıldı. Serra Yılmaz, İtalyan tiyatro sanatının en prestijli ödüllerinden birini aldı. Premio Persefone 2016 ‘da deyim yerindeyse bu yıl Türk rüzgarı esti. Serra Yılmaz en iyi kadın oyuncu ödülüne değer bulunurken, Elif Şafak’ın “Baba ve Piç” adlı romanından tiyatroya uyarlanın “La bastarda di Istanbul” adlı oyun ise “en iyi performans” ödülünü aldı. Premio Persefone 2016 ödül töreni Persephone Tiyatrosu’nda düzenlendi. XV. PREMIO PERSEFONE ödülleri için bu yıl “tiyatro, sinema ve edebiyat arasındaki ilişkiyi” teması belirlendi. Ödül dağıtımında da bu tema üzerinde duruldu. Tiyatroya edebiyattan uyarlanan oyunlar değerlendirilmek suretiyle ödüller dağıtıldı. Yayınlandığı yıl çok satanlar listesinde yer alan Elif Şafak’ın “Baba ve Piç” adlı romanı Angelo Savelli tarafından İtalya’da tiyatroya uyarlandı. Başarılı uyarlama İtalyan seyirciler tarafından olduğu kadar tiyatro sanatının duayenleri tarafından da hayli beğenildi. İtalya’da “La bastarda di Istanbul” adıyla sergilenen oyunda Serra Yılmaz başrolde oynuyor. Teatro di Rifredi tarafından sergilenen oyun bu yıl 21 Şubat’ta İtalya’da turneye çıkıyor. Serra Yılmaz’ın ödül fotoğrafını ise Instagram’da paylaşan yönetmen Ferzan Özpetek oldu. Ferzan Özpetek ve Serra Yılmaz’ın yakın dostlukları biliniyor. Her iki sinema sanatçımız da İtalya’da önemli işlere imza atarlarken, sanat hayatlarının önemli bir bölümünü de orada geçiriyorlar. Kürk Mantolu Madonna sinemaya uyarlanıyor
Ay Yapım’ın yapım haklarını satın aldığı eserin senaryo çalışmalarını Halit Ziya Uşaklıgil’in ‘Aşk-ı Memnu’ ve Reşat Nuri Güntekin’in ‘Yaprak Dökümü’ eserlerini televizyon dizisine dönüştüren Ece Yörenç’in yapacağı belirtildi. Raif Efendi’nin Berlin’de tanıştığı bir kadın ve onun hayali üzerinden yaşadıklarını anlatan efsane roman; Azap Yolları, Hanende Melek, Kuyucaklı Yusuf, Gramofon Avrat, Hasan Boğuldu, Devlerin Ölümü, ve Kar Beyaz’ın ardından yapılan sekizinci Sabahattin Ali uyarlaması olacak. Ayrıca Sabahattin Ali'nin Kürk Mantolu Madonna'sı mayıs ayında Maureen Freely ve Alexander Dawe tarafından İngilizceye çevrilmişti. Sabahattin Ali sevenler ise kaygılı. Usta yazarın okur kitlesinin büyük kısmı Kürk Mantolu Madonna'nın sinemaya uyarlanmasına 'kötü olma ihtimali'ni düşünerek karşı çıkıyor. Bir kısım okur ise haberi olumlu karşıladı. Kürk Mantolu Madonna filmleştiriliyormuş. Yapım haklarını Ay Yapım satın almış. Çok rica ediyorum, yalvarıyorum, aman ne olur hakkını verin. Kürk Mantolu Madonna'nın filmini yapacaklarmış. Eserleri olduğu güzellikte bıraksanız da, yeni, yaratıcı işler yapsanız daha #iyi değil mi? Kürk Mantolu Madonna filme çekilecekmiş. Kınıyorum, protesto ediyorum. Kitabımıza karışmayın. Okunur bir kitap var bırakın okusun insanlar Kürk Mantolu Madonna'nın film yapılacağını öğrenince yüzümde oluşan hüznü görmeliydiniz. #Kürk mantolu madonna filminin kitabı kadar iyi olmayacağından emin olsamda ilgiyle bekleyeceğim Opera sanatçısı Leyla Demiriş yaşama veda etti
Türk operasının primadonnası Leyla Demiriş, tedavi gördüğü hastanede 71 yaşında hayatını kaybetti İstanbul Devlet Opera ve Balesi (İDOB) Müdürü ve Sanat Yönetmeni Suat Arıkan, "Üzgünüz. İstanbul Devlet Opera ve Balesi, bir değerli sanatçısını daha kaybetti." ifadelerini kullandı. Sanatçı için 26 Eylül Pazartesi günü saat 11.00'de Süreyya Operasında tören düzenlenecek. LEYLA DEMİRİŞ KİMDİR 1945'te İstanbul'da dünyaya gelen sanatçı, olağanüstü yeteneği, renkli ve güçlü sesiyle, konservatuvarda okurken başroller söylemeye başladığı İDOB'da 41 yıl görev yaptı. Öğrencilik yıllarında Turandot operasının "Liu" başrolü ile başlayan sanat hayatını ve baş solistlik görevini otuzdan fazla yabancı opera ve birçok Türk opera eserinin en büyük partilerini yorumlayarak sürdürdü, yurtiçi ve yurtdışında sahne aldı. Leyla Demiriş’in eşi, besteci Devlet Sanatçısı Okan Demiriş'in kendisine ithafen bestelediği "IV. Murat", "Karyağdı Hatun", "Yusuf ile Züleyha" operalarını, Adnan Saygun'un "Köroğlu" operası ve Mevlana Oratoryosu'ndaki başarılı yorumlarıyla dikkati çeken sanatçı, ilk plağını 1986'da çıkardı. Kariyeri boyunca Romanya, Amerika Birleşik Devletleri, Çekya, Yugoslavya, Bulgaristan ve Almanya gibi ülkelerin başkent ve önemli şehirlerinde, Tosca, Madam Butterfly, Cavalleria Rusticana, Il Trovatore, Nabucco operalarındaki rollerini başarıyla yorumladı. Sanatçının verdiği konser ve resitaller büyük yankı uyandırdı. Soprano Leyla Demiriş, 1964'te başlayan solistlik kariyerini İstanbul Devlet Operasının kuruluşunun 45. yılı onuruna düzenlenen özel konserle noktalamış, 1964 yılından 2005 yılına kadar 41 yıl başsolist olarak başrollerde oynayan bir soprano olmuştu. New York Metropolitan Operası’nda, NY Senfoni Orkestrası eşliğinde konser veren ilk Türk opera sanatçısı olan Demiriş, 1. Uluslararası İstanbul festivalinin açılışını "Köroglu" ve 1. İzmir Uluslararası festivalinin açılışını "Karyağdı Hatun" operaları ile yaptı. Sanatçı ayrıca Ankara, Aspendos ve İstanbul Uluslararası festivallerine defalarca baş soprano olarak katıldı. (AA) Lunatiğimiz yok ama lunaparkımız var
Yine dolunay; denizin üzerinde ve şavkı sulara vurmuş, ayaklarımı şavkıyla yıkıyorum. Dolunay, bedeni bir kıskaç gibi yakalayan ve bağlayan tüm karşıtlıkları çözüyor, kaçırıyor beni, kaçıklaşıyorum. Belki kentin dışına çıkmakla hata yaptım ama gerisi, ayın hatası. Shakespeare de öyle düşünüyor: “Tamamen ayın hatası. Alışkın olduğundan daha çok yaklaşıyor dünyaya. Ve insanları delirtiyor” (Othello). Pink Floyd’un “Brain Damage” parçası çınlıyor kulaklarımda: “The lunatic is on the grass.” Kaçık, çılgın, deli, ne derseniz deyin, çayırda duruyor; ya da kumsalda. Dalgaların durmadan çakılların kompozisyonunu değiştirdiği kumsaldayım ve üstelik dolunayın dalgaları. Kinikler de kaçıklardı, doğaya kaçmadan kentin içinde kalarak kentin yapay ritimleri yerine doğanın ritimleriyle dalgalandırıyorlardı bedenlerini. Kentlerin ritminde doğanın ritimlerine yer yok artık, çünkü tamamen aklın alanı; doğanın ritimlerini hayatımızdan çıkaralı çok oldu. “Lunatik”, Latince aya ait demek, yani kaçık; kentin ritmine değil de ayın ritmine yakalanmış. O halde kentin dışına, doğaya, çayıra sürülmeli hemen. Ay ile ilgili tüm anlatılar, doğanın bedenlerimizi ele geçirmesiyle ilgili. Yeryüzünün sularını etkilemesi gibi bedenin sularını da dalgalandırıyor; kurt adama dönüşmemiz an meselesi, ah şu hayvan-oluşlar! Türkçede ayın ritmine yakalanmış, ay çarpmış bedenlere “aysar” deniliyor. Ve “aysamak”: Kapatıldığımız hapishane kimliklerden kaçmak, kaçıklaşmak. Aklın ve kentin insan ile hayvan, erkek ile kadın, akıl ile beden arasına yerleştirdiği sınırlar; etnik, cinsel ve dinsel karşıtlıklar. Dolunayın dalgaları tüm sınırları bulanıklaştırıyor. Dalgaların ritmiyle dans etmeye başlıyorum. “Ve müziği işitemeyenler, dans edenleri gördüklerinde deli olduklarını düşündüler” demişti Nietzsche. Evreni kat edip yeryüzünün sınırlarını aşan, aşındıran dalgaların müziği. Doğanın ritmi içeriye girmesin diye kentlerin duvarlarını yalıtmışlar, içeride sadece makinelerin sesi. Her şeye rağmen doğanın ritmini işitip de makinelerin gürültüsünden kaçanlar ve dans edenler var ve biz onlara kaçık diyoruz. Marinetti’nin kaleme aldığı 1909 tarihli Fütürist manifesto aya savaş açmıştı: “Ay ışığını öldürelim.” Ay ışığını öldürebileceklerini ve faşizmin araçsal aklına teslim olacağımızı sandılar. Ama “aysayan”, yani kaçık olan hâlâ kafamızın içinde, öldüremediler: “The lunatic is in my head”, Pink Floyd söylüyor. Ve ayın, doğanın ritmini hissedenler, asla satranç tahtasına adım atmadılar. Faşizm, kalıba soktuğu bedenleri, araçsal aklın satranç tahtasına yerleştirdiğinde, artık oyun bizler ile onlar arasında değil, onlar ile onlar arasında geçiyor demektir; bize de piyon, at, fil, kale gibi adlar takacaklar. Piyon olmayanları köyün delisi olarak görebilirsiniz hala. Caddebostan’da caddeden lüks otomobilleriyle geçenlerin arkasından bağıran mahallenin delisi mesela; tüketim toplumu rasyonelliğinde düşünme yetilerini yitirmişlere sesleniyor: “Pahalı tabutlara biniyorsunuz!” Ayın ritmine yakalanmış kaçık baktığında, yaşadıklarını sananları tabutlar içindeki ölüler olarak görebiliyor. İktidar ayın etkisini, ritmini her yerden silmeye çalışıyor. İngiliz yargısındaki “Lunacy Act (Aysama Yasası)” 1930’da “Akıl Hastalığı Yasası”, “Lunatic” deyimi de “akıl hastası” olarak değiştirildi. Ve yüzyılın başında, 1903’de ilk lunapark Amerika’da Coney Island’da açıldı. Aydan, “lunatik” olandan geriye, kala kala “lunapark” kalmıştır; tıpkı kapitalizmin çalışma yasası karşısında yaşamı tatile dönüştürme düşüncesinden geriye, paket turlu, her şey dâhilli rasyonel tatilin kalması gibi. Lunaparkta, tasarlanmış, rasyonel, yapay çılgınlık ortamında, makinelerle kurtlarınızı dökebilirsiniz, gün ışıyınca da bir mega-makine olan kentte yine makinelerin ritmine ayak uydurmak zorundasınız. Bu kısır döngüyü ayın ritmini duyumsayan bir kaçık bozabilir ancak. Ve Van Gogh akıllı uslu adamlara soruyor: “Yaşam başka nasıl olacaktı ki, bir şey yapmaya cesaretiniz yoksa?” Ay hâlâ orada duruyor ve biz bir şey yapmıyoruz. Tuhaf, çok tuhaf gerçekten… Toronto Film Festivali’nden notlar
Sonbahar başlangıcında, bir sonraki sene Oscar ödüllerinde boy gösterecek filmlerin pek çoğu Venedik, Telluride ve Toronto film festivallerinde görücüye çıkıyor. Filmlerin dünya prömiyerlerini Venedik ve Telluride festivallerine kaybetse de Toronto Film Festivali, yine de bu filmler için en büyük vitrin olma özelliğini koruyor. Son yıllardaki ’ En İyi Film Oscar’ını kazanan filmlere bir bakalım: Geçtiğimiz yıl ‘Spotlight’ Telluride’ta; 2014’te ‘Birdman’ Venedik’te; 2013’te ‘12 Yıllık Esaret’ Telluride’ta; 2012’de ‘Operasyon: Argo’ Telluride’ta; 2011’de ‘The Artist’ Cannes’da; 2010’da ‘Zoraki Kral’ Telluride’ta, ‘2009’da ‘Ölümcül Tuzak’ Venedik’te; 2008’de ‘Milyoner’ Telluride’ta dünya prömiyerini gerçekleştirmişti. Ama bu filmlerin hepsinin bir ortak yanı vardı: Daha sonra hepsi Toronto Film Festivali’nde gösterilmişti. Toronto’da İzleyici Ödülü’nü kazanan filmlerin çoğunlukla En İyi Film dalında adaylık kazanması, bu festivali Oscar için daha da güvenilir bir işaretçi haline getiriyor. Son 10 senede bu ödülü kazananlardan üçü (‘Milyoner’, ‘Zoraki Kral’, ’12 Yıllık Esaret’) Oscar heykelciğine de uzanmıştı. Dünya prömiyerlerini yapmış olsalar da filmlerin asıl olarak Toronto gösterimleri sonrası ivme kazandığı bir gerçek. Peki bu yıl hangi filmler bir adım öne çıktı? Toronto’da ivme kazanan filmler Venedik’te prömiyerini yapan ve ardından hem Telluride hem Toronto’da büyük ses getiren ‘La La Land’ Oscar’a doğru uzanan bir yolda ilerliyor. ‘Whiplash’in yönetmeni Damien Chazelle’nin merakla beklenen yeni filmi, hakkında çok konuşulacak ve de pek çok sinemaseveri Amerikan sinemasına tekrar aşık edecek güzellikte modern bir müzikal. Toronto’da kazandığı İzleyici Ödülü pek çok dalda alacağı Oscar adaylığının habercisi niteliğinde. Tıpkı ‘La La Land’ gibi Venedik’te yarışan, ardından Telluride ve Toronto’da gösterilen ‘Arrival’ Amy Adams’ın performansıyla ivme kazandı. Eleştirmenleri de memnun eden bilimkurgu hem gişede hem de ödül sezonunda varlık gösterebilir. Venedik’te yarışan ve Toronto’da gösterimi sonrası ivme kazanan filmlerden bir başkası da Pablo Larrain’in tavizsiz yönetimi ve Natalie Portman’ın çok konuşulan performansıyla ‘Jackie’ idi. Venedik’teki yarışmaya damga vuran bir başka film, Tom Ford’un ‘Nocturnal Animals’ı Toronto’da da adından sıkça söz ettirdi. Oliver Stone’un ‘Snowden’i beklentileri tam olarak karşılayamasa da başrolündeki Joseph Gordon-Levitt’in performansı beğenildi. Toronto’da prömiyer yapan Rob Reiner’ın ‘LBJ’i, Jim Sheridan’ın ‘Secret Scripture’ı, Ewan McGregor’un ‘American Pastoral’i, Amma Asante’nin ‘A United Kingdom’ı karışık eleştiriler alarak beklentilerin altında kaldı. Bunlar arasından adaylıklar kazanabilecek tek film ‘A United Kingdom’ gibi duruyor. Toronto’da tekrar vitrine çıkan filmlerden ‘Birth of A Nation’ yönetmenin etrafını saran skandal sonrası güç kaybederken, Casey Affleck’in performansıyla konuşulan ‘Manchester By The Sea’ övgü toplamaya, Cannes’da yarışan ‘Loving’ olumlu eleştiriler toplamaya devam etti. Telluride’ta çıkan ve Sally Hawkins ile Ethan Hawke’un performanslarıyla çok konuşulan ‘Maudie’ gibi ‘Bleed for This’ de oyuncularıyla ses getirdi. Başroldeki Miles Teller ve yardımcı roldeki Aaron Eeckhart’ın performansları eleştirmenler tarafından beğenildi. Ancak eleştirel anlamda Toronto’daki hiçbir film, prömiyerini Telluride’ta yapan ‘Moonlight’ın yanına yaklaşamadı diyebiliriz. Barry Jenkins’in bütçesi küçük ama kalbi büyük bu filmi Toronto’da eleştirmenlerin favorisiydi. Özellikle de yardımcı oyuncu dalları olmak üzere pek çok dalda Oscar adayı olabilir. Bu yılın sonuna doğru Martin Scorsese, Denzel Washington ve Ang Lee’nin yeni filmleri Oscar yarışını komple değiştirebilir. Ancak ‘La La Land’ten rol çalabilmeleri pek de kolay olmayacak. Mevcut tabloda sürpriz yapabilme potansiyeline sahip tek bir film var. Toronto’da prömiyer yapan ve arkasında Oscar sihirbazı olarak anılan yapımcı Harvey Weinstein’in olduğu ‘Lion’. Eleştirmenleri tam olarak memnun edemedi ama Toronto’da izleyicilerin duygularına hitap etmeyi başaran filmlerin başını çekiyordu. İletişim Yayınları kurucularından Nihat Tuna hayatını kaybetti
Fikret Kızılok ölümünün 15. yılında anılıyor
Türk Rock Müziğinin efsane isimlerinden Fikret Altınok, aramızdan ayrılışının 15. yıl dönümünde anılıyor. Sevenleri ve dinleyicileri, sosyal medyada #FikretKızılok etiketiyle yüzlerce paylaşım yaparak usta sanatçıyı andı. FİKRET KIZILOK KİMDİR? Öğrenim hayatına Galatasaray Lisesi‘nin ilkokul kısmında başlayan Fikret Kızılok‘un müzikle de ilk tanışması burada oldu. İlk enstrümanı kendisine yaş gününde armağan edilen kırmızı bir akordeondu. İlk müzik derslerini sınıf arkadaşlarından birinin klarnetçi olan babasından aldı; ilk konserini de bir 23 Nisan kutlamasında Taksim Belediye Gazinosu’nda düzenlenen okul müsameresinde veren sanatçı Fikret Kızılok ve Orkestrası adlı küçük grubun elemanları, Kızılok’un sınıf arkadaşlarıdır ve çaldıkları halk türküleri ile alkış alıyorlardı. Bu dönemdeki en büyük hitleri “Tamzara” türküsünün yorumuydu. Ortaokulda bu konserlerini devam ettirek Kızılok, başka okullara da gitmeye başlar. Bu sırada arkadaşlarıyla birlikte kurdukları orkestranın ismini de değiştirirler. Önceki adı Fikret Kızılok ve Orkestrası olan grubun yeni adı Fikret Kızılok ve Veliahtları olarak değiştirilir. Bu grup sanatçının okul müsamereleri dışına duyurduğu ilk grup olur. 1960 yılında aynı okulun lise bölümüne geçen Fikret Kızılok aynı yıl gitara geçiş yaptı. O yıllarda üst sınıflardan olan Barış Manço ve Timur Selçuk, Fikret Kızılok’un en büyük destekçileri olmuştur. Kızılok, liseden mezun olduktan sonra da grubuyla devam eder. Ailesiyle Kadıköy’de yaşar ve konserlerine de bu yakada devam eder. O yıllarda Cahit Oben‘in kurduğu Sailors adlı grup da çok bilinmektedir ve fırtına gibi esmektedir. Cahit Oben ile arkadaş olan Fikret Kızılok 1964 yılında gruplarını dağıtarak yeni bir grup kurup profesyonelliğe adım atmak isterler. Beatles tarzı müzik yapmaya başlayan grup, Çatı gece kulübünde çalmaya başlar ve mahalle konserlerini sürdürür. HEM OKUDU HEM DE MÜZİĞE İLGİSİ DEVAM ETTİ  Fikret Kızılok, müzik çalışmalarını sürdürürken liseyi bitirdikten sonra girdiği dişçilik yüksekokulundaki eğitimini de sürdürür. Hatta bir süre sadece okuluyla ilgilenir. Bu sürede müzikten kopamayacağını anlar ve ilk solo plağını doldurur. Bu plak o yıllarda pek fazla dinlenmez. Bu yüzden Fikret Kızılok, okulunu bitirmeye karar verir. Okuluyla devam ettiği süre içinde arkadaşlarının kurduğu Kaygısızlar grubuyla beraber çalışır ve Barış Manço‘ya eşlik eder. Dişçilik Yüksekokuluna devam ederken arkadaşı Arda Uskan ile beraber bir yolculuğa çıkarlar. Bu aynı zamanda müzik hayatına büyük etki edecek bir yolculuktur. Bu düşünceyle gitarını eline alan Kızılok, Aşık Veysel’in ‘Uzun İnce Bir Yoldayım‘ türküsünü yeni bir düzenlemeyle kayda alır. Bunu bir 45’lik olarak yayınlar, bu onun ikinci solo 45’liği olur. AŞIK VEYSEL'DEN ŞARKI SÖZÜ ALDI 1969 Kasım’ında Kızılok, yine Aşık Veysel‘in yanına Sivrialan’a gitti. Kar yolları kapayınca 3 ay ustanın yanında kaldı. Dönüşte 1970 yılında ‘Yumma Gözün Kör Gibi ! Yağmur Olsam‘ albümünü yayınlar ve bu Kızılok’un asıl çıkışını yaptığı albüm olur. İki şarkının da sözleri Aşık Veysel‘e, bestesi Fikret Kızılok’a aittir. Plakta gitar, tumba ve sazın yanında değişiklik olsun diye tahta ve taş kullanılır. Şarkılar çok beğenilir, plaklar çok satar ve Fikret Kızılok ilk altın plağını alır. Bu başarının ardından Kızılok, yeni bir 45’lik daha yapar. Bu plağında kendi şarkısıyla çıkar: “Söyle Sazım”. Plak kapağında “Türk geleneklerine uygun 17 perdeli Hüseyni düzende üç değişik sazın batı anlayışında ve çok sesli olarak kullanıldığı” bir şarkı olarak tanımlanır. Plağın arka yüzünde Fikret Kızılok’un Karacaoğlan’dan bestelediği “Güzel Ne Güzel Olmuşsun” adlı şarkısı vardır. İki şarkıda da kendisine Nedim Demirelli eşlik etmektedir. Plak listelerde de kendini gösterir ve haftalarca listelerde birinci olarak kalan Barış Manço’nun Dağlar Dağlar‘ını geçerek birinci olur. 1970 yılında elde ettiği başarıların ardından bir süre plak yapmayan Kızılok, Anadolu turnesine çıkar. Turne yolunda Siverek yolunda donma tehlikesi geçirir ve bir kamyon şoförü tarafından kurtarılır. Bu olayın ardından bir plak yapar ve “Emmo” adlı şarkısını kamyon şoförüne ithaf eder. Plağın arka yüzünde Ahmed Arif’in şiiri üzerine bestelenen “Vurulmuşum” adlı şarkı vardır. Kızılok, bu 1972’de bu şarkıyla Bulgaristan’da yapılan Altın Orfe festivaline katılır. 1973 yılında Grafson adlı şirketle anlaşan Kızılok yeni bir plak yayınlar. Bu plaklarda yayınlanan şarkılar, Kızılok’un yazdığı “Bir Ali Var” adlı oyunun bölümleridir: “Gün Ola Devran Döne” “Anadolu’yum“, “Leylim Leylim (Kara Tren)”, “Köroğlu Dağları” , “Tutamadım Ellerini” , “Gözlerinden Bellidir”. Yazılan ancak bugüne kadar sahnelenmeyen oyunun şarkıları başka sanatçılar tarafından da seslendirilir. “Kime Sormalı“yı Dönüşüm eşliğinde Tansu, “Duyar mısın“ı ise o dönem ününün doruğunda olan Timur Selçuk yorumlar. Bu arada “Köroğlu Dağları”nın başında kullanılan gitar Kızılok müziğinde bir yeniliktir. 21 Mart 1973’de Aşık Veysel’in ölümüyle kendini tamamen dişçiliğe veren Kızılok, Kadıköy’de bir dişçi muayenehanesi açtıktan sonra müziği bıraktı. 1975’de Tehlikeli Madde adlı grubuyla uzunca bir Anadolu turnesine çıkana kadar da ortalıkta görünmez. Bu turnenin ardından İstanbul’da seri konserler verir. Aynı yıl grupla ikinci ve son plağında “Aşkın Olmadığı Yerde” ve yine bir Aşık Veysel türküsü “İnsan mıyım Mahluk muyum Ot muyum” yer aldı.  Son 45’liği ise 1976’da yayınlanır. Mahzuni Şerif’ten “Biz Yanarız” ve vazgeçemediği Aşık Veysel’den “Sen Bir Ceylan Olsan” adlı türküleri yorumlar bu plağında. 1977 ortalarında, 1971-72 yılında kayda aldığı ancak o güne dek yayınlamadığı kayıtları bir albüm olarak piyasaya sürer. “Not Defterimden” adını taşıyan bu albümünde Kızılok’un deneysel çalışmaları vardır. Atonal bir yapı üzerine Nazım Hikmet şiirini koyar ve kendi deyimiyle “şarkıcılığı değil, müzisyenliği” dener. Ancak dönemin siyasi ortamında bu çalışma fazla ortalarda gözükemez. Plak çıktıktan kısa bir süre sonra toplatılır. Bu arada bu albümüyle Varşova’da iki ödül alır. Ancak, plağın toplatılması onu etkiler ve müziği bıraktığını açıklar. O güne dek 13 altın plak ve çeşitli ödüller alan sanatçı, o günden sonra derin bir sessizliğe bürünür. Buna gerekçe olarak da hazırladığı yapıtların ticari olmadığı gerekçesiyle plakevleri tarafından reddedilmesini gösterir ve bir daha profesyonel olarak müziğe dönmeyeceğini bildirir. 1980’lerde farklı bir türle döner müziğe Fikret Kızılok. Kızılok’un yerli folk-lirik tarzından Batılı müzikal-vodvil tarzına geçişinin de göstergesi oldu bu tür müzik. 1983 sonrası kendisi gibi müziği bırakan Bülent Ortaçgil ile Çekirdek Sanat Merkezini kurdu. Çekirdek Sanatevi dönemi çok üzün sürmedi. Böylelikle Fikret Kızılok ve Bülent Ortaçgil popüler müzik hayatlarına ilkelerini koruyarak döndüler. Veda albümü ‘Mustafa Kemal-Devrimcinin Güncesi‘nde (1998) destansı, lirik bir müzik yaptı. Ama söyleyiş, resitatif-düzdü. Zaman Zaman albümünde aşk şarkıları söyleyen Kızılok, 90’ların başında yükselen değerlerin yarattığı hilkat garibesi magandalara ‘Vay Hayvan Vay‘ (Why High One Why) diyerek sesleniyordu. ‘Yana Yana‘ adlı albümündeki aşk şarkıları arasında kalan bu eser hakettiği değeri bulamamıştır. Bir süre sessiz kalan Fikret Kızılok, sonra art arda ‘Demirbaş-Müzikal Vaziyetler‘, ‘Vurulduk Ey Halkım‘, ‘Devrimcinin Güncesi‘ albümlerini yayınlayarak aydınlık Türkiye’den yana olan tavrını net bir şekilde ortaya koyar. Boyalı basın bir yandan Kızılok’a ‘Protest Müziğin önde gelen ismi’ etiketini uygun görürken diğer yandan tükendiği ve çareyi modası geçmiş sloganlarda aradığını yazar. Aşık Veysel’lerle Karacaoğlan’larla başlayan serüven çağdaş değerleri müzik yoluyla arayan bir çabaya dönüşmüştür. Kızılok, son yıllarda kendini ‘Ben marksistin daha ötesinde bir komünistim’ diyerek tanımlamıştı. Kızılok 22 Eylül 2001 günü uzun süre çektiği kalp rahatsızlığın neticesi olarak kaldırıldığı hastanede öldü. Sanatçının ölümünden sonra adı Ankara’da bir parka verildi. 1993’te Ferhan Şensoy‘un Köhne Bizans Operası’nın müziklerini yaptı. 1999’da Ferhan Şensoy’un yazdığı Derya Baykal‘ın oynadığı “Şu An Mutfaktayım” oyununun müziklerini yaptı. 2001’de Sertab Erener‘e “Oysa” ve “Kumsalda” adlı şarkılarını verdi. FİKRET KIZILOK VE YER ALDIĞI ALBÜMLER 1977: Not Defterimden 1983: Zaman Zaman 1991: Olmuyo Olmuyo! 1993: Yana Yana 1995: Yadigar 1985: Biz Şarkılarımızı... 1986: Pencere Önü Çiçeği 2007: Büyükler İçin Çocuk Şarkıları 1992: 68'ler 1993: 68'ler 2 1999: Gün Ola Devran Döne 68-71 2002: Dünden Bugüne 2005: Fikret Kizilok (Singles 1970-1974) YER ALDIĞI PLAKLAR 1965: I Wanna Be Your Man / 36 24 36 1965: Silifke'nin Yoğurdu / Hereke 1965: Makaram Sarı Bağlar / Halime 1965: Belle Marie / Kız Ayşe 1966: Ay Osman - Sevgilim / Colours - Baby 1969: Uzun İnce Bir Yoldayım / Benim Aşkım Beni Geçti 1970: Yağmur Olsam / Yumma Gözün Kör Gibi 1970: Söyle Sazım / Güzel Ne Güzel Olmuşsun 1971: Vurulmuşum / Emmo 1971: Gün Ola Devran Döne / Anadolu'yum 1972: Leylim Leylim (Kara Tren) / Gözlerinden Bellidir 1973: Köroğlu Dağları / Tutamadım Ellerini 1973: Bacın Önde Ben Arkada / Koyverdin Gittin Beni 1975: Anadolu'yum '75 / Darağacı 1976: Biz Yanarız / Sen Bir Ceylan Olsan 1974: Aşkın Olmadığı Yerde / İnsan mıyım Mahluk muyum Ot muyum 1974: Haberin Var mı / Kör Pencere / Ay Battı Ankara’da Gadir Hum Bayramı kutlanacak
Bu hafta 11 film vizyona girecek
Sait Faik Abasıyanık'ın "Medar-ı Maişet Motoru: Birtakım İnsanlar" romanından esinlenerek Safa Önal'ın senaryolaştırdığı "İkimize Bir Dünya"nın yönetmenliğini Yılmaz Atadeniz üstlendi. Erkan Meriç ve Yağmur Aydan'ın başrollerini üstlendiği filmin hikayesi Burgazada'da geçiyor. Filmde, Berber Dimitri ile emekli memur Ali Rıza Efendi'nin emeklilik yıllarında ailesiyle çektiği geçim sıkıntıları, kızı Melek ve diğer çocuklarının hayatı çerçevesinde ele alınıyor. Dram türündeki film, iki ayrı öykü merkezindeki karakterleri üçüncü bir öyküde bağlıyor. "Ot" "Ot", Türkiye'de 1999 öncesi gerçekleşen terör olaylarının Anadolu insanının hayatına etkilerini konu alıyor. Yönetmenliğini Burak Donay'ın üstlendiği filmde, başrolleri Erkay Yavuz, Melike Kurt ve Erol Koçan paylaşıyor. Dram türündeki filmin konusu özetle şöyle: "1999 yılında bir Anadolu köyünde yaşayan Şeref, kas erimesi hastası karısı ve 3 çocuğunu dağlardan topladığı şifalı otlarla geçindirmeye çalışmaktadır. Kendisini yaşama bağlayan en büyük umudu çocuklarının okuyup kurtulmalarıdır. Uzakta olan okula çocukları yorulmadan ve vaktinde yetiştirebilmek için, eşek almaya karar verir ve satıcıyı dinleyip kredi kartıyla eşek alır. Bu borcu ödemenin tek yolu yüksek dağlara çıkıp, pahalı olan Gulik otu toplamaktır." "Rauf" Senaryosunu Soner Caner'in kaleme aldığı, yönetmenliğini ise Barış Kaya ile Soner Caner'in yaptığı "Rauf", küçük Rauf'un kendi sınırlı ve kapalı dünyasında, aşkın sınırsızlığı ile tanışmasını konu alıyor. Katıldığı birçok festivalden ödülle dönen filmde, Yavuz Gürbüz, Alen Hüseyin Gürsoy, Veli Ubic, Muhammed Ubic ve Şeyda Sözüer rol alıyor. Dram türündeki film, Avrupa Film Akademisi tarafından yılın en iyi 50 yapımından biri olarak gösteriliyor. "Çok Uzak Fazla Yakın" "İkinci Bahar", "Kara Melek", "Yeditepe İstanbul", "Hırsız Polis" ve "Gönül İşleri" isimli dizilere imza atan yönetmen Türkan Derya'nın ilk uzun metraj filmi "Çok Uzak Fazla Yakın", iki üniversiteli gencin aşkını anlatıyor. Yapımcılığını Ateş Film’in üstlendiği, sezonun en etkileyici aşk filmi olmaya aday gösterilen filmin oyuncu kadrosunda Burcu Biricik, Özgün Çoban, Alican Yücesoy, Metin Coşkun, Servet Pandur, Gamze Karaduman ve Kaan Yılmaz yer alıyor. "Saftirikler" Multipl Skleroz (MS) hastalığıyla ilgili toplumsal farkındalığı artırmak amacıyla çekilen "Saftirikler"in senaryosunu Birsen Şimşek yazdı, yönetmenliğini Ali Erşen üstlendi. Başrollerini Metin Zakoğlu, Selahattin Taşdöğen ve Tuncay Bayazit'in paylaştığı filmin çekimlerinin bir bölümü Adana'da gerçekleştirildi. Dört arkadaşın kısa yoldan para kazanmak için verdiği uğraşı ve mahallelerindeki MS hastası Murat'ın tedavisi için ortaya koydukları mücadeleyi anlatan filmin konusu şöyle: "Karısıyla sorunları olan Arif, kadınlarla teması göz hizasını geçmemiş Mustafa ve iki arkadaşını asla bırakmasa da kafası onlara göre daha çok çalışan bir arkadaş. Adana'da aynı mahallede yaşayan dört kafadar arkadaşın başı hayat zorluklarıyla derttedir. Bu dört kafadar arkadaş kısa yoldan para kazanmak için türlü mücadeleler sonucunda başarıya ulaşamamışlardır. Bu mücadelelerinin sebebi kendileri olduğu kadar, bir taraftan da mahallelerinde yaşam mücadelesi veren küçük Murat'ın MS hastalığının tedavisidir. Bunun için çok çalışmaları ve çok şanslı olmaları gerekmektedir. En sonunda tesadüf eseri ellerine geçen haritadaki hazineyi bulmaya çalışırken başlarından trajikomik hikayeler geçecektir." "Gece Seansı" Haftanın gerilim ve korku türündeki tek yerli filmi "Gece Seansı"nda başrolleri Kıvanç Başkan, Birgen Engin, Erçin Işık, Erdem Irmak ve Merve Engin paylaşıyor. Hürdoğan Güvendiren'in senaryosunu yazdığı ve yönettiği film, günümüzde popüler olan "Evden Kaçış Oyunu"nu oynayan bir grubun başına gelen ürpertici olayları konu alıyor. "Leylekler" Haftanın tek animasyon filmi olan "Leylekler"in senaryosunu Nicholas Stoller yazdı. Yönetmen koltuğuna Nicholas Stoller ve Doug Sweetland'ın oturduğu filmin yapımcılığını ise Brad Lewis üstlendi. Filmin Türkçe seslendirmelerini Harun Can, Melissa Melis Toklu, Ali Çorapçı, Nüvit Candaner, Cem Deniz Arıca, Ali Ekber Diribaş, Seval Tufan, Sefa Zengin ve Oğuz Özoğul yaptı. Orijinal seslendirmelerini yapanlar arasında ise Andy Samberg, Katie Crown, Jennifer Aniston ve Danny Trejo gibi dünyaca ünlü isimler yer aldı. Warner Bros. Pictures ve Warner Animation Group tarafından izleyiciyle buluşacak filmin konusu şöyle: "Leylekler, global bir internet perakende şirketi için paket dağıtırlar. Şirketin üst düzey teslimat leyleği olan 'Junior', tam da terfi etmek üzereyken Bebek Yapım Makinesi’ni yanlışlıkla çalıştırarak izinsiz olarak bir kız bebek üretir. Junior ve Leylek Dağı'ndaki tek insan olan arkadaşı Tulip, patron fark etmeden bu sorunu çözmek için zamana karşı yarışırlar." "Muhteşem Yedili" Akira Kurosawa'nın efsanevi "Yedi Samuray"ından (1954) uyarlanarak 1960'ta beyaz perdeye aktarılan "Muhteşem Yedili", yeniden çekildi. Yönetmenliğini Antoine Fuqua’nın üstlendiği filmde, Chris Pratt, Haley Bennett, Denzel Washington, Ethan Hawke, Vincent D'onofrio rol aldı. Aksiyon, macera sevenleri sinema salonlarına çekmeyi hedefleyen filmin konusu şöyle: "Vahşi Batıda yedi silahşör, sanayici Bartholow Bogue'un sert yönetimi altındaki fakir bir köyü korumak için tutulur. Ödül avcıları, kumarbazlar ve kiralık silahlı adamlardan oluşan bu grupta Sam Chisolm, Josh Farraday, Goodnight Robicheaux, Jack Horne, Billy Rocks, Vasquez ve Red Harvest yer almaktadır. Bu 7 kişilik grup, sakin Rose Creek kasabasını gelecek büyük saldırıya karşı hazırlarken kendi içlerindeki değerleri de yeniden keşfederler." "Müthiş Bir Film" Yönetmenliğini Emir Khalilzadeh'in üstlendiği "Müthiş Bir Film"de Gürgen Öz, Murat Eken, Cemal Hünal, Gaye Gürsel, Demet Gül, Şahika Koldemir ve Rıza Akın rol aldı. 1960'lı yıllarda geçen filmde, çocukluk arkadaşı olan Ali Kemal ve Vahi'nin, yıllardır kurdukları bir sinema filmini çekebilme hayalini gerçekleştirebilmek için yaşadıkları macera, komik bir dille anlatılıyor. "Rüzgarda Salınan Nilüfer" Yönetmenliğini ve senaristliğini Seren Yüce'nin üstlendiği "Rüzgarda Salınan Nilüfer" filminin başrollerinde Tolga Tekin, Songül Öden ve Tülay Günal yer aldı. Dramatik komedi türündeki filmin konusu kısaca şöyle: "Handan ve Korhan orta yaşlarını süren, İstanbul'un iyi semtlerinden birinde hayatlarını sürdüren bir çifttir. Handan hayatını doldurabilmek için kendisine sürekli uğraşlar icat eder ve her yeni girişiminde Korhan'dan destek bekler. Korhan, yıllar geçtikçe eşi Handan'ın heveslerinin içinin boş olduğunu fark eder ve artık onu fazla ciddiye almaz. Korhan'dan umduğu desteği bulamayan Handan, yazar arkadaşı Şermin'e özenir ve yazarlığa kalkışır. Fakat başta masumane olan bu arzusu zamanla kıskançlığa dönüşecek ve farklı yollara sapacaktır." "Blair Cadısı" Efsanevi cadı hikayesi olarak bilinen "Blair Cadısı", 16 yıl sonra yeniden beyaz perdede seyirciyle buluşuyor. Amerikan yapımı gerilim ve korku türündeki filmin yönetmenliğini Adam Wingard, senaristliğini ise Simon Barrett gerçekleştirdi. Brandon Scott, Callie Hernandez ve Valorie Curry'nin başrolleri paylaştığı, serinin üçüncü filminin konusu şöyle: "James Donahue'nun kardeşi Heather ve arkadaşlarının Maryland'deki Kara Tepeler Ormanı'nda kaybolmalarının ardından 20 yıl geçmiştir. James ve arkadaşları Peter, Ashley, Lisa ve rehberleri Lane ile Talia, bu gizemi çözebilmek için aynı ormanda, ellerinde kameralarla birlikte bir araştırma gezisine çıkarlar. Başlangıçta gezi olumlu gitse de gece çöktüğünde, başta tahmin bile edemeyecekleri şeylerle karşılaşacaklardır." Nobel Edebiyat Ödüllü Aleksiyeviç’in kitabı ilk kez Türkçe'de
2015 Nobel Edebiyat Ödülü’nün sahibi Svetlana Aleksiyeviç’in başyapıtı İkinci El Zaman - Kızıl İnsanın Sonu Türkçe'de. Aleksiyeviç'in söyleşilerini içeren kitapta, komünizmin çözülüşünün kroniği ortaya çıkartılıyor.  2015 Nobel Edebiyat Ödülü’nün sahibi Svetlana Aleksiyeviç’in başyapıtı İkinci El Zaman - Kızıl İnsanın Sonu Kafka Kitap'tan çıktı. Sabri Gürses'in Türkçeye çevirdiği kitabında Aleksiyeviç, Sovyetler Birliği’nin dağılışı ve yeni bir Rusya’nın ortaya çıkışı üzerine senfonik bir sözlü tarih çalışması yapıyor. İkinci El Zaman’da Aleksiyeviç, komünizmin çözülüşünün kroniğini çıkartıyor. İsveç Akademisi, Svetlana Aleksiyeviç’e Nobel Ödülü verdiğinde yazarın “yeni bir edebi tür” yarattığını belirtmiş, eserlerini de “duyguların ve ruhun bir tarihi” sözcükleriyle betimlemişti. Aleksiyeviç uzun bireysel monologları farklı seslerin duyulduğu bir kolaja dönüştüren özgün dokümanter tarzıyla, kendilerine nadiren konuşma fırsatı verilen, yaşantıları da çoğu zaman ülkenin resmi tarihine karışarak yitip giden sokaktaki insanların hikâyelerini kayıt altına alıyor. Rusya’nın sıradan insanları geçirdikleri son otuz yılı anlatarak okura Sovyetler Birliği’nin çöküş döneminde ve çöküşün ardından ortaya çıkan yeni Rusya’da yaşamanın nasıl bir tecrübe olduğunu gösteriyorlar.  1991-2012 dönemini kapsayan söyleşiler aracılığıyla, Aleksiyeviç bizleri propagandanın ve uydurma medya anlatımlarının ötesine taşıyor. Bunu yaparak da hem Rusya’nın hem de baskıya, teröre, açlığa, katliamlara dair, fakat aynı zamanda ülkelerinden duydukları gurura, gelecek umutlarına ve herkesin bir ütopya yaratmak için omuz omuza çalışıp mücadele verdiği inancına dair anılarını hâlâ taşıyan Rusların panoramik bir portresini çiziyor. Sonuç olarak da, bir zamanlar dünyanın üçte birini egemenliği altına alacak kadar güçlü bir fikrin ardından o topraklarda yaşamanın ayrıntılı bir dökümü çıkıyor karşımıza. No Land'ten ilk albüm: Aramızda
82. Doğum gününde Cohen'den yeni şarkı
Gazeteci Zeynep Erdim Emmy ödülü kazandı
Bu bir hatıra mıydı, yoksa hatıranın hatırası mı?
TAYFUN TOPRAKTEPE Selçuk Baran Öykü Ödüllü Ankaralı yazar Pelin Buzluk’un yeni öykü kitabı, dört yıllık bir aradan sonra İletişim Yayınları’ndan çıktı. Bir kısmı daha önce çeşitli dergilerde yayımlanmış öykülerden oluşan kitap, yazarın uzun süreden beri beklenen üçüncü kitabı.Yeni bir dil ve anlatım Bazen bütün gece rüya görür, uyandığımızda ise hatırladığımız tek şey bir tuzağa yakalanma, terk edilme ya da sislerin arasında tek başına kalma anısı olur. Hatta bazen bu bile olmaz; bunların neden olduğu heyecanın, duygunun belki de bir hikâyenin silik bir imgesi kalır. “Aniden bir şey savruldu aramıza. Mavi bir ışık yanıp söndü. Maviliğini sonradan düşünüp bulduğum. İşte ben elini yitirdim orada. Birtakım duvarlara çarptım. Omzumu tutuyordum. Çok sıcaktı. Elim mi yanıyordu, omzum mu. Sonra birileri kucaklayıp kaldırdı beni, hemen uzaklaştılar. Omzuma bastırmak istiyordum. Bütün kasları tel tel yanıyordu. Yine de daha görünür olmayayım diye sakinleşmeye çabaladım. Üniformalıların arasından adım adım ilerleyip onları ardımda bırakana dek sıktım dişimi. Gözlerim, burnum akıyordu. Boğazı yakan, dikenli bir bulut inmişti. Akşamı hepten koyultmuştu. Sürekli arkamı kolluyordum. Beni almaları an meselesiydi, hem keyfîydi. Tepe durağına kadar yürümek gerekiyordu. Vasıta yoktu. Yakınımda biri belirince yavaşça uzaklaşıyordum. Birkaç kişiyi bir arada görseler saldırıyorlardı. Giderek sis arttı. Oysa tırmandıkça azalır diye ummuştum. Durakta hiç araba yoktu. Bütün güzergâhlar değişmiş. Bir dolmuş geçse atlayacaktım. Ama dört-beş adım ötemi göremiyordum.” Önceki kitaplarına kıyasla, "En Eski Yüz"de Pelin Buzluk’un daha az kapalı bir anlatımı var. Yazar bu kitabında bir bakıma daha dolaysız bir anlatımı tercih etmiş ve bunu yaparken de önceki kitaplarında olmadığı kadar sözcük seçimine dikkat etmiş; sık kullanılmayan, neredeyse unutulmaya yüz tutmuş, güzel sözcükler seçmiş. Kadın özgürlüklerine dair kaygıları içeren birden çok öyküyle bu kitap, on yıllardan beri süregelen ve mevcut iktidar ve onun politikalarıyla beslenen kadına yönelik şiddet ve baskıların bir nevi edebiyattaki izdüşümü. Yazar Mavis Gallant’a göre sarsıntılara bağışıklığı olan çocukluk yoktur. “Bazı yazarlar, şeylerin ne şekilde görüldüğü ile ne şekilde görülüyor olabileceğine dair algıları birbirine karışmış olarak gelmiştir dünyaya; hepsinde nefes alıp vermeye devam ederken nefesini tutma yeteneği vardır” derken de bir okur olarak kafamdaki Pelin Buzluk’u tarif ediyor gibidir. “Toprak siyahmış. Kara toprakmış! Babamın ölümü yine de yokmuş. Babam ölmemişmiş. Ağaçlar yemyeşilmiş. (Oysa toprak böyle nemli ve kara değildi, ağaçlar yeşil bile değildi. Her şey tozluydu, renkler solgundu. Ama düşlerde hepsi gönlünce.) Ben yine dama çıkmışım. Damağımda şekerli hazzı, dut yiyormuşum. Birtakım pastalar düşleyerek. Yalnız babamın ceketinden tüten vanilyaların hatırasıyla değil elbette. Kulağakaçanları kovarak. Ve bir anda tiksinerek. Eve para getireceğim günleri kuruyormuşum. Aniden bir taş alnımda –babamın ölüm haberi.” Yetenek ve piyasa Ağırlıklı olarak İstanbul “piyasası”nda devinen edebiyat camiasında, bir türlü hak ettiği değeri göremediğini düşündüğüm Pelin Buzluk'un bir önceki kitabı ile "En Eski Yüz" arasına koyduğu süreyi, ben biraz da kendini, bu camianın yancı/yanlı ilişkilerinden, merkez ve onun etrafındaki yazarlardan uzak tutma isteğine yoruyorum. Maalesef belirli çevreler tarafından dergiler, kitap ekleri ya da ödüller aracılığıyla parlatılmaya çalışılan yazarların eserleri, ortalama okuru ikna etmekten uzak. Sosyal medyada bir araya gelmiş okur gruplarının, kişisel blogların ya da benzer oluşumların ise daha çok inisiyatif aldıklarını, nitelikli eseri vasat olandan ayırmaya daha çok odaklanır hâle geldiklerini düşünüyorum. Bunun kaçınılmaz sonucu olarak da dergiler ve ilişkiler sayesinde parlatılan ya da korunan yazarların eskiye kıyasla giderek daha az itibar göreceği söylenebilir. Kültürel bakımdan bize en çok benzeyen ülkelerden biri olan Meksika’nın ünlü yazarı Carlos Fuentes'in “Cennet’teki Âdem” kitabında “Meksika edebiyatı üzerinde adeta bir diktatörlük kurmuş, dergi ve gazetelerin eleştiri köşelerini müritleri ve yakınları sayesinde tekeline almış” olarak tanımladığı roman kahramanı Maximino Sol, karşısında oturan genç yazara şöyle der: "Yetenek, ne kadar müthiş olursa olsun, tek başına yeterli değildir, bir kalkan tarafından korunması gerekir […] Dergi bir kalkandır; gruplar, üstatlar hep birer kalkandır.”Edebiyat ve Gezi Gezi sürecinde, direnişin edebiyata etkisi epeyce gündemde kalmıştı. Takip edebildiğim kadarıyla “gezi öyküleri” başlığı altında toplayabileceğimiz seçkiler (ısmarlama öykü) de dâhil, hatırı sayılır miktarda ürün ortaya çıktı. Pelin Buzluk gibi kimi yazarlar ise, henüz yaşamakta olduğumuz sürecin edebiyata bu kadar derinlemesine dâhil edilmesinden rahatsız olup Gezi’nin edebiyatının belki de yıllar sonra yapılabileceği görüşündeydi. Nitekim bir mücadeleyi, bir olguyu işlevsiz kılıp sevimsiz hâle dönüştürmenin yollarından biri onu, kendi doğrusunu gösterecek konumundan uzaklaştırıp üzerine çok konuşmaktır. Kendi nesnel koşulları, zamanı ve mekânıyla kendisini var edemeden o olguyu/mücadeleyi tanımlama telaşı, açgözlülüğü onun konturlarını yumuşatır; bildik ve tanıdık olanın evcil ve cansız dünyasına dâhil eder. Varolanın kendini gösterebilmesinin, doğal akışı içinde kendini var edebilmesinin önünü kapatır. Sanırım Gezi sürecinde direnişin alelacele ve biraz da üstünkörü bir biçimde edebiyata konu olması, edebiyatın o alanını işgal ederek daha iyi yapılacakların da önünü kapattı. Umalım önümüzdeki yıllarda daha iyileri yapılabilsin. Sanatsal dürüstlük yetmezse
AYSEL SAĞIR “Bütün bildiği bunun en kötü zaman olduğuydu… Yüzler, adlar, anılar. Elinde ağırlık yapan kesilmiş turba. Başının üstünde uçuşan İsveç sukuşları. Günebakan tarlaları. Karanfil yağının kokusu…” Bu anısal betimlemeler ünlü Rus besteci Dimirtri Şostakoviç’in müzik tınılarını mı duyuruyor. Sanatçının derinliklerinden gelen müziğin sesleri hayata doğru salınımını yaparken, bestecinin iç seslerinden gelen itiraz ne olabilir diye sormak gerekiyor ilkin. Bu itirazın ödenen bedeller olduğunu söylemeye gerek var mı! Her türlü yenilikçi çıkışın muhafazakarlığa çarparak, iktidarların köşeye sıkıştırdığı sanat ve sanatçılardan bahsediyoruz. Julian Barnes, Zamanın Gürültüsü’nde, tarihe mal olmuş bir karakter çıkarıyor karşımıza. Dolayısıyla da biyografik bir çerçeveden yaşanmışlıklara, olaylara dokunarak baskıcı iktidarların, yönetimlerin her dönemde değişmeyen yüzlerini görünür kılarken, köşeye sıkıştırılan yaratıcı kişiliklerin dünyasıyla okuyucu arasında bir köprü kuruyor. Rusya’da başlayan büyük fırtına Metnin zamanı ise yirminci yüzyılın ilk yarısını kapsıyor. Belirtilen zaman dilimi içerisinde ne(ler) olduğuna gelince; oldukça yakın bir geçmişi kapsayan bu aralıkta büyük fırtınalar yaşanıyor. Rusya’da başlayan bu fırtınanın tüm dünyayı kasıp kavurduğunu düşünürsek, yazarın son derece önemli bir yerden çıkış yaptığını söyleyebiliriz. Özgürlük, eşitlik… gibi hiçbir çağda değişmeyecek olan temel gereksinimlerin hiç de öyle kolay gerçekleşmediği tespitiyle at başı giden zaman kesitleri içinde gelişiyor olaylar. Zira her şey olup bittiğinde de bu kez geçmişte yaşananlar çıkıyor sahneye. Tabii zihinler ve iç dünyalarda. Denilebilir ki, metin de gerçekte yaşananlarla birlikte, iç dünya arasında mekik dokuyor. Ana karakter ise tüm dünyaya etki eden bir besteci olduğundan, kendini her anlatışında yaşadığı ülkenin gerçeklerini de aynı genişlikte göstermek zorunda kalıyor. Zira attığı her adım, icra ettiği sanatı ve besteleri önce Stalin’in onayından geçmek zorunda kalıyor. Tabii geçemiyor. Peki burada, dar ideolojik yaklaşımlar Şastakoviç’in müziğini mahkum ederken, o ne yapıyor? Yazar bunu daha çok önemsiyor, okurun da önemsemesini istiyor belki. Üçüncü kişinin gözüyle çocukluğundan itibaren izlediğimiz karakter, elbette ki, ülkesinde olan bitenlerle ilintili bir kader çizgisinde ilerliyor. Aşkları, evlilikleri, çevresiyle, dost ve arkadaşlarıyla ilişkisi de bu çizgiden bağımsız değil. Zaman çabuk geçiyor, tabii olaylar da yenileriyle yer değiştirerek birbirine ekleniyor. Stalin’in ölümüyle iktidar yapısının çehresi de değişiyor. Ana karakter ise kendi hayat çizgisinin tüm zamanlarında gezinmeye başlıyor. Sürekli anımsıyor. Sahanlıkta, Uçakta, Arabada… Barnes, kurgusunu bu üç bölüm üzerinde gerçekleştiriyor. Her bölümde ise başka bir zamanla birlikte karakterin üç farklı hallerini Dinleyen, Anımsayan ve İçen olarak konuşturuyor. Tabii üçüncü kişi aracılığıyla.  Yanlış kulaklardan kaçmak Örneğin Uçakta, şöyle düşünüyor; “Acı alay onu kullanan kişi için tehlikeliydi, yıkıcının sabotajcının dili olarak belirginleşiyordu. Oysa ironi, zamanın gürültüsü pencere camlarını kıracak kadar yükselmiş olsa bile, size değer verdiğiniz şeyleri muhafaza etme gücü verebilirdi, belki de bazen verebilirdi, öyle umuyordu. Nelere değer veriyordu? Müziğe, ailesine, sevgiye. Sevgiye, müziğe, ailesine. Önem sırası değişebilirdi. İroni müziğini koruyabilir miydi? Müzik size şeyleri yanlış kulaklardan kaçırma olanağı veren gizli bir dil olarak kaldığı sürece.” Şastakoviç’in 5.senfonisini dinlerken iktidar karşısındaki yorgunluğu müziğine yansımış mıdır diye düşünmeden edemiyor insan. Zira 5. Senfoni, Stalin’le özgürlüğü için cebelleşmek zorunda kalan bir bestecinin kısmi uzlaşımının bir yansıması olarak kendine bir yol bulabiliyor ancak. Sadece müziği mi? Bu göstermelik uzlaşımdan besteci de biraz soluk alıyor. Ama bütün bunlar olurken, dünyaya damgasını vurmuş, diğer -birkaç- müzisyenin tutumları da gözden kaçmıyor. Diğer bir yandan da, yaşama soluk getirmiş birçok büyük sanatçının dönemlerinin tutucu, baskıcı iktidarlarla nasıl karşı karşıya geldiklerini zamanın gürültüsü bastıramıyor ne yazık ki. Tabii her birinin tutumları farklı oluyor. Örneğin, “Stravinsky Amerikan Olympos’un tepesinde mesafeli, benmerkezci bir edeyla oturup kendi ülkesinde, sanatçılar, yazarlar ve onların aileleri kovuşturmaya uğrarken, tutsak edilip sürgüne gönderilirken ve öldürülürken hiç mi hiç ilgi göstermeyerek on yıllar” geçirebiliyor. Bu şöyle bir temel soru çıkarıyor ortaya; “kişisel dürüstlükle, sanatsal dürüstlük” arasındaki ilişki nasıl olmalı? Böylelikle, aynı soruyu, edimlerle kişi(ler) arasında bir köprü şeklinde kurmak mümkün olabiliyor. Hangi dönemde ve iktidar yapılarında olduğu fark etmeksizin, insanın dışındakilerle kendisi arasındaki ilişkiye çokça dikkat çeken bir yapıt Zamanın Gürültüsü. Bir erezyondan bahsediyor daha çok. Verdiği tavizlerle insanın her geçen gün içini oyan dayatmacı gerçeklerden. ‘Yaşamak Güzel Şey’
DERYA AYDOĞAN Olacak O kadar’ın yazarlarından Müfit Can Saçıntı’nın filmi “Yaşamak Güzel Şey” nisan ayında vizyona girecek. Saçıntı ile senaryosunu kendisinin kaleme aldığı ve aynı zamanda yönetmenliğini üstleneceği filmi ile ilgili konuşurken mizah anlayışını da konuştuk. »“Sistemin yarattığı güzellikler yerine yaşamın güzelliklerini hatırlatmak istiyorum ” Nedir sistemin yarattığı güzellikler? Üniversitede reklam dersimiz vardı. İlk dersin ilk cümlesi, hiç unutmuyorum, tam olarak şöyleydi: “ Reklamın amacı, tüketicinin, ihtiyaç sıralamasını değiştirmektir”. Buradan çıkan sonuç şu: Bu sistemde ihtiyaç sandığımız şeyler gerçek ihtiyacımız değil. Sistemin reklamlar yoluyla dayattığı yapay ihtiyaçlar. Bu çerçevede dayattığı güzellikler de yapay güzellikler… Hepsi, bu tüketim toplumunda, tüketirken tükenmemiz için, sistemin bize oynadığı oyunlar. Yaşamın gerçek güzellikleri ne derseniz? Bunlardan hepsini değil ama bazılarını filmde göreeceğiz. »Nasıl bir karakterle karşılaşacağız? Filmin kahramanı, bir kahraman değil bi kere. Yaşam koşullarına boyun eğen pısırık bir insanken başkaldıran bir anti kahramana dönüşüyor. Peki bu dönüşüm neden oluyor derseniz? Hani bütün süper kahraman filmlerinde, kötü bir olay olur ve sıradan insan bir kahramana dönüşür ya. Mesela Spiderman’da adamı örümcek ısırıyor, adam hop süper kahramana dönüşüyor. Süperman’de çocuk kendi gezegeninde sıradan bir canlı iken, öksüz yetim kalıp dünyaya sürgüne gelince süper kahraman oluyor. Veya Nazım Hikmet’in Kara Yılan Destanı’nda Kara Yılan sıradan bir köylüyken, ölüm tehlikesi atlatınca bir kahramana dönüşüyor…. Bizim esas oğlanımızın da başına kötü bir şey gelince bir nevi anti kahramana dönüşüyor. Ama bizimki uçan bir kahraman değil, ayakları yere sağlam basan bir kahraman. Ancak yaşamın gerçek güzelliklerini farkeden ve farkettiren bir kahraman… »“Olacak O Kadar” ’ın mizah anlayışından bugünkü mizah anlayışına geldik. Toplumda neler değişti? Mizah dediğimiz şey gülmece yoluyla, acı gerçekleri, sert eleştirileri tahammül edilebilir bir hale getirir. Ancak tahammülsüzlük öyle bir boyuta geldi ki, bugün mizahın kendisine tahammül oranı çok azaldı. Sonbaharda müzik başkadır
BARIŞ AKPOLAT barisakpolat@gmail.com Eylül sonunda geldi, hatta geçiyor. Bizler kültür sanat ve konser canavarları için heyecanlı vakitler olmuştur bu aylar. Eylül’de aşk başkadır derler. o bizim için müzik aşkı işte. Arka arkaya konser salonları, programlarını yayınlamaya bu dönemde başlar ve bir sonraki yılın nasıl geçeceğini az çok kestiririz biz de. Salon İKSV, Zorlu PSM, Uniq Hall, Babylon ve Akbank Caz Festivali önümüzdeki sezonun ilk programını açıkladı. Dikkat çeken pek çok iş var. Hepsinin takvimlerine bakmanızı öneririm. Ben burada boşuna gevezelik etmeyeyim. Kaçırmam dediğim pek çok iş var. Zorlu PSM’deki Yüzüklerin Efendisi: İki Kule ve Titanic müzikleri mesela pek çok kişinin ilgisini çekecektir. Aynı mekandaki Moderat fena halde heyecanlandırıyor bünyeyi. Bunlardan daha daha bahsederiz ama esas Mix Festivali güzel bir sezona hazırlık sebebi. Mode XL’den In Hoodies’e ve hatta Ayşe Tütüncü’ye kadar pek farklı isim izlenebilir. Takip edin. 30 Eylül - 1 Ekim arasında... Akbank Caz’da Ron Carter, Pharoah Sanders ve Tony Allen var. Ve tabii ki Ferit Odman, Önder Focan, Okay Temiz de unutulmamalı. Festival 12-23 Ekim arasında gerçekleştirilecek. 24 Eylül’de Uniq Hall’da Eren Başbuğ ve Ayumi Ueda var. Başbuğ’un adını Google’da bir aratın derim. Kendisi Dream Theater’ın False Awakening Suite ve Illumination Theory şarkılarının orkestra düzenlemelerini yaptı ve stüdyo kayıtlarını grupla birlikte gerçekleştirdi. Önemli bir genç yetenek. Salon İKSV çok leziz bir program açıkladı. Bengi Ünsal’ın İngiltere transferi sonrası kafasında ‘haksız’ soru işareti olanlar varsa aranızda, Salon’un yeni sorumluları Egemen Eti ve Deniz Kuzuoğlu’nun programına bir göz atsın derim. 24-25 Eylül akşamları Battles var mesela. Müthiş bir başlangıç. Sonra Local Natives, The Veils, The Dears güzel ve hatta bayağı güzel isimler. The Comet Is Coming ise pek çoklarımız için güzel bir keşif olacaktır. Yine detaylar için kurcalayın derim. Babylon’da ise bu hafta Selda Bağcan ve Boom Pam var. Yalnız heyecanlanmayın biletler bitmiş. 29-30 Eylül’de Athena izlenebilir. Takvimin ilerleyen yapraklarında Fujiya & Miyagi gayet güzel bir isim olarak karşımıza çıkıyor. Bu hafta sonu her etkinlik çakışıyor biliyorum ama Kadıköy’de Plan Günleri etkinliği de güzel geçecek gibi duruyor. Hem konuşmacı ve hem müzisyen zenginliği güzel. Daha deneyimlemeden seneye de yapılmasını temenni ederim. Bu yılki etkinlikler uzun süre sıkıntı yaşayacağını öngördüğümüz etkinlik firmaları ve organizatörler açısından hayati önem taşıyor. Desteklememiz şart. Biz bu etkinliklere gidelim ki ileride çocuklarınız da Türkiye’de konser izleyebilsin.  *** Müzik ve Ötesi  Geçen haftalarda hatırlarsanız ben balayına çıkıyorum bir sürü müzik dinleyeceğim size yazacağım dedim. Yeni şeyler dinlemek istememiş olacağım ki tüm yol boyunca Bryan Ferry ve Roxy Music ağırlıklı birtakım huzur dolu playlistler yaptım ve farkettim ki huzur gerçekten Bryan Ferry’nin sesinde. Bu arada bolca Judas Priest dinledim... Kendileri uzun yola çıkarken yanınıza almanız gereken en önemli gruptur kanımca. Neyse yeni grupları dinlemeye başladım tek tek. Fakat ben tam tatile çıkmadan önce bir plak yolumu kesti. mor ve ötesi’nin ‘Dünya Yalan Söylüyor’ albümü Rainbow 45 Records tarafından plak olarak basıldı. Bu albüm için en beylik şey pek çok grubun yolunu açtığıdır. Evet, beylik ama gerçektir. Memleket müzik tarihinde Şebnem Ferah/Kadın ve Dünya Yalan Söylüyor gibi inanılmaz önemli albümler var. Pentagram’dan, Aylin Aslım’a Bulutsuzluk Özlemi’ne, Athena’dan MFÖ’ye kadar pek çok ismin albümü memleket rock müziğine ciddi katkısı oldu. (Alternatifleri unuttum sanmayın). Dünya Yalan Söylüyor çok net bir biçimde 2004’te çıktığı günden itibaren herkesi alarma geçirmişti. Müzik sektörünün, plak firmalarının ve hayranların sinir uçlarıyla oynadı. Şirketler bu işte maddi çıkar görünce diğer genç rock gruplarının da yolu açıldı. Bu yolda maddi çıkarı kötü bir şeymiş gibi algılamayın. Bu sayede çok iyi isimlerle karşılaştık. Neyse diyeceğim o ki ‘Dünya Yalan Söylüyor’ artık müthiş bir kapak baskı ve sound kalitesiyle evimize konuk oluyor. Bu albüm bir mihenk taşıdır. Arşivlerde yeri önemlidir. *** Uluru, Berlin yolunda  Red Bull’un Warm Up adlı bir etkinliği var. Bu yıl jürisinde olduğum etkinlik için 6 tane pırıl pırıl isim arasından Uluru seçildi. İçlerinde Ozbi, Help! The Captain Threw Up, İdil Meşe, Ponza, Astrofella gibi mis gibi isimler vardı. Uluru 1. olarak seçildi Red Bull’un Almanya, Berlin’deki stüdyosunda kayıt yapma fırsatı yakaladı. Bu çok büyük bir şans. Diğer isimlerde ve Uluru’nun da pek çok hatası vardı benim gözümde. Bu hataları onların özelinde görüp genel birtakım yorumlar yapacağım tüm yetenekli alternatif isimler için. Ama daha sonra… Bu arada stoner, sludge ve deneysel suları seviyorsanız Uluru’nun Imaginary Sun albümüne dijital ortamlardan ulaşabilirsiniz. Diğer grupların da pek çok işi hem Red Bull sayfasında hem Youtube’da var. Farkında olalım derim. Saflık diye bir şey yoktur!
Sanatın öldürülüşü; saflıktan, aymazlıktan ya da züppelikten gelmiyor, bilinçli olarak öldürülüyor. Çünkü kitleleri düşündüren, etkinleştiren, düşüne zenginlik katan, çelişkileri sorgulatan, eylemleyen, eylendiren, özgürlüğü hissettiren, belleği canlı tutan, fikirleri besleyen ya da isyan ateşini körükleyen her şey diktatörlük için tehlikelidir. Sanat da bunların birçoğunu içinde barındırıyor. Sanatı züppe entelektüeller arasında oynanan içi boş bir oyuna çeviriyorlar. Savaşın körüklenmesi, barışın sönümlendirilmesi, kitapların yakılması, tiyatroların baskı altına alınması, eğitimin içinin boşaltılması kadar önemli bu. Sinemacılar; yıllarca göç olgusunu anlatan filmlerinde, taşra-kent çatışmasını ve kentteki kapitalist anlayışın taşraya bakışını anlatır(mış) gibi yaparken taşralı karakterleri saflık olgusuyla ele aldı, bir araç olarak kullandı. Gerçek emek sömürüsünü, hak arama mücadelesini ve değerler çatışmasını beyazperdeye taşımadı. Aynı oyunun parçası olan fotoğrafçılar da günlük gezilerle sorunları belgeliyorlarmış gibi yaptılar. Konunun öznesi olmadılar. Yalnızca kendi kibirlerini tatminle uğraşanların saf olduğunu söyleyemeyiz. Çünkü yaşamda saflık diye bir şey yoktur. Wilhelm Reich, 'Dinle Küçük Adam' ile 1946'da böylelerine yanıt vermiş. "...Sen hiçbir şey değilsin, küçük adam, hem de hiçbir şey. Bu uygarlığı kuran sen değilsin. Aklı başında efendilerden yalnızca birkaçı kurdu bu uygarlığı. Bir kurma işinin içine girdiğinde, neyi kurmakta olduğun konusunda hiçbir fikrin yoktur. Ayrıca, özgür de değilsin, küçük adam. Özgürlüğün ne olduğu konusunda hiçbir fikrin yok. Özgürlük içinde yaşamasını bilmezsin bile. (...) Özgürlük konusunda terbiyesizlik ediyorsun, küçük adam. Ama özgürlüğü küstahlıkla karıştırmak köleliğin özgün özelliklerindendir." "...Kendini şimdiki konumundan farklı hissedebileceğini düşünmeye cesaret bile edemiyorsun: boynu bükük olmak yerine özgür; plancı olmak yerine ise açık; bir hırsız gibi gece değil de, gündüz de sevebilen. Sen aslında kendini aşağılıyorsun, küçük adam..." "Bir keresinde bir büyük adam, makinelerin belli yasalarla çalıştığını gösterdi sana; kalktın ölüm makineleri yaptın, canlıları da makine yerine koydun. Bu yanlışı üç on yıl değil, üç yüzyıl sürdürdün; yanlış kavramlar, yüz binlerce bilim işçisinin kafasında kök saldı, yaşamın kendisi ağır hasar gördü; çünkü canlıları makine yerine koyduğun andan sonra -onurunu ya da profesörlüğünü, dinini, bankadaki hesabını ya da kişilik zırhını korumak için- yaşama işlevleri göstermeye başlayan herkesi suçladın, katlettin, şu ya da bu biçimde onlara zarar verdin." "...Sende insanca duyguların uyanması için milyonlarca insanın ölmesi mi gerekiyor?" "..Bir efendinin ardından diğerini yücelteceksin. Sen yüzyıllar boyunca yaşamı korumak yerine kan dökeceksin, cellâdının yardımıyla özgürlüğünü temellendirdiğine inanacaksın..." "...Yönetimi elinde tutan kişilerin, 'küçük adamı' yönetmelerine izin veriyorsun. Ama sen, hiç sesini çıkarmıyorsun. İktidardaki adamlara, yönetimi elinde tutan güçlülere, ya da kötü niyetli güçsüz adamlara seni temsil etme yetkisini veriyorsun. Her seferinde aldatıldığını anlıyorsun, ancak bunu anladığında, iş işten geçmiş oluyor." "...Marx'ın, nesnelerin değerini üreten tek şey olan sendeki yaşayan işgücünün üretkenliğini sağlama fikri ile devlet fikri arasında bir seçme yapmak durumunda kaldın; kendi içindeki 'yaşayan şey'i tümüyle bir kenara atarak devlet fikrini seçtin...Acımasız engizisyonla Galileo'nun hakikati arasında seçme yaptın. Bulgularından yararlanmakta olduğun büyük Galileo'yu, onur kırıcı sözler söylemeye zorlayarak işkence içinde öldürdün. Şu yirminci yüzyılda, engizisyon yöntemlerini bir kez daha dirilttin." "...İşte bu yüzden senden korkuyorum, küçük adam, çok korkuyorum. Çünkü insanlığın geleceği senin elinde. Senden korkuyorum, çünkü kendinden kaçtığın gibi dünyada hiçbir şeyden kaçmıyorsun. Evet, sen, kendinden kaçıyorsun küçük adam. Hastasın sen, çok hastasın küçük adam. Bu senin suçun değil. Ama paçanı bu hastalıktan kurtarmak senin görevin, senin sorumluluğun. Baskıya göz yummasaydın ve birkaç kez de etkin bir biçimde baskıyı desteklemeseydin seni ezenleri çoktan silkip atardın." (y.n) Goebbels’in "Ne zaman kültürden söz edildiğini duysam, tabancamı çekerim," lafını bir düşün, küçük adam. Kötülüklerin saflıktan olmadığını göreceksin. Genco Erkal Kültür Merkezi’nin adı değiştirildi
Tuba Ünsal Prodüksiyon'un ilk oyunu "İsimsiz Yıldız" geliyor
Sarmaşık filmi Harvard Üniversitesi'nde gösterildi
Ünlü yönetmen Curtis Hanson evinde ölü bulundu
Oscar ödüllü Amerikalı yönetmen ve senarist Curtis Hanson, 71 yaşında hayata veda etti. Hanson, "8 Mil", "Vahşi Nehir" ve "Los Angeles Sırları" filmleriyle tanınıyordu Los Angeles Polis Sözcüsü Tony Im, Hanson'un Hollywood'daki evinde ölü bulunduğunu açıkladı. İki yıl önce Alzaymır teşhisi konulan Hanson'ın ölüm sebebi, yapılacak otopsiden sonra belli olacak. Nevada eyaletinde 1945'te dünyaya gelen Hanson, sinema kariyerine 1970'lerde başlamıştı. Hanson, 1992'de yönettiği ve Türkiye'de "Beşikteki El" adıyla gösterime giren "The Hand That Rocks the Cradle" psikolojik gerilim filmiyle ün kazanmıştı. "The River Wild (Vahşi Nehir)", "Wonder Boys (Harika Çocuklar)" gibi filmlere imza atan Hanson, 1997'de James Ellroy'un romanından uyarladığı "LA Confidential (Los Angeles Sırları)" filmiyle "En İyi Uyarlama Senaryo" dalında Oscar'a layık görülmüştü. Hanson'ın 2002 yılında yönettiği ve baş rolünde ünlü rap şarkıcısı Eminem'in rol aldığı"8 Mil" filmi, 243 milyon dolar gişe hasılatı elde etmişti. Hanson, en son 2012'de Gerard Butler ve Elisabeth Shue'nin baş rollerini paylaştığı"Chasing Mavericks (Dalgaların Peşinde)" filmini yönetmişti. Ruhi Su ölümünün 31. yıldönümünde anıldı
KÜLTÜR SANAT SERVİSİ 20 Eylül 1985 tarihinde hayata veda eden çok sesli müziğimizin öncülerinden usta sanatçı Ruhi Su, ölümünün 31. yıldönümünde dostları ve sanatseverler tarafından anıldı. 31 yıl önce kaybettiğimiz büyük usta Ruhi Su, her yıl olduğu gibi bu yıl da 20 Eylül tarihinde dostları tarafından bir dizi etkinlikle anıldı. Zincirlikuyu Mezarlığı’nda mezar başı anmasıyla başlayan program, aynı günün akşamında Şişli Kent Kültür Merkezi’nde devam etti. Etkinlik, Ruhi Su Kültür ve Sanat Derneği Başkanı Ilgın Su’nun gecenin düzenlenmesine katkılarından ötürü Şişli Belediyesi’ne teşekkür konuşmasıyla başladı. Müzik eğitmeni ve müzik yazarı Ahmet Say’ın açılış konuşması metninin Ruhi Su Kültür ve Sanat Derneği Yönetim Kurulu Üyesi Ali Ekrem Budak tarafından okunmasıyla devam eden gece, Ruhi Su Şiir Ödülü ve Ruhi Su Dostlar Korosu konseri ile sona erdi.  Ruhi Su Şiir Ödülü Asuman Susam’a Ruhi Su Kültür ve Sanat Derneği’nin her yıl yeni bir yapıta verilmek üzere başlattığı Ruhi SuŞiir Ödülü’ne bu yıl Kemik İnadı kitabıyla Asuman Susam değer görüldü. Susam ödülünü Şişli Belediye Başkanı Hayri İnönü’den aldı.  Cevat Çapan’ ın başkanlığında, Ahmet Telli, Hüseyin Ferhad, Mahmut Temizyürek, Haydar Ergülen, Latife Tekin ve Mehmet Gözen’ den oluşan seçici kurul, bu yıl ilki verilen ödülün gerekçesini şöyle açıkladı: “Kemik İnadı; insana dair hiçbir şeye yabancı kalmayan şiir geleneğinde yeni ve güçlü bir temsil oluşuyla; çağının sorunlarına karşı devrimci yanıtıyla; yabancılaşmanın unutuş oyunlarına karşı hatırlama çağrısıyla; mazmun, mecaz ve simgelerin arkaik diline karşı yeni imge denemeleriyle; insanın insana yaşattığı acıya karşı umudun ve umut için ısrarın ve inadın dirençli diliyle; kadın duyarlığının şiirde yeni bir temsilini ortaya koymasıyla Ruhi Su Şiir Ödülü’ne değer görülmüştür.” Şiir ödülünün ardından, BRT Yayın Grubu Genel Yönetmeni Aleaddin Bahçekapılı ve Ruhi Su Kültür ve Sanat Derneği’nin Eski Yönetim Kurulu ÜyesiNabi Belekoğlu tarafından yayına hazırlanan “Ruhi Su Sen Gittin Gideli” kitabı da okuyucularıyla ilk kez anma gecesinde buluştu.  Ruhi Su Dostlar Korosu Konseri Ruhi Su Anma Gecesi, Mutlu Ödemiş’in şefliğinde çalışmalarını sürdüren ve bu yıl 41. yaşını kutlayan Ruhi Su Dostlar Korosu’nun konseri ile son buldu. Koro, “Almanya Acı Vatan, Ellerinde Pankartlar, Şişli Meydanı…” gibi ağırlıkla Ruhi Su türkülerinden oluşan özel repertuarıyla izleyicilere keyifli bir gece yaşattı. “Yaz bitti…”
Yağmurlu bir sabah… Kesin trafik felç olmuştur, bir yerleri su basmıştır. Her şeyde önce kötü şeyler geliyor akla, kötü yönetilen bir ülkedeyiz çünkü ve sürekli kötü şeyler geliyor başımıza. “Ama bak işte yağmur yağıyor, hadi gülümse” diyorum kendime, gülümsüyorum. İçimden Murathan Mungan’ın “Yaz Bitti” şiirini mırıldanıyorum sonra: “bir zamanlar okumuş olduğunuz kitapları özlersiniz / sıcak odaları, beyaz, temiz yastıkları / ahşap pancurları / yaz bitti / bitmeyen şeyler kaldı geride…” Yaz bitti… Vedat Türkali’nin ardından Tarık Akan’ın vedasıyla… Son yıllarda, ölüm acısı sadece ölümle ilgiliymiş gibi gelmiyor bana. Onların gidişi, hayatımda eksilen şeyleri fark ettirdiği için daha bir ağırlaştırıyor hüznü. Yaşadığımız şey, bir dönüşüm ya da yeniden yapılanmadan ziyade büyük bir kriz. Ne var ki bu krizi tanımlamak için eski siyasi teoriler yetersiz, yenileri içinse emek harcayan az… Vaneigem, “her insanın yüreğinde, kapısını sadece zihnin ve rüyaların bulabileceği gizli bir odadan” bahseder “Gençler İçin Hayat Bilgisi” kitabında. “Tüm çocuksu özlemlerin gerçekleştiği, dünyanın ve benliğin iç içe geçtiği sihirli bir çember”den… Sanki, o gizli odaların çoğunun kapısı kilitlenmiş ve karanlığın içinde yapayalnız kalmış insanlar ışıltılı bir salona kapatılıp, ahlak ve otorite aracılığıyla dünyayı ve benliği birbirinden ayıran hipnotik bir uykuya yatırılmışlar. Eğer sanatçıların ve devrimcilerin en önemli görevi nedir diye sorsalar, o salonun kapısını kırmak derim. Sanki bu olmadan, herkes kendi yüreğindeki o gizli odaya ulaşmadan, ne yapılsa boş, ne söylense faydasız. Lazzarato’nun bugünlerde çıkan “Göstergeler ve Makineler” kitabında yazdığı gibi, her birey, günümüzde birer işletmeye dönüştürülüyor, sürekli verimlilik ve risk hesabı yapmaya, haset ve korkunç bir yalnızlıkla boğuşmaya zorlanarak. Bir yandan bireysel ve toplumsal travmalar, çaresizlik ve umutsuzluk, bir yandan yaratılan korku atmosferi, düşünce ve ifade özgürlüğü üzerindeki baskı… Kendi insan modelini yaratan bu ekonomik ve siyasal gidişatta, masumiyet, sahicilik gibi şeylere de yer kalmıyor. Öyle şeyler yaşandı ki, bir gece ansızın üzerinizden savaş uçaklarının uçabileceğini, intihar bombacılarından birisinin geçtiğiniz sokakta kendisini patlatabileceğini biliyorsunuz. Asılsız bir ihbarla hapse atılabileceğinizi ya da işinizden olabileceğinizi de biliyorsunuz. Metrobüste yolculuk yaparken, yanınızda oturan kadının yüzüne tekme ya da asit de atabilirler. Yaşadığımız şey, bir dönüşüm ya da yeniden yapılanmadan ziyade büyük bir kriz. Ne var ki bu krizi tanımlamak için eski siyasi teoriler yetersiz, yenileri içinse emek harcayan az… Yağmurun altında yürürken, kendi gizli odamı düşünüyorum. Odadan çok, deniz kenarında bir kulübe. Duvarlarında yaşadığım anlarla ilgili fotoğraflar, raflarda okumuş olduğum kitaplar ve çocukluğumdan beri biriktirdiğim kutular içindeki hayaller… Tek korkum, o hayallerin eksilmesi, zarar görmesi. Hayallerime zarar verecek tek şey, kendime olan inancımı yitirmek, buna neden olacak umutsuzluk... İnsan, kendi yüreğine bakmadan ve sormadan, bu dünyaya dair hiçbir şeyi anlayamaz, çünkü kimse başkasının hakikatiyle var olamaz. Vaneigem, aslında bu büyük krizden çıkış yolunu gösteriyordu yazdıklarında: “Bireysel yaratıcılık, toplumsal hayatın merkezi hâline gelmedikçe, insanın tek özgürlüğü yok etme ve yok edilme özgürlüğü olacaktır.” Sonunda balıkçılar kahvesine ulaşıyorum, ıslanmış, sırılsıklam… Dilimde “Yaz Bitti” şiiri: “zaman usulca sıyrılır aramızdan / ta içimizde duyarız gelecek günlerin geçmişini / başka ne gelir elimizden / büyük bir uzaklığa gülümseyerek / geçiştiririz ıskaladığımız şeyleri / yatıştırır rüzgârlar / dışavurur içimizdeki lodosu, poyrazı, günbatımlarını / saklar bizi…” *Gülemeyen*
17. Uluslararası İzmir Kısa Film Festivali'nde yarışacak filmler belli oldu
Sinemaseverlerin sabırsızlıkla beklediği Uluslararası İzmir Kısa Film Festivali’nde ulusal ve uluslararası dallarda animasyon, belgesel, deneysel ve kurmaca kategorilerinde Altın Kedi Ödülleri için yarışacak filmler belli oldu. Uluslararası İzmir Kısa Film Festivali, bu yıl 17.kez İzmirli sinemaseverler ile buluşmaya hazırlanıyor. Bşta Kültür Bakanlığı ve İzmir Büyükşehir Belediyesi olmak üzere Buca Belediyesi, Bornova Belediyesi, Konak Belediyesi ve Karşıyaka Belediyesi'nin destekleri ile gerçekleştirilen Uluslararası İzmir Kısa Film Festivali 01-06 Kasım tarihleri arasında 400’ün üzerinde filmi ücretsiz olarak sinemaverlerle buluşturacak. 66 ülkeden bin 378 filmin başvuruda bulunduğu festivalde, ulusal ve uluslararası dallarda animasyon, belgesel, deneysel ve kurmaca kategorilerinde Altın Kedi Ödülleri için yarışacak olan filmler belli oldu. Finalist filmler, yönetmen Ezel Akay’ın başkanlığında oluşturulan jüri tarafından değerlendirilecek. Uluslararası İzmir KısaFilm Festivali'nin afişi belli oldu Her yıl görselleri ile dikkat çeken festivalin bu yılki afiş çalışmasını geçmiş yıllarda animasyon dalında Altın Kedi ödülünü kazanan illüstrasyon sanatçı Ethem Onur Bilgiç hazırladı. Bu yıl yenilenen sinema salonu ile Fransız Kültür Merkezi ve İzmir Sanat Merkezi Uluslararası İzmir Kısa Film Festivali'nin ana salonlarını oluştururken yine üniversite salonlarında filmler üniversite öğrencileri ile de buluşturulacak. Festival programı ve jüri üyeleri önümüzdeki günlerde açıklanacak.  YERLİ FİNALİSTLER 7 Cantimetre / Metehan Şereflioğlu Cahide Devekuşu'nun Açık Evliliği / Ali Kemal Güven Çevirmen / Emre Kayış Yeryüzündesin. Bunun Bir Tedavisi Yok / Umut Beşkırma Lütfi / Cahit Kaya Demir İki Parça / Murat Uğurlu Guneh / Gülistan Acet Kalıplar ve Çevreler / Enes Ateş Karadeniz / Ulaş Karaoğlu İt / Osman Yazıcı YABANCI FİNALİSTLER Ardak / Esmaeil Monsef (İran) Wintry Spring / Mohammed Kamel (Mısır) Fighting For Death / Eleonora Veninova (Makedonya) French / Josza Anjembe (Fransa) Slope / Margarida Lucas (Portekiz) The Devil is in Details / Fabien Gorgeart (Fransa) A Day Off / Wouter Stoter (Hollanda) Time Code / Juanjo Giménez (İspanya) The Silence / Ali Asgari (İtalya) Sans Chien / David Kremer (Fransa) Deneysel Finalistler Yuva / Alper Ayduman Mahkum / Erol Çelik Uyumak / Tolga Hiçyılmaz Savaş Bölgesi / Oğuzhan Kaya Kemik / Volkan Güney Eker Belgesel Finalistler Dağların Oğlu / Yavuz Selim Taşoğlu Ta'rîz; Gri Şehrin Renkli Çocukları / Sezer Ağgez Ali Değil Ari Komutanım / Deniz Özden Müzik, Lütfen! Bir İndie Müzk Yolculuğu / Kutay Acun Kameralı Çocuk / İbrahim Yeşilbaş Animasyon Finalistler Tavsan Kanı / Yağmur Altan Bahçe / İdil Ar Uçaner Arkhe / Batuhan Köksal Önyargı / Fatih Yaşar Mandrake / Ayberk Kaya Kristal Kayısı için son 3 gün!
KÜLTÜR SANAT SERVİSİ 2010 yılından beri aralıksız olarak düzenlenen 7. Malatya Uluslararası Film Festivali Ulusal Uzun Film, Kısa Film ve Uluslararası Uzun Film Yarışması’na başvuru yapmak için son 3 gün! 7. Malatya Uluslararası Film Festivali’ne yarışmacı olarak katılım için son başvuru tarihi: 23 Eylül 2016 Büyük ödülün 150.000 TL olarak belirlendiği Malatya Uluslararası Film Festivali Ulusal Uzun Film Yarışmasına başvurusu yapmak için başka festivallere katılmış ya da ödül almış olmak engel teşkil etmiyor. Katılımcıların festivalin www.malatyafilmfest.org.tradresli web sitesinde yer alan Festival Yönetmeliği’ni dikkate alarak başvuru formunu ve formda istenen tüm materyalleri 23 Eylül 2016 günü mesai bitimine kadar Festival Koordinasyon Merkezi’ne göndermeleri gerekiyor. Ön jürinin değerlendirmesi sonucunda yarışmaya kabul edilen filmler 4-10 Kasım tarihleri arasında ana jürinin karşısına çıkacak ve film sahiplerine ödülleri 10 Kasım 2016 Perşembe gecesi düzenlenecek Festival Ödül Töreni’nde takdim edilecek.  Doğu Ekspresi’nde Cinayet sinemaya uyarlanıyor
Elektronik müziğin en iyilerinden Moderat, İstanbul'da sahne alacak
III'yle yılın albümlerinden birine imza atan, elektronik müziğin en heyecan verici gruplarından Moderat, 11 Kasım’da Zorlu PSM sahnesinde sahne alacak! Dünyanın en önemli elektronik müzik sahnelerinden Berlin'den çıkan Moderat, Apparat ismiyle tanınan Sascha Ring ve Modeselektor üyeleri Gernot Bronsert ile Sebastian Szary'den oluşuyor. Hali hazırda elektronik müziğin yaratıcı ve üretken isimleri olarak tanınan üçlünün Moderat çatısı altında buluşması, bugüne kadar birbirinden başarılı 3 albüm ve 6 EP'ye hayat verdi.  Minimal techno, house, bass, glitch, IDM ve electronica gibi tarzları kendi süzgecinden geçiren Moderat'ın serüveni, 2002 yılında Auf Kosten der Gesundheit EP'siyle başladı. Bu EP'nin ardından 2009 yılında yayınlanan, Berlinli üçlünün kendi ismini taşıyan ilk albümü, müzik otoritelerince "Yaratıcı ve hayli akılda kalıcı bir albüm" olarak tanımlandı. Albümün başarısına parelel olarak görsel ve işitsel anlamda ayrıcalıklı, son derece güçlü bir canlı performansa sahip olan Moderat, Resident Advisor tarafından aynı yıl, "Yılın En İyi Canlı Performans Grubu" seçildi. Grubun üçte ikisi Modeselektor'ün en büyük hayranlarından biri olup, beraber şarkılar üreten Thom Yorke, grubu Radiohead'in turnesinde Moderat'a alt grup olarak yer verdi. Kayıtta yer alan A New Error, Rusty Nails ve Les Grandes Marches gibi hit şarkılar elektronik müzik listelerinde hep üst sıralara yerleşti. Elektronik müziğin son dönemlerdeki en başarılı albümlerinden biri olarak gösterilen Moderat'ı, 2013 yılında bir diğer başarılı albüm II izledi. Yayınlandığı yılın en iyi albümler listelerinde zirveye oturan II, özellikle Bad Kingdom single’ıyla büyük sükse yaptı. Dünyanın en önemli sahnelerinde kapalı gişe konserler veren, en büyük festivallerinde ise geniş kalabalıklara çalan Moderat'ın başarısı, Nisan 2016 yılında yayınlanan yeni albüm III'yle kaldığı yerden devam ediyor. Berlinli grubun bir üçleme olarak tanımladığı zincirin son halkası olan III, şimdiden yılın en iyi albümlerinden biri olarak gösteriliyor. Yeni albüm III'nin ardından hayranları tarafından Türkiye'ye gelmesi sabırsızlıkla beklenen Moderat, 11 Kasım tarihinde Zorlu PSM sahnesinde hiç şüphesiz ki unutulmayacak türden bir performans sergileyecek. Etkisinden uzun süre çıkamayacağınız bu konseri kaçırmayın! CHP'den kitap okuma çağrısı
İzmir'de CHP Konak İlçe örgütü, Türkiye'nin kitap okuma alışkanlığı kazandırılabilmesi için İzmirliler'i Tarihi Saat Kulesi önünde kitap okumaya çağırdı. CHP Konak İlçe Başkanı Mehmet Şakir Başak, yönetim kurulu üyeleri ve partililer tarihi Saat Kulesi önünde toplanan üzerinde Romalı Şair Ovedius'un 'Gençlerini kitapla beslemeyen toplumların sonu acıdır' sözünün yazılı olduğu pankart açtı. Pankartın önüne bağdaş kuran partililer kitap okudu. CHP Konak İlçe Başkanı Şakir Başak, yaptığı basın açılamasında Türkiye'deki kitap okuma oranının düşüklüğü ile ilgili rakamları hatırlattı. Türkiye'de günde ortalama 5 saat televizyon seyredilmesine karşın yılda sadece 6 kitap okunduğuna dikkat çeken Başak, şöyle dedi: "Bazı raporlara göre Türkiye, kitap okumada dünya ülkeleri arasında 86'ncı sırada yer alıyor. Okumaya ayrılan zaman karşılaştırmasında bir Norveçli bizden 300, Amerikalı 210, İngiliz ve Japon ise 87 kat daha fazla zaman ayırıyor. Dünya ortalaması bile Türkiye'de bir kişinin okumaya ayırdığı zamanın 3 katından daha fazladır. Yılda basılan kitap sayısına göre; İsrail'de 1169, Almanya'da 1022, Japonya'da 600 kişiye 1 kitap, Türkiye'de ise 10 bin 600 kişiye 1 kitap düşüyor. Türkiye'de 6 vatandaşa yılda 1 kitap düşüyor. Türkiye'de 95 kişiye 1 kahve, 65 bin kişiye 1 kütüphane düşüyor. Kitap Türkiye'de ihtiyaç maddeleri sıralamasında 235. sırada." Cep telefonu ve iletişim masraflarına ayda 213 lira ayıran bir ailenin kitaba yılda sadece 6.5 lira ayırdığını ifade eden CHP'li Başak, "Okuma yazmayı bilen tüm yurttaşlara okumayı öneriyorum. Allah'ın göndermiş olduğu yüce kitap bile 'oku' ile başlamaktadır. İlim ile ilgili Peygamberimiz 'İlim Çin'de ola alıp geliniz' , Hz. Ali, 'Bana bir harf öğretinin kırk yıl kölesi olurum' demiştir. Okuyan insan düşünür. Düşünen insan gelişir ve aydınlanır. Aydın insan aydınlatır" dedi. (DHA) Ali Deniz Uslu’nun yeni kitabı Asfalt Yengeci raflarda
KÜLTÜR SANAT SERVİSİ Gazeteci-yazar Ali Deniz Uslu, beklenen yeni kitabıyla okuyucuyla buluşuyor. İnkilâp Kitabevi tarafından yayımlanan yeni kitabı Asfalt Yengeci ile yazar, kısa deneme ve öykülerle kurduğu metin yoluculuğuna bu kez şiirle devam ediyor.  Denizinde hem dalga hem dinginlik var Gazeteci-yazar Ali Deniz Uslu, beklenen yeni kitabıyla okuyucuyla buluştu. İnkilâp Kitabevi tarafından yayımlanan yeni kitabı Asfalt Yengeci ile yazar, kısa deneme ve öykülerle kurduğu metin yoluculuğuna bu kez şiirle devam ediyor. Girdap Balıkçısı ve Karganın Duyduğu’ndan sonraki üçüncü kitabında Ali Deniz Uslu, şiirleriyle zihinlerin arka odalarına tekinsiz bir davette bulunuyor. Bu ayrıca, kışkırtıcı bir manifestonun da parçası. Algı ve anlamın kırılma noktalarında okuyucuyu yakalayan yazar, tekrar okumalarında farklı kapılara açılan sonsuz odalı bir labirentin kapısında bekliyor. Çünkü Uslu, kaleminden neyin döküldüğünü ve neden yazdığını iyi biliyor. Denizinde hem dalga, hem fırtına, hem de dinginlik olan yazarın anlatılarında da insanın ruhuna dokunan bir bütünlük bulunuyor. İnkilâp Kitabevi tarafından yayımlanan kitabın kapak ve bölüm görsellerinde Karganın Duyduğu kitabında olduğu gibi yine tasarımcı Berkcan Okar’ın imzası yer alıyor.  Ali Deniz Uslu, Asfalt Yengeci,İnkılâp Kitabevi, İstanbul 2016 Sayfa Sayısı: 200 Emine Erdoğan’ı Perihan Savaş oynayacak
Schindler’in Listesi filminin klarnetçisi İstanbul’da idi
Ölüm yıldönümünde Ruhi Su, Şişli'de anılacak
Emrah Serbes'ten iki yıl aradan sonra yeni kitap
Kim Korkar Edward Albee’den?
Türk sinemasının örnek bir aktörünü kaybettiğimiz hafta, dünya da büyük bir oyun yazarını uğurladı. Arkasından yazılan çoğu yazıda, “Who’s Afraid of Virginia Woolf? / Kim Korkar Hain Kurttan?” oyunuyla tanındığından söz ediliyor. Oysa biz, 88 yaşında ölen Albee’yi önce “The Zoo Story / Hayvanat Bahçesi”nin kitabı ile tanımıştık. Jerry adlı karakter oyunun hemen başında, bir bankta oturmuş kitap okuyan Peter’e yaklaşarak “Hayvanat bahçesine gittim,” der. “Hayvanat bahçesine gittim dedim, beyim, hayvanat bahçesine gittim!” 1959’da, “The Zoo Story” Berlin’de (“Die Zoo-Geschichte”), Samuel Beckett’in “Krapp’s Last Tape / Krapp’ın Son Bandı”i ile birlikte sahnelendiğinde adını duyurmuştu. Israrcı, meraklı bir yabancının bir Central Park bankında kitap okuyan bir yabancıyı gittikçe daha fazla taciz etmesini anlatan tek perdelik oyun, Eisenhower dönemi rehavetini hedef alıyordu. “Hayvanat Bahçesi” Berlin’de beğeniyle karşılansa da New York’ta uzun süre geri çevrildi. Sonunda Actors Studio, tek performans olarak oyunu sahnelemeyi kabul etti. Seyirciler arasında yer alan Norman Mailer, “Gördüğüm en iyi tek perdelik oyun,” diyecekti. Belki TRT Radyo Tiyatrosu’ndan hatırlarsınız. Peter’ı Erol Keskin, Jerry’yi Metin Serezli oynamıştı. A.B.D.’de ise Albee, yeni, alışılmadık bir tarzı benimseyen yazar olarak isim yaptı. “Seyircinin tiyatrodan koşarak çıkmasını istiyorum,” diyordu, “ama geri dönüp oyunu bir daha izlesinler.” Tiyatro seyircilerinin onları rahatsız eden durumlar ve fikirlerle karşı karşıya gelmesini istiyordu. Daha sonraki üç tek perdelik oyunu: “The Sandbox”, “The American Dream / Amerikan Rüyası” ve “The Death of Bessie Smith” de Broadway dışında başarıyla sahnelendi. 13 Ekim 1962’de Broadway’de Billy Rose tiyatrosunda sahneye konan “Kim Korkar Hain Kurttan?”ı ise, bundan bir yıl sonra Kenter Tiyatrosu’nda izlediğimi hatırlıyorum. Yaşlı ve genç çifti Yıldız Kenter, Müşfik Kenter, Bülent Koral ve Gülsüm Kamu oynuyordu. Ama bu oyunu meşhur kılan, yazarını da şöhrete taşıyan, oyunun kendisinden çok başrollerinde Elizabeth Taylor (Martha) ve Richard Burton (George) ile George Segal (Nick) ve Sandy Dennis’in (Honey) oynadıkları, 1966 yapımı Mike Nichols filmidir. “Who’s Afraid of Virginia Woolf” En İyi Film ve Yönetmen dahil, on üç dalda Oscar adayı olmuştu. Dört oyuncu da aday listesindeydi ama ödülleri Elizabeth Taylor ile (ikinci Oscar’ı) Sandy Dennis aldı. Diğer büyük ödüller “A Man for All Seasons”a gitti. Edward Albee eleştirmenlerin bazen övgüsünü kazansa, bazen oyunları yerin dibine batırılsa, hatta Avrupa’da kendi ülkesinden fazla ilgi görse de, bir dönem A.B.D.’nin en iyi oyun yazarıydı. “Seascape / Deniz Manzarası” (1975), “A Delicate Balance / Kılpayı” (1966) ve “Three Tall Women / Üç Uzun Kadın” (1991) adlı oyunlarıyla üç kez Pulitzer ödülüne layık bulundu. Meslek hayatı Eugene O’Neill’in ölümünün ardından, Arthur Miller ile Tennessee Williams’ın en tanınmış oyunlarının çoğu sahnelendikten sonra başlamıştı. Amerikan dramının onlardan sonraki başlıca adı oldu. Devraldığı meşaleyi Tony Kushner ve “Angels in America” çağı, August Wilson ile onun Pittsburgh çevrimine, 21’inci yüzyıla taşıdı. Emmy’de büyük kapışma
Amerikan televizyon yapımlarına verilen Emmy Ödülleri’nde, 2015’e damgasını vuran “Games of Thrones” bu yıl sadece 3 dalda ödül kazanırken, 2016’da “People vs. O.J. Simpson: An American Crime Story”, gecede en fazla ödül kazanan yapım oldu. 68. Emmy Ödülleri, Los Angeles’taki Microsoft Tiyatrosu’nda yapılan törenle sahiplerini buldu. Televizyonun Oscar’ları olarak nitelendirilen ödüller için düzenlenen törende, O.J. Simpson cinayet davasını konu alan FX’in The “People vs. O.J. Simpson: An American Crime Story” (O.J. Simpson’a Halk: Bir Amerikan Suç Hikayesi) yapımı 5 dalda ödül kazanarak geceye damgasını vurdu. Sarah Paulson’a En İyi Kadın Oyuncu Ödülü kazandıran yapım, Courtney B. Vance’yi de En İyi Kadın Oyuncu ödülü sahibi yaptı. HBO için oldukça verimli geçen Los Angeles’taki ödül gecesinde Veep, Komedi dalının En İyi Filmi olurken, Julia Louis-Dreyfus’a da bu dalda En İyi Kadın Oyuncu ödülünü kazandırdı. Gecede Game of Thrones da 3 dalda ödülün sahibi oldu. Gecede Orphan Black adlı yapım, Tatiana Maslany’e drama dalında En İyi Kadın Oyuncu, Mr. Robot’taki rolüyle de Rami Malik’e de bu dalda En İyi Erkek Oyuncu ödülü kazandırdı. İki oyuncu da Emmy’deki ilk ödüllerini kazanmış oldu. Komedyen Jimmy Kimmel’in sunuculuğunu yaptığı 2016 ödül gecesi, ABC televizyonundan canlı yayınlandı. 67. Emmy Ödülleri töreninde 12 dalda ödül kazanan HBO’nun draması Games of Thrones, bu yıl da 23 dalda aday gösterilirken, Fraiser’ın elinde bulunan 37 Emmy’lik rekoru kırıp kıramayacağı merak ediliyordu. 2016 Emmy Ödüllerinin bazıları: En İyi Drama: “Game of Thrones” (HBO) En İyi Komedi: “Veep” (HBO) En İyi Erkek Oyuncu, Drama: Rami Malek, “Mr. Robot” En İyi Kadın Oyuncu, Drama: Tatiana Maslany, “Orphan Black” En İyi Erkek Oyuncu, Komedi: Jeffrey Tambor, “Transparent” En İyi Kadın Oyuncu, Komedi: Julia Louis-Dreyfus, “Veep” En İyi Dizi: “American Crime Story: The People v. OJ Simpson” (FX) En İyi Erkek Oyuncu, Dizi veya TV Filmi: Courtney B. Vance, “The People v. OJ Simpson” En İyi Kadın Oyuncu, Dizi veya TV Filmi: Sarah Paulson, “The People v. O. J. Simpson: American Crime Story” Sahne Tozu Tiyatrosu 2017 sezonuna hazır
Sahne Tozu Tiyatrosu Tiyatro Akademisi Nişantaşı Şubesi; usta isimlerden oluşan dev kadrosuyla 2016-2017 sezonuna hazır! Haldun Dormen, Göksel Kortay, Selçuk Yöntem, Zafer Ergin, Zerrin Tekindor, Kandemir Konduk ve Selçuk Borak’tan oluşan eğitmen kadrosu; oyunculuktan müzikale, genel kültürden diksiyona, dramatik metin yazarlığından dansa uzanan geniş bir ders programıyla öğrencilerini bekliyor. Çağlar İşgören tarafından 2005 yılında İzmir’de kurulan ve sanat danışmanlığını Haldun Dormen’in üstlendiği Sahne Tozu Tiyatrosu, Dormen ekolünü devam ettiren tek tiyatro olma özelliğini taşıyor. Verdiği tiyatro eğitimleriyle de Türkiye’deki en iyi 10 tiyatro okulu arasına giren tiyatro; Aralık 2015’te İstanbul Nişantaşı şubesini açarak Türk Tiyatrosu’nun duayen sanatçıları Haldun Dormen ve Göksel Kortay ile eğitimlerine başladı. Sahne Tozu TiyatrosuTiyatro Akademisi, Kasım ayında Nişantaşı Şubesi’nde başlayacak 2016-2017 sezonunda ise yine usta isimlerden oluşan dev eğitmen kadrosuyla öğrencilerini bekliyor. Bu yıl “Master Class” eğitimleri verecek olan akademinin kadrosuna yeni sezonda; Haldun Dormen ve Göksel Kortay’ın yanı sıra Selçuk Yöntem, Zafer Ergin, Zerrin Tekindor, Kandemir Konduk ve Selçuk Borak katıldı. Akademi verdiği eğitimlerle, oyuncu adaylarının, Türkiye’nin en değerli sanatçılarının tecrübelerinden birebir faydalanarak yetişmesini ve ülkemize en az onlar kadar değerli, yeni bir nesil kazandırmayı amaçlıyor. Haldun Dormen’in oyunculuk-müzikal-genel kültür, Göksel Kortay oyunculuk-diksiyon-sahne uygulamaları, Selçuk Yöntem, Zafer Ergin ve Zerrin Tekindor’un oyunculuk-diksiyon-sahne uygulamaları, Kandemir Konduk’un dramatik metin yazarlığı-senaryo yazarlığı, Selçuk Borak’ın ise dans dersleri vereceği eğitimler 8 ay boyunca devam edecek. Haziran ayının sonunda tamamlanacak olan 8 aylık eğitim sezonunun bitiminde öğrencilere; Sahne Tozu Tiyatrosu Tiyatro Akademisi Nişantaşı Şubesi’nden eğitim aldığına dair, eğitmenin imzası bulunan bir belge verilecek. Her sınıfın kontenjanı 25 kişi olan eğitimlerde, her bir eğitmenin sınıfı için ayrı kayıt yapılması gerekiyor. Başvuru yapan öğrenci adayları, kayıt öncesinde sözlü mülakata tabii tutuluyor. Sahne Tozu Tiyatrosu'nun ders içeriği ve programı şu şekilde: Eğitmenler ve dersleri Ders günleri ve saatleri Kudüs Mekkudeshet Festivali'nin kapanış konseri Selda Bağcan'dan
KÜLTÜR SANAT SERVİSİ Dünyanın en iyi kadın vokalleri arasında gösterilen efsanevi sanatçı Selda Bağcan; 23 Eylül Cuma akşamı Kudüs’te Mekudeshet festivalinin kapanış konserinde şarkılarını onbinlerce müziksever için söyleyecek! Tüm dünyada çok geniş bir hayran kitlesine sahip olan Selda Bağcan, yaz boyunca Avrupa’nın çok önemli festivallerinde dinleyicilerle buluştu. Efsanevi sanatçı, Kudüs’ün müzik festivali Mekudeshet’in kapanış akşamında vereceği konserle de damgasını vuracak. Kudüs’ün dünyanın her yanından gelen müziği kucaklayan müzik festivali Mekudeshet; bu yıl 4-23 Eylül tarihleri arasında düzenleniyor. Sınırları, inançları ve kıtaları aşan bu müzikal kutlamada; dünyanın dört bir köşesinden gelen sanatçı ve dinleyiciler, birlik ve beraberliğin evrensel mesajının sesi oluyorlar. Acının ve isyanın sesi Selda Bağcan; 23 Eylül 2016, Cuma akşamı Kudüs’te Mekudeshet kapsamında gerçekleşecek konserde Tel Avivli rock grubu Boom Pam ile birlikte sahne alacak. Sanatçı muhteşem sesi, benzersiz yorumu ve dünyada hit olup çeşitli dillere çevrilmiş şarkılarıyla müzikseverleri coşturacak. Geçtiğimiz aylarda İspanya’da Primavera Sound 2016’da, Polonya’nın Krakow şehrinde, İngiltere’de gerçekleşen WOMAD ve Berlin Pop-Kultur festivallerinde konserler veren Selda Bağcan; yurtdışının yanı sıra, Türkiye’nin birçok yerindeki konserlerinde de sevenleriyle buluştu. Dünya basınında hakkında övgü dolu sayısız yazı yazılan, müziği ve siyasi duruşu ile farklı kategorilerde incelenen sanatçı; konserlerine devam ederken öte yandan “40 Yılın 40 Şarkısı” albümünün ikincisi için çalışmalarını da sürdürüyor. Bilgi için: mekudeshet.com Erhan Cihangiroğlu sergisi Harmony Sanat Galerisi'nde
KÜLTÜR SANAT SERVİSİ  Harmony Sanat Galerisi yeni dönemin ilk sergisini genç sanatçı Erhan Cihangiroğlu ile yapıyor. - Bir Kapıdan Girmek - adlı sergi, 20 Eylül - 16 Ekim tarihlerinde sanat severlere kapılarını aralıyor. Burcu Arman, Cihangiroğlu’nun sergisi için şu satırları kaleme aldı: Hangi kapının ardındaydı sizi düşlere ulaştıran yol? Ne vardı o kapının ardında, hatırlıyor musunuz? Canlanıyor mu gözünüzde? Peki ya sizin için hatırlayan biri olsa? Belki de o hatırlıyordur. Yalnızca düşlerinden düşenleri; fırçasının ucunda, sizin için, belki de hatırlayamadıklarınızın kapısını aralamak için bekliyordur. Ama yine de aldanmayın; zira düşlerin keskin doğruları yoktur, siz ne düşlerseniz o olursunuz. Sahi ne düşlemiştiniz, ne vardı o kapının ardında? Düşlerinize dokunmadan önce siz kimdiniz? İzin verin o kapının ardından size bakan kahramanlar yol göstersin o halde. En karamsar anlarınızda umuda tutunmanızı sağlasınlar. Bırakın o yapsın bunu. Belki de gerisini siz tamamlarsınız. Ya da belki yolculuğuna eşlik etmeyi seçersiniz. Zira bir başkası nasıl çizerse düşleri sizin için, işte o da öyle çiziyor. Ve hatırlatmaktan çekinmiyor: Bu yaşamsal bir döngünün düşü; tıpkı hayat gibi, tıpkı rüyalar gibi, gerçeğin içinden çizgilere oradan tekrar gerçeğe, sudan toprağa topraktan suya oradan havaya... Farklı masalların, gerçek renklerin ucundan düşen çizimler “gerçek” düşler diyarının Erhan Cihangiroğlu’nun zihnindeki karşılığı bu. Harmony Sanat Galerisi Adresi: Kuzguncuk Mahallesi İcadiye Cad. No: 42A Üsküdar İstanbul  "Tarık Akan'ın son isteği yarım kaldı"
68. Emmy ödülleri sahiplerini buldu
68. Emmy Ödülleri, Los Angeles'taki Microsoft Tiyatrosu'nda yapılan törenle sahiplerini buldu. Televizyonun Oscar'ları olarak nitelendirilen ödüller için düzenlenen törende, O.J. Simpson cinayet davasını konu alan FX'in The 'People vs. O.J. Simpson: An American Crime Story' (O.J. Simpson'a Halk: Bir Amerikan Suç Hikayesi) yapımı 5 dalda ödül kazanarak geceye damgasını vurdu. Sarah Paulson'a En İyi Kadın Oyuncu Ödülü kazandıran yapım, Courtney B. Vance'yi de En İyi Erkek Oyuncu ödülü sahibi yaptı. ​HBO için oldukça verimli geçen Los Angeles'taki ödül gecesinde Veep, Komedi dalının En İyi Filmi olurken, Julia Louis-Dreyfus'a da bu dalda En İyi Kadın Oyuncu ödülünü kazandırdı. 2016 Emmy Ödülü kazanan yapımlardan bazıları şöyle sıralandı: En İyi Drama: Game of Thrones (HBO) En İyi Komedi: Veep (HBO) En İyi Erkek Oyuncu, Drama: Rami Malek, Mr. Robot En İyi Kadın Oyuncu, Drama: Tatiana Maslany, Orphan Black En İyi Erkek Oyuncu, Komedi: Jeffrey Tambor, Transparent En İyi Kadın Oyuncu, Komedi: Julia Louis-Dreyfus, Veep En İyi Dizi: American Crime Story: The People v. OJ Simpson (FX) En İyi Erkek Oyuncu, Dizi veya TV Filmi: Courtney B. Vance, The People v. OJ Simpson En İyi Kadın Oyuncu, Dizi veya TV Filmi: Sarah Paulson, The People v. O. J. Simpson: American Crime Story Usta’ya veda…
ZEYNEP KURAY / zeynokuray@gmail.com @zeynokuray 66 yaşında hayatını kaybeden usta sanatçı Tarık Akan son yolculuğuna uğurlandı. Tarık Akan için ilk tören Muhsin Ertuğrul Sahnesi’nde düzenlendi. Ünlü sanatçının ailesinin isteği üzerine Tarık Akan’ın cenazesi tören alanına getirilmedi. Akan’ın naaşı Zuhuratbaba Mezarlığı’na defnedildi. Anma töreni Nebil Özgentürk’ün hazırladığı bir mini belgeselle başladı. Taş Mektep öğrencileri, Akan için besteleri seslendirdi. Öğrencilerin ardından ünlülerden oluşan bir koro da sahneye çıktı. Piyanist Fazıl Say da piyanonun başına geçerek Tarık Akan’ın en sevdiği parçaları çaldı. Babasını anlattı  Konuşması sırasında gözyaşlarına hakim olamayan Özlem Üregül, “Onca film belgesel şöhretin arasında bizimle hiç aksatmadan tüm sevgisiyle ilgilendi. Babam ne düşünüyorsa onu yaşardı. Hayattaki duruşunu kişisel hayatına da yansıtırdı. Biz üç kardeşiz, bizi hepimizi ayrı ayrı çok sevdi ve her zaman her konuda bizi eşit sevdi. Babamın en değer verdiği şey kardeşler arası eşitliktir. Bize eşitlik duygusunun ailede başladığını öğretti. Hepimiz sevgide birleşiyoruz. Türkiye insanının gerçek dert ve sevinçlerini filmlerine aktardı. Yaptığı her adımda Türkiye’nin daha iyi bir geleceği olması için uğraştı. Bunların yaparken sevenlerinin gücünü her zaman hissetti. Biz babamı kaybetmedik, Türkiye Tarık Akan’ı kazandı. Şimdi bu bayrağı bize devretti. Bu bayrak çoğalarak devam edecek. Benim güzel babam sevgiyle sonsuzluğa. Seni çok seviyorum” ifadelerini kullandı. Hıçkıra hıçkıra ağladı Tarık Akan’ın 52 senelik arkadaşı ‘Kozalak Zeki’ lakaplı Zeki İrfanoğlu, gözyaşları içinde yaptığı konuşmada, “Ölmeden bir süre önce bir yerde otururken, ‘Bu kadar maddi gücümüz var, Amerika’ya neden gitmiyoruz dedim. ‘Atatürk gitti mi, ben niye gideyim?’ dedi. Tarık 52 yıllık arkadaşımdı. Siz Tarık Akan’ı kaybettiniz, ben canımın yarısını kaybettim” şeklinde konuştu. Lise tuvaletinde tanıştık Sanatçı Rutkay Aziz de yaptığı konuşmada şunları söyledi: “Tarık Türkiye’nin Tarık Akan’ı ama benim, bizim Bakırköylü devrimci canımın içi arkadaşım ve onun veda edişiyle bizden de bir parça Zuhuratbaba’ya gidiyor. Ben onu 1967 yılında Bakırköy lisesi tuvaletinde sigara içerken tanıdım. Basketbol takıma çağırdım onu. İlk maçta da fena yenildik. Sonra bir kavganın içine girdik. Çünkü emeğin kutsal olduğuna inandık. Maden işçileriyle, 1 Mayıs’ta beraberdik. Hep emeğin yanında olduk. Tarık öylesine ilkeli, onurlu, gururlu, kavgacı biriydi. Üç şeye toz kondurmazdı. Mustafa Kemal, Nazım Hikmet, İlhan Selçuk ağabeyimiz.” Fazıl Say’dan dinleti Ünlü piyanist Fazıl Say, anma töreninde Tarık Akan’ın sevdiği parçalardan oluşan bir müzik dinletisi sundu. Törende Taş Mektep Korosu da sahne aldı. Anma töreninde basın mensuplarının sorularını cevaplayan Tarık Akan’ın oğlu Barış Üregül, “Söylenecek pek bir şey yok. Açıkçası hepimiz üzgünüz. Anmaya geldik elimizden geldiğince. Ömrümüz boyunca anmaya devam edeceğiz diyecek bir şeyim yok. Hep beraberdik. Nazım Hikmet Vakfı’na teşekkür etmek istiyorum. Fazıl Say’a teşekkür etmek istiyorum. Kendisi babamın arkadaşıydı. Burada bugün eserini çalacak olması anlamlı ve güzel. Babamın arkadaşlarına, bütün emeği geçen herkese teşekkür ediyorum. Son zamanlarda yoğun bakımdaydı. Acı hissetmedi” dedi. Sezer ve Kılıçdaroğlu törendeydi Usta oyuncu için düzenlenen törene 10. Cumhurbaşkanı Ahmet Necdet Sezer ve CHP Genel Başkanı Kemal Kılıçdaroğlu da katıldı. Sezer alkışlar arasında sahneden törene katılan vatandaşları selamladı. Usta oyuncuya son görevini yerine getiren Kılıçdaroğlu, Tarık Akan’ın aile yakınlarına başsağlığı diledi. Salonda izdiham Tarık Akan’ın çok sayıda seveni, Muhsin Ertuğrul Tiyatrosu’nda yapılan törenin başlamasından saatler önce tiyatro binasına geldi. Salonun kapısının saat 13.00’de açılmasıyla birlikte izdiham yaşandı. Bir kadın, yaşanan izdihamda baygınlık geçirdi. Vatandaşlar baygınlık geçiren kadına müdahale etti. Muhsin Ertuğrul Sahnesi’ndeki törene katılanlar cenaze töreninin yapılacağı Teşvikiye Camii’ne doğru harekete geçti. Tiyatro sahnesine sığmayan, bu yüzden dışarda bekleyenlerle birlikte kalabalık onbinleri buldu. Emel Sayın ağladı Tarık Akan’ın Türk bayrağına sarılı tabutu, son yolculuğuna uğurlanmak üzere saat 15.00’te Teşvikiye Camii’ne getirildi. Yoğun katılım nedeniyle tabutun çevresinde yaşanan izdiham, gerilime neden oldu. Bu sırada bazı sendika temsilcileriyle bir vatandaş arasında tartışma yaşandı. Tartışmanın üzerine Tarık Akan’ın ağabeyi Turgut Üregül araya girdi. 66 yaşında hayatını kaybeden Türk Sineması’nın usta oyuncusu için düzenlenen cenaze törenine kızı Özlem Üregül, oğulları Barış Zeki ve Yaşar Özgür Üregül, hayat arkadaşı Acun Günay, Sanatçı Emel Sayın, Nuri Alço ile sevenleri katıldı. Unutulmayacak birçok filmde birlikte rol alan arkadaşı Tarık Akan’ı son yolculuğunda yalnız bırakmayan Emel Sayın, tabutun başında gözyaşlarını tutamadı. Alkışlarla uğurlandı  Teşvikiye Camii’ndeki cenaze töreninde yoğunluktan dolayı zaman zaman izdiham yaşanırken, usta sanatçının oğlu Barış Üregül’ün gözyaşlarını tutmakta güçlük çektiği görüldü. Büyük Usta için Teşvikiye Camii’nde ikindi namazına müteakiben cenaze namazı kılındı. Cenaze töreninde oluşan yoğunluk nedeniyle zaman zaman izdiham yaşandı. Törene; CHP Genel Başkanı Kemal Kılıçdaroğlu, CHP milletvekilleri Gürsel Tekin ile Mehmet Akif Hamzaçebi, DİSK Genel Başkanı Kani Beko, Emel Sayın, Nuri Alço, Beşiktaş Belediye Başkanı Murat Hazinedar, Tarık Akan’ın oğlu Barış Üregül, ağabeyi Turgut Üregül, sanatçı dostları, aile yakınları ve sevenleri katıldı. 10’uncu Cumhurbaşkanı Ahmet Necdet Sezer de Teşvikiye Camii’ne geldi. Cenaze namazının ardından omuzlara çıkartılan tabutu ilk önce oğulları sırtladı. CHP lideri Kılıçdaroğlu da tabuta omuz verenler arasındaydı. *** Çarşı da vardı  Beşiktaş’ın muhalif kimliği ile bilinen taraftar grubu ‘Çarşı’ Tarık Akan’ı son yolculuğuna uğurlayanlar arasındaydı. Tarık Akan’a beste yapan Çarşı grubu, ‘Tarık Akan’ı unutma’ şeklinde sözleri olan marşı sosyal paylaşım sitelerinde paylaştı. HAZİRAN Usta’yı unutmadı Tarık Akan’ı son yolculuğuna uğurlayanlar arasında HAZİRAN da vardı. HAZİRAN kortejinde Tarık Akan’ın filmlerinden karelerin yer aldığı dövizler taşınırken yapılan açıklama ile Tarık Akan’ın unutulmayacağı ifade edildi. Blonde: Atmosferi Geçti
Geçen yıldan bu yana çıkması beklenen Frank Ocean’ın yeni stüdyo albümü Blonde ya da diğer adıyla Blond nihayet yayımlandı. 28 yaşındaki müzisyen öyle güçlü ve eklektik bir albümle karşımıza çıktı ki, içerikteki hemen her şarkı bu uzun süren bekleme halinin yarattığı yüksek beklentiyi hiç zorlanmadan karşılıyor. Sonda söyleyeceğimi şimdiden belirteyim: Blonde sadece Frank Ocean’ın şu ana kadarki en iyi albümü değil, bu yılın en iyilerinden biri. Toplamda üç yıl süren hazırlık aşaması bize bu albümün hem ne kadar zor, hem de ne kadar ince bir çalışmanın ürünü olduğunu gösteriyor. İçerikte Beyonce, James Blake ve Kendrick Lamar gibi isimlerin vokal desteği var. Albümün prodüktörlüğünü ise Ocean’ın yanı sıra Pharrell Williams, Jamie xx ve Bob Ludwig üstleniyor. Yine de tıpkı Ocean’ın önceki çalışmalarında olduğu gibi burada da destek sunan isimler kim olursa olsun öncelik onlarda değil. Saçlarını sarı-yeşile boyatıp yüzünü gizlemeye çalıştığı kapak görseli yanıltmasın. Frank Ocean bu albümün her anında “Bu işin lideri benim” diyor ısrarla. Annesinin telesekretere bıraktığı ve kendisine uyarıların bulunduğu ses kaydını yayınlıyor. Distortionlu vokaliyle ve biraz da huzursuz bir tavırla yaşamından ayrıntılar veriyor Ocean. Uyuşturucudan, nefretten, alkolden, iyi ve kötü diye ikiye ayırdığı bir geceden bahsediyor. Bu 17 şarkılık bir albüm, ama her şarkıyı bir kitabın yeni başlayan bölümleri gibi görmek de pekâlâ mümkün. Hikâyenin sonu diye bir şey yok sadece. Ocean herhangi bir son istemiyor muhtemelen. Belki de bu nedenle albümün sonlarındayken tempoyu tekrar yükseltiyor ve hatta açılış şarkısı Nikes’tan da öteye bir yere götürüyor. Dinleyiciden dikkat isteyen, zor bir albüm Blonde. Ocean için bu bir olgunlaşma döneminin başlangıç albümü mü, bilmiyorum. Belki de öyledir. Bildiğim şu: Çiğ gitar kanalları, büyük adımlar atmaktan kaçınmayan synth’ler, prodüksiyon desteklerine sırtını dayamayan dijital kanallar ve hayatındaki yaşanmışlıklara kapı aralayan sözlerle Blonde olabildiğince güçlü.  4/4 Tarık Akan’a dair…
-Senden dileğim, beni başkasının eline teslim etme. Layığımı sen ver, seninle karı koca hukukumuz var, seninle bir yastığa baş koyduk. Kurbanım. Sen biliysen. Seyit’im önümüzde tuz ekmek hakkı var, ne olur kırma son dileğimi. -Ben bildiğin Seyit Ali değilim. Eski Seyit Ali değilim. Eskiden başım dik, alnım açıktı. Ama şimdi el içine çıkacak yüzüm kalmamış. İçim alev alev yanar. Sana sordum, beklerim dedim. Bu muydu beklemen ha, bu muydu? Ama lakin sana elimi vurmayacağım, yemin etmişim. Sen Allah’tan bulacaksın. -Hakkını helal et Seyit Ali bana. Eskiden sen ne güzel adamdın. Kaval çalardın. Sen çalarken ben ağlardım. -Zile, Zile, Zile uyan! Bu satırları yazan insanın başına gelenleri öğrenen herkes şaşkınlığa uğrar. Bundandır bu düzen ile ve bu düzenin has adamları ile uyuşamamamız. Bu ülkede sorunları kan ile çözmeye kalkanlar, millet hakkını istedikçe kan dökerek insanları yola getirmeyi şiar edinenlerin ülkesinde, insanoğlu bir milletin birbirine düşmesiyle hangi tarifsiz acıları yaşarsa on yıllardır o acıları yaşıyoruz. Ne gün gördüğümüz var, ne de acılarımız diniyor. Bundandır Anadolu ezgisinin şahının ağıtlar olması. Nefret ve ötekileştirme düzenin insanları gütme şiarıdır. Şairin dediği gibi de olmuyor, acıları bal eyleyemiyoruz, acı evimizin kapısını çaldığında, insan suskunlaşıyor. Bütün bunlar olurken ahlaksızın ve haramcının önde gideni Turgut Özal liberalizm nutukları atıyordu, o soysuz Jaguar’ı ile birlikte, o tuhaf yüzlü plastik ruhlu karısı da Papatyalar gibi inanılmaz rezil şeylerle ortalıkta fink atıyordu. Türkiye kendi evlatlarını Semavi Dinler öncesi zamanlardan kalan haliyle, sunaklarda olmayan yapay tanrılara kurban veren bir ülke gibi, sanki akıl ve vicdan öncesi bir toplumda yaşar gibiyiz. İşte bu filmin yapımında, Tarık Akan sonuna kadar elinden geleni yapmış ve Yol filmine inanmıştı, yaptıkları tamamen bir sanatçıya bir insana ve bir ülkeye inanan insanın yaptıklarına benziyor. Başından sonuna kadar elinden geleni yapıyordu ve katlandıkları şeyler öyle görülmüş şeyler değildi. Yeşilçam’da starlar öyle şeyler yapmazlar. Tarık Akan tam anlamıyla 1970’li yılların kırılmasıyla, ideoloji bayrağı altında radikalleşmesiyle ve elbette halka hizmet etmeyi yüceltmesiyle belirlenmiş bir kuşak ve toplum içinde yeniden şekillenmiş ve daha sonrasında ise bunlara elinden geldiğince sadık kalmış birisiydi. Bugün pek çokları için Tarık Akan’ın hali tartışmalıdır. Bazıları “savaşta” aldığı tavırdan dolayı ona pek bilenmiş: öyle ki kendi hallerine bakmadan düzenin yalakalarına ve Gülencilerden aparttıkları paralara bakmadan aptal ikilimize özgürlükçü, Akan’a ise resmiyetçi sıfatlar takanlar var. Türkiye’nin hali bu. At iziyle it izi karışmış durumda. Özgürlükçü denilen insanların düzenin kuduz tasmalı köpekleri olması, iktidarcı denilen insanların ise iktidarın gadrine uğramış olmalarını garipsiyoruz elbette, ama bunlara ilişkin üretilen sıfatlar, akıl tutulmasından başka bir şeye benzemiyor. Zaten Doğu sorunu tuhaf saçma bir soruna benziyor. Aslında Şark Meselesi koskoca Avrupa Kıta Felsefesinin ve Uygarlığının da sonu olduğu için ve elbette iki dünya savaşının ana nedeni olduğu için, bunlarda şaşılacak çok şey yok. Alevi kültürünün deyişidir, kanı kanla yumazlar, ama bu toplum kansız sorun çözmeyi bilmeyince, kanla da sorun çözülmeyince, ötekinin kanı ve acıları ötekinin zafer tacı olunca, ölüm bu toplumun rutin işlerinden biri oluyor. Kıymetli bir insandı ve hayatını belirli bir tutarlılıkla yaşamış birisiydi. Sinema tarihimizde ak sayfalarda yaşayacak bir isim Akan, gerisi ise sadece ve sadece boş lakırdı. Bir de şunu söyleyeyim: Kimi kez Kürtçülerle AKP’lilerin benzer hassasiyetlerle tarihimizdeki figürlere ilişkin konuşmaları midemi bulandırıyor. Bu rezillik bitsin artık! Imperium: Liberal Hollywood propagandası
FBI, Amerika topraklarında öncelikli tehdit olarak görülen İslamcı teröre odaklı çalışırken ajanlarından Angela bu eğilimin aksine esas tehdidin daha içeride daha yerel olduğunu ve radikal ırkçı beyaz grupların üzerine gidilmesi gerektiğini düşünerek ajan Nate’i bu grupların içine sızan bir köstebek olmaya ikna eder. Hemen her Hollywood yapımı beraberinde artık bir tartışmayı ve kamplaşmayı da getiriyor. Köstebek gibi pek de iddialı olmayan bir film bile olsa bu. Tehdit gerçek mi? Film, radikal nefret gruplarında senelerce köstebek olarak yer almış eski FBI ajanı Mike German’ın gerçekte yaşamış olduğu olaylara dayanıyor ama filmde bize anlatılanlar ne kadar gerçek tam bilemiyoruz. Zaten bu filmin tartışılıyor olması biraz da ‘based on true events-gerçek olaylara dayanmaktadır’ kredisi ile ilgili. Bu ibare aslında her zaman gerçeği yansıtmaz ve sıklıkla pazarlama stratejisinin bir parçası olarak kullanılır. Filmin gerçeği ne kadar yansıttığını bilediğimiz için de ırkçı beyazların gerçek bir tehdit mi yoksa abartılmış bir tehdit mi olduğunu anlamakta zorlanıyoruz. Sonuçta İslami terörist grupların bombaları her hafta bir yerlerde patlarken, aşırı milliyetçi beyaz ırk nefret gruplarının herhangi bir ölümcül eylemlerine pek de şahit olmadık. Gerçek mi yorum mu? Filmde ajan Angela’nın İslami terörizmden ziyade gerçek tehdidin ırkçı beyazlarda olduğunu destekleyen Oklahoma Şehri Saldırısına gönderme yapmasıyla kafamız iyice karışıyor. Oklahoma’nın motivasyonu geniş çevreler için hâlâ tam netlik kazanmış değilken, film bu olayın beyaz ırkın üstünlüğüne inanan birisi tarafından gerçekleştirildiğinin ve benzer bir olayın yaşanmasının an meselesi olduğu üzerine kuruluyor. Bu noktada biraz hafıza tazelemek gerek. Oklahoma Şehri Saldırısı (1995) Amerika tarihinin 9/11’den sonraki en büyük terör saldırısı. Üstelik domestik bir terör saldırısı. Federal binada 168 kişinin ölümüyle sonuçlanan bu bombalı saldırının sorumlusu ise eski bir asker olan Timothy McVeigh.‘Turner Günlükleri’nden (Yahudiler tarafından hükmedilen sisteme karşı savaşı ele alan bir kitap) esinlenerek bu eylemi gerçekleştirdiği öne sürülen Timothy McVeig, dönemin hükümetinin iddia ettiği gibi, beyaz ırkın üstünlüğüne inanan biri miydi? Yoksa kabul gördüğü üzere, bu terör eylemi, FBI’ın kuşatması sonucu David Koresh tarikatının toplu intiharı ile sonuçlanan Waco Katliamı’nın intikamı mıydı? Bunlar hâlâ tartışılan meseleler. Liberal Hollywood  Filmde çeşitli nefret örgütlerini ve bunların hepsinin ırkçılığa bakış açılarının farkını görüyoruz: Ari Birliği isimli milis gücü, neo-Nazi tandanslı Skinhead üyeleri (biliyoruz ki skinhead mevzusu çok kollu ve yönlü). Ve aralarında en tehlikeli görüneni Protestan Hıristiyan terörizm ideolojisini benimseyenlerden oluşan Ku Klux Klan. Bir Hollywood yapımında Müslümanların değil de Hıristiyanların bir terör eylemi hazırlığı içinde olduklarını görmek oldukça ilginç. Bir art niyet arayacak olursak bunun sebebi beyaz suçluluk göstergesi olan liberal Hollywood propagandası olabilir. Açıkçası IŞİD tehdidi ile her gün karşı karşıya kaldığımız bu günlerde, ırkçı beyazları tehdit olarak gösteren bu filmin zamanlaması bana biraz tuhaf geldi. Biraz abartılı olacak ama adeta Trump karşıtı Amerikalıların bu işte bir parmağı varmış izlenimi aldım. Film nasıl? Kimyasal savaşın babası olarak anılan Alman kimyager Fritz Haber ile ilgili biyografik kısa film ile yönetmenliğe adım atan Daniel Ragussis, bu ilk uzun metraj filmi ile oldukça başarılı olduğunu göstermiş oldu. Film tanıtımında iddia ettiği gibi bir American X History değil, aslına bakarsanız ikisinin verdiği mesaj da izledikleri yol da birbirinden tamamen farklı. Köstebek filmi insanların neden beyaz ırkın üstünlüğüne inanan bireylere dönüştükleriyle fazla ilgilenmeyerek bunu basitçe geçiştiriyor. Domestik terörün ne kadar ciddi ve tehlikeli boyutlarda olduğunu göstererek toplumsal sorunları dile getiriyor. Amerika için hangi nefret gruplarının en büyük tehdit olduğunu sorgulatıyor. Hâlbuki şu anda Amerika dünyanın en büyük problemi. İyi bir film mi? Sayılır. İyi çekilmiş mi? Evet. Oyunculuklar iyi mi? Evet. İzlemeli miyim? Neden olmasın? Tarık Akan uğurlanıyor...
‘Bir ömür tükenmeyen faşizmin şiiri’
Bir toplum için en ürkütücü olan hâl, birbirinden korkan insanların varlığıdır. Tek tek avlanmışlardır sanki kişiler. Güvensiz, her an biri diğerini ele verecek gibidir; sokaklar tekinsiz, meydanlar boştur. Dikta düzeni böyle kurulur. Bugün “Boyun Eğme” demek için toplandık. Binlerce insanın üzerine serpilen ölü toprağından sıyrılıp; kardeşçe, dostça, yoldaşça bir arada olması heyecan vericiydi. Gergin, yalnız insanlar arasında sıyrılan, bir avuç dirençli kişiden söz ediyorum. Nihat Behram’la konuştuk miting öncesi. Tam kırk yıl önce faşizme karşı okuduğu şiirlerinin, hâlâ güncel olduğunu söylüyor, gülüyordu. Zaman ne yöne doğru akıyor? Kardeşler! Sancıyan bir sessizlik bırakıyor geride birer birer gidenlerimiz: kanlı, hırçın, çıkarsız… Ve artık, yetmiyor dilde ışıması, kıvranışı sığmıyor koyna; saplanışlar istiyor elde hançer, o zifir karanlığın göğsüne göğsüne saplanışlar Erdal Öz çalışkan, aykırı bir yazar… Ölümünden sonra hâlâ verimleri çıkıyor ortaya. “Düşünüyorum da, Müthiş Bir şey!” adlı, düzyazılarından oluşan kitabı yeni çıktı. Hemen açgözlülükle okudum. Faruk Duman’ın tanıtıcı giriş yazısı, henüz Öz’ü tanımayan okur için zihin açıcı. Elli kuşağı yazarları hangi sorunlar üstüne düşünmüş, tartışmış, okumuş; meselelere nasıl bakıyorlar, siyasal öngörüleri keyifle okurken, bir çırpıda bitiverdi kitap. İlk kez bir kitaba ortasından başladım. Orhan Kemal ve Necip Fazıl üstüne yazdıklarını okudum Öz’ün. Orhan Kemal tutkusu belirgin ve yerli yerindeydi. Gerekçelerini sıralarken sevgisinin Erdal Öz, şu hükme varmış; “Yapıtıyla yaşantısı arasında bütünlük vardı Orhan Kemal’in” Necip Fazıl üstüne yazdıkları gırgır elbette… Şair diye sunulan Necip Fazıl’dan örnekler vermiş. Büyük şair(!) ne diyor; Yüzün bir sebepsiz korkuyla uçuk O gün başucuma karalarla gel! Arkanda, çepçevre kızıl bir ufuk, Tepende simsiyah karalarla gel. İlkokul çocuğu seviyesinde sıralanmış bir laflar üstüne bir de poetika yazmış Üstat Necip Fazıl! “Şiir de öbür san’at şubeleri gibi, mutlaka devlet eliyle müesseseleştirilecektir. Bu mevzuda devlete düşecek vazifeleri planlamak ve tek tek belirtmek lazımdır.” E devletten beslenmeye, el avuç açmaya alışık. Poetikasında bunu yazmasa olmaz üstat! Erdal Öz lafını esirgeyen biri hiç olmadı. O da basmış kalayı; “Necip Fazıl’a rağmen Türk şiirinin büyüklüğünü çok iyi biliyorum. Ve Necip Fazıl’ın Türk şiirinde bir yeri olduğunu sanmıyorum.” Edebiyatımızın kötü alışkanlıklarından biri, üretmeden konuşmak, kendi yaratısına bakmadan, ün ve kudret istemek! Eskiden de kıyasıya kavgalara tutuşulurdu. Hiç değilse ortada bir fikir, eser olurdu. Şimdi dar çevrelerin, kaynağı belirsiz iktidarıyla ortaya saldıkları korku, çok tuhaf! Eleştiri yazarlığının ayakaltına alındığı günlerde, görüyorum ki, eline aldığı kalemi/köşeyi kötüye kullanan pek çok. Bir de bunların mahalle içinde bir kabadayılıkları var, sormayın gitsin… Mertçe yüz yüze tartışma cesareti olmayanlar, gizlice yazıp, kuyu kazıyor. Erdal Öz bu açıdan da önemli bir iş yapmış. Kimilerinin kutsal saydıklarına korkusuzca kalem oynatarak, ölçüt koyarak, sıkı değerlendirmeler yapmış. Bu açıdan da hayli değerli bir çalışma “Düşünüyorum da, Müthiş Bir şey!” Bir yerde Yaşar Kemal’e dair çok sert ve haklı değerlendirmeler yapıyor Öz. Ki Yaşar Kemal’e dokunan yanar edebiyatımızda. Köşe yazarlığının da konuşması gibi kaba saba olduğuna dikkat çekiyor Kemal’in. Bir yazısında Yaşar Kemal; “Yazarları soyut bir takım konularla uğraştıklarını, dillerinin de bu yönde olduğunu ve halka tepeden bakıp, kopuk olduklarını” söylüyor. Cumhuriyet’te yayımlanan bu yazı ardından Öz şunları söylüyor; “Bu on yıllık baskı döneminde Yaşar Kemal ne yaptı? İnce Memed, bütün başarısı, bütün ustacalığı bir yana, Menderes hışmına karşı koymuş bir roman mıdır?... Yaşar Kemal bir yandan da gazetecidir. Menderes dönemine en iyi karşı çıkanlar gazetecilerdi. Onların işi buydu çünkü. Bütün baskılara, yasaklara karşı yine de yazacaklarını yazdılar, hapislere düştüler, dövüldüler, yazı yazmaları yasak edildi, gazeteleri kapatıldı. Yaşar Kemal, bir gazeteci olarak neredeydi o zaman?... Menderes dönemine son veren ilk patlama İstanbul’da başladı. Altı yedi yıldır yazı yazan o birtakım sanatçılar diye adlandırdığı; soyuta gidenler, diye suçladığı; insanın sorunlarından kaçanlar, diye sövdüğü kişilerin çoğu üniversite öğrencileriydi. İstanbul olaylarında onların hepsi de olayların içindeydiler. Gaz bombalarının atıldığı yerde onlar da vardı. Gizli bildirileri çoğaltıp dağıtanlar da onlardı. Yaşar Kemal, gazetesinde otururken, gece yarısı üniversite bahçesinde kol kola kenetlenip direnenlerin içinde onlar da vardı. Davutpaşa Kışlası’na onlar da gitti. Yaşar Kemal, bütün bunların dışında, o kişileri nasıl salt kendisine özgü bir hakla suçlayabiliyor, anlamıyorum” 12 Eylül Darbesi çocukluğumu, ilk gençliğimi çaldı. Hiçbir suçumuz olmadığı halde; yasakların içine atıldı bizim kuşak, baskı altında inledi, özgürlük üstüne düşünmesi bile yasaktı! İfade asla söz konusu olamazdı bir görüşü. O zor günlerde, kişi, eğer istekliyse, bir yol bulup kendi aydınlanmasını gerçekleştirebiliyordu. Kitap Fuarı büyük önem taşıyan buluşmalardı. Henüz orta ikideydim. Fuarda İlhan Selçuk ve Yaşar Kemal’in katıldığı bir panel vardı. Salon hınca hınç doluydu. Yaşar Kemal elindeki kâğıdı okuyarak yaptı konuşmasını. İlhan Selçuk: “Yaşar ciddi adam o konuşma hazırlamış. Ben onun gibi değilim. Doğaçlama konuşacağım” dedi. İki konuşma da çok alkış, tezahürat aldı. O zaman amatör bir edebiyat dergisi çıkarmaya çalışıyoruz. Oturum bitince koştum Yaşar Kemal’in yanına, elindeki kâğıdı almak istediğimi söyledim. Henüz on beş yaşımda, bir büyük yazardan el yazısı olduğunu sandığım metni istiyorum, müthiş olay bu. Azarladı ve itti beni Yaşar Kemal. “Git bülten al” dedi. Çok utandım. O gün İlhan Selçuk’u çok sevdim. Yaşar Kemal’i içimde affedemedim. Ara sıra televizyon ekranına takılıyor gözüm. Televizyonculuğu uzun süre yapan kimse, perde arkasını da bildiği için, pek yüz vermez olan bitene! Ben bir dolu rastlantı sonucu ekrana çıkmaya başladım. Esasen ilk başlarda sadece edebiyat/kitap programları yapıyordum. Kamera arkasında küçük yaştan itibaren çalışmıştım oysa. Neyse… Şimdi içerikten yoksun, yalancı tartışmalara bakınca, kendimi iyi hissetmiyorum. Bazen düşünüyorum; özlüyor muyum, diye. Sonra, dürüst davranmaya çalışıp: “kıskanıyor muyum ekrandakileri?” diye soruyorum kendime. Kıskanmak, imrenmek, öykünmek insani duygular. Elbette kötücül olan yanları da çok! En büyük kötülüğü insan kendine yapar böyle durumlarda. Beni edebiyatın terazisi korudu hep. Büyük yazarlara duyduğum hayranlık, sevgi ve elbette ilkelerine, yeteneklerine duyduğum öykünme. Yazarlığın yolu başkadır. Ekran gibi uçucu durumlar karşısında kişiyi korur. Eğer günün birinde, yine ekran olanağı gelirse önüme, yine aynı teraziye tutunmalıyım. Büyük kitle kolaycılığı sever. Oysa bilgeleşme sürecine yanaşamamış toplum, bayağılık bataklığında boğulur. Televizyon ekranı olmayınca yaşamında, kendini ölmüş sanan tanıdıklarım var. Oysa gün gelip sen bırakmasan, ekran seni bırakır. Oysa kimse düşünme yetisini, yazma gücünü çalamaz insandan. Yeni romanı bitirmek üzereyken bunu da düşündüm. Hitler Almanya’sı her tür alçaklığı ödüllendiriyordu. Suç ortaklarından oluşan bir halk yaratılmıştı. Ki bugün de, tüm dünyada olan bitene kayıtsız, bencil varlıklar olarak dolanan insanların bu geleneğin devamı olduğunu görüyorum. Ülkemde iktidarda sebeplenmek için çırpınan kitle büyük payı almış durumda. Acıklı. “Kendi hayatı veya ailesinin hayatı söz konusunda endişelenen bir Yahudi para mefhumunu kaybederdi” diyor Kastner adlı bir kişi rüşvet sürecini anlatırken. Bu cümle beni çok etkiledi. Soykırım sürecine dâhil olanların tümü ucuz çıkarcılıkla, iktidarın gücünden payına düşenini almak için ellerini sıvazlayıp, ağzının suyunu akıtarak gönüllü oldular vahşete. Kudüs’te görülen Eichmann mahkemesi birçok pisliği açığa çıkarırken, nasıl bir varlıkla boğuştuğumuzu da göz önüne seriyor. Nazi Almanya’sı uygulamalarına dair ne izlesem, ne okusam içinde bulunduğum toplumla müthiş benzerlikler kuruyorum. Demek beni korkutan bu… Kahvaltıları oldubitti önemserim. Bir dost davetiyle gidilen, özenle hazırlanmış kahvaltının neşesi iyi geldi doğrusu. Günce yazmanın cesaret gerekliliği ve ne denli özel yaşamı açmaya izin verdiğini düşündüğüm günlerde, bu tür ayrıntıları kaydı geçirmeye karar verdim. Bir roman yazıyorum, ülkem adına çok kaygılıyım, ruhsal olarak çalkantılı bir döneme işaret ediyor bu. Kendi dünyana çekilip, kozanı örmeye çalışıyorsun kendince. Dostlarımı azaltmaya devam ediyorum. Ömrümü yüreğimde, aklımda yaptığım pek de bilinçli olmayan o sınavdan geçenlerle sürdürmeyi yeğliyorum. Kahvaltı ilginçti. Masada bir genç adam var. Artık zaman hızlı akıyor. Kuşaklar arası kopuş hızlanıyor. İlgi alanlarımız, söz ettiğimiz konular onca farklılaşmış ki, bilgisayar oyunu ne anlama geliyor, doğrusu kavramakta güçlük çektim. Hoş yaşıtlarım içinde de bu bağımlılığı yaşayanlar varmış, öğrenmiş oldum. İstanbul’da bir güne kaç iş sığar? Hasta ziyaretine gitmek, üstelik çok sevdiğin birinin acılı halini görmek zaman dışıdır, sonra bir kitapçıda vakit geçirmek ve hemen neredeyse korkarak evine kozana dönme arzusu. Rüyalarımı karıştırıyorum ve Freud’un büyük bir deha olduğunu düşünüyorum. Şiir düşkünlüğü rastlantı değil. Bu açıklanamaz halleri, daha bir katlanılır kılıyor şiir… ‘Mayın Ülkesi’ ve ‘Hiçbir Yerden’
Bir buçuk aydır yazılarıma ara vermiştim. Sanırım BirGün yayımlanmaya başladığından beri bu kadar uzun ara vermişliğim olmamıştı. Bu bir buçuk ayın bir ayı tatildi. Ama 15 günü yine boş geçmedi mesleki açıdan. Temmuzun son haftasında artık neredeyse geleneksel hale getirdiğim gibi Polonya’da, Wroclaw kentindeki Yeni Ufuklar (Nowe Horyzonty) Film Festivali’ndeydim. 9 Eylül - 15 Eylül arasında ise Macaristan’da Miskolc Film Festivali’nde (Jameson CineFest) uluslararası jüride görev aldım. Jürinin başkanı, aynı zamanda FIPRESCI (Uluslararası Sinema Yazarları Federasyonu) Başkanı da olan Klaus Eder’di. Diğer jüri üyeleri ise yazar, yönetmen, akademisyen Ibolya Fekete, Macaristan Senaryo Yazarları Birliği Başkanı Norbert Köbli ile yönetmen, yapımcı ve akademisyen Akiva Tevet idi. Doğrusu festivalin iyi bir programlama yapmadığını söyleyebilirim. 5 gün içinde 18 filmi değerlendirmemiz gerekiyordu. Öyle ki programımızda 5 film seyretmemizin gerektiği bir gün bile vardı. Neyse ki sadece iki ödül veriyorduk: En İyi Film'e verilen Emeric Pressburger Ödülü ve En İyi İkinci Film'e verilen Adolph Zukor Ödülü. Ödüller tam da benim isteklerim doğrultusunda verildi. Tesadüfen jürinin ortak noktalarını temsil ediyordu tercihlerim. En İyi İkinci Film yani Adolph Zukor Ödülü’nü Danimarkalı yönetmen Martin Zandvliet’in Benim Ülkem/Mayın Ülkesi (Under Sandet / Land of Mine) kazandı. Filmin adında bir kelime oyunu var. İngilizce “mine” sözcüğü iki anlama geliyor: Benim ve mayın. Filmin İngilizce adındaki mine her iki anlama da geliyor. İkinci Dünya Savaşı’nın ardından Danimarka sahillerine Nazi Almanyası’nın döşediği binlerce mayının temizlenmesi gerekiyor. Almanların döşediği mayınları yine Almanlara toplatmak çok da acımasızca bir karar gibi görünmüyor. Yıllarca Alman işgali altına yaşamanın öfkesiyle yüklü milliyetçi Danimarkalı subayların, Alman askerlerin bu mayınları toplarken yaşayacakları hayati riskleri düşünüp üzülmeleri beklenmiyor. Fakat ne var ki çocuk yaşta askere alınan Alman askerlerin hali de pek acıklı. Savaş sadece işgal edileni, saldırıya uğrayanı vurmuyor ki! Savaş, savaşan bütün tarafların halklarını vuruyor. Asker dediklerimiz de o halkın erkek çocukları (genellikle). Faşist devletin zoruyla çocuk yaşta savaşa gönderilmiş bir Alman gencine ne kadar öfke duyabilirsiniz? Tabii ki karşınıza tankı ve tüfeğiyle çıktığında ve canınıza kastettiğinde onu öldürmeyi isteyeceksinizdir ama süngüsü düşmüş bir halde bir esirken? Filmi seyrederken aklıma 15 Temmuz’da Boğaziçi Köprüsü üstünde yaşananlar geliyor. Birkaç saat önce halka ateş açan askerlerin, linç edilme görüntüleri. Bir kaşık suda boğmak istediğim FETÖ’cü subayların işkence görmüş halleri. Aklıma PKK ile verilen savaş da geliyor. Maalesef ülkemiz pek zengin tecrübeler kazandırıyor insana. Zalimin mazluma, mazlumun zalime dönüşmesi hayatın klasik gerçeklerinden. Filmi seyrettiğim ülkenin de böyle bir geçmişi var. Macarlar, Almanya ile birlik olup SSCB’ye karşı savaşmışlar. SSCB de onlara savaştan sonra hiç de iyi davranmamış. Macarlar işin bu ikinci faslını, Sovyet işgali altında oldukları dönemi hiç unutmuyorlar. Ama öncesini, yani savaş dönemini de hiç hatırlamıyorlar. Neyse, “Mayın Ülkesi” esir alınan askerlerin hayatları pahasına Danimarka sahillerindeki mayınları temizlemesini ve bu sırada başlarındaki Macar subayla ilişkilerini anlatıyor. Çok klasik bir sinema örneği. Gelecek her adımı önceden tahmin edebildiğiniz filmlerden biri Mayın Ülkesi. Ama yine de izleyiciyi avucunun içine alıp, sonuna kadar da orada tutmayı başarıyor. Güçlü, etkileyici bir film. Sony’nin filmin haklarını alıp, sonra da filmi rafa kaldırmasını anlamak ise güç. Sony’nin kimi filmleri, rekabet sahnesinden uzaklaştırmak için satın aldığı ve böylece gözlerden uzak tuttuğu dillendirilen bir iddia. En İyi Film Ödülü olan Pressburger Ödülünü ise “Hiçbir Yerden” (From Nowhere) adlı filme verdik. Matthew Newton’ın yönettiği film Amerikan sinemasının pek görmediği bir gençlik kesimini ele alıyor. Filmin merkezinde Amerikan kimliği edinememiş üç genç var. Bu üç gencin, yasal bir kimlik edinmek için verdikleri mücadele, avukatları, öğretmenleri, aileleri ve birbirleriyle ilişkilerini çok etkileyici bir biçimde anlatmış Matthew Newton. Genç oyuncular çok başarılılar. Mülteci krizinin gündemin birinci sıralarında yer aldığı günümüzde geçmesi, filmin önemini artırıyor ama filmi güzel yapan elbette güncel bir temayı ele alması değil. Bu filmi umarız sinemalarımızda, olmazsa festivallerden birinde görmeyi çok isterim doğrusu. Herşeye rağmen bir de altyazılı izlemek istiyorum filmi çünkü. İF İstanbul'a çok yakışır doğrusu. Faşizmi tanırsınız!
“Eski zamanlarda olsaydı Willie McCracken bir siyahı vurduğu zaman hiç böyle yaygara koparılmazdı, ama bunlar eski zamanlar değildi. Yargıç ter içinde oturuyor, başkentten gelen telefonda gürleyen sesi dinliyordu: ‘Ama beyaz bir adamı bir siyahı vurdu diye asamazsınız!’ ‘Asmaktan bahseden de kim?!’ dedi telefondaki ses sabırsızca, ‘Sadece her şeyin düzgün gitmesini istiyorum. İki hafta sürebilecek bir davayı yarım saatte sonuçlandırmayın, yeter.” Amerikalı yazar Theodore R. Cogswell’in 1957 tarihli öyküsü You Know Willie (Willie’yi Tanırsınız) böyle başlıyor. Öyküde cinayetin çok önemli iki görgü tanığı var: Biri çok yaşlı ve ‘çok siyah’ Hattie Teyze, diğeri Willie’nin genç sayılmasa da ‘beyaz’ karısı. Hattie Teyze Ku Klux Klan’ın bölgedeki önemli isimlerinden Willie’nin işlediği cinayeti ayrıntılarıyla anlatıyor ama büyük yerlerden gelen telefonlarla mahkemenin sonucunu o gece kocasının evde olduğunu söyleyen kadın belirliyor. Ama cinayet suçlamasından kurtulan Willie Hattie Teyze’nin lanetinden kurtulamıyor: Bir gece Willie öldürdüğü siyah adama dönüşüyor ve kendisini tanımayan klan üyesi arkadaşları tarafından öldürülüyor. Ne yazık ki aradan 60 yıl geçmiş olmasına rağmen Cogswell’in öyküsü güncelliğini hiç kaybetmiyor; Ku Klux Klan ve benzer beyaz ırk faşisti oluşumlar isim ve kılık değiştirerek faaliyetlerini sürdürüyor, yoksul ve eğitimsiz gençlerden ırkçı katiller yaratıyor. Bu hafta gösterime giren Imperium/Köstebek de böyle bir dünyanın anlatısı işte: Genç bir FBI ajanı siyahları, Asyalıları, Hispanikleri, kısaca beyaz, Amerikalı ve Hıristiyan olmayan herkesi yok edilmesi gereken düşmanlar olarak gören neonazilerin arasına dalıyor. Kendisinden de gölgesinden bir türlü kurtulamadığımız ırkçı şiddetin toplumsal yüzeye ne kadar kolay çıkabileceğini gösteren American History X/Geçmişin Gölgesinde (1998), The Believer/İnançlı (2001), Green Room (2015) gibi filmlerin oluşturduğu zincirin şimdilik son halkası olan Imperium’da Amerikan faşistlerinin sıradanlığını izliyoruz. Faşist olmak dünyanın en kolay işlerinden biridir. Hele eğitim sistemi evrensel insanlık değerleri üstüne değil de milliyetçi, muhafazakâr, dinsel ideolojik temellere dayanan coğrafyalarda doğup büyüyorsanız hiçbir şey yapmanıza gerek yok; sadece size söylenenleri sorgulamadan yapın, size verilen kitaplardan başka bir şey okumayın, size sunulan filmlerden başka bir şey izlemeyin, size sunulan müziklerden başka bir şey dinlemeyin, ‘farklı’ olan hiçbir şeyle ilgilenmeyin! Bu sayede sizin türünüzden, ırkınızdan, cinsinizden, ülkenizden olmayanları önce ‘öteki’, giderek ‘düşman’ olarak nitelemeye başlarsınız. Bu formülasyon dünyayı tanımlama konusunda da büyük kolaylık sağlar. Mesela dünyada olup biten her türlü kötülüğün nedeni büyük bir Yahudi komplosudur; sizin sizden başka dostunuz yoktur, tüm medeniyeti sizin milletiniz kurmuştur, sizin dininiz hakikidir diğerleri sahte vs. Kötülük ve faşizm böylece sıradanlaşır, ‘ortalama faşizm’ parmağınızı bile kıpırdatmanıza gerek kalmadan hayatınızı kaplar. Sonra Hrant’ın katilini polis merkezinde bir kahraman gibi ağırlayan polislerin görüntülerini izleriz; soykırımın nasıl olup da devam ettiğine şaşırarak, bir Hattie Teyzemizin olmayışına yanarak… Fotoğraf: Köstebek / Imperium Kibele'yi 10 günde 15 bin kişi ziyaret etti
Ordu'daki, Tarihi Ordu Kurul Kalesi'ndeki kazı çalışmaları sırasında bulunan "Ana Tanrıça Kibele" heykelini görmek için 10 günde yaklaşık 15 bin yerli ve yabancı turistin bölgeyi ziyaret ettiği bildirildi. Gazi Üniversitesi Edebiyat Fakültesi Arkeoloji Bölümü Başkanı Prof. Dr. Süleyman Yücel Şenyurt başkanlığında, 25 arkeolog tarafından Ordu Kurul Kalesi'nde yapılan kazı çalışmaları sırasında 8 Eylül'de bulunan "Ana Tanrıça Kibele" heykeli ilgi çekiyor. Yaklaşık 200 kilogram ağırlığında ve 110 santimetre uzunluğundaki tahtında oturan "Ana Tanrıça Kibele" heykelini görmek isteyenler, şehir merkezine yaklaşık 13 kilometre uzaklıktaki Bayadı Mahallesi'ne araçla ulaştıktan sonra, 300 basamaklı merdiveni çıkarak heykeli bulunduğu alanda görme fırsatı buluyor. Hürriyet'in haberine göre, ziyaretçi yoğunluğu nedeniyle kazı alanının çevresinde araç kuyruğu oluşurken, yerli ve yabancı turistler heykelle çektirdikleri fotoğrafları sosyal medya hesaplarından paylaşıyor. Prof. Dr. Şenyurt, AA muhabirine yaptığı açıklamada, heykeli görmek isteyenlerin sayısının her geçen gün arttığını söyledi. Kazı alanını ziyaret edenlerin sayısının 15 bine yaklaştığını belirten Şenyurt, "Kibele heykelinin bulunmasıyla Ordu Kurul Kalesi bir anda Karadeniz'in en cazibeli yerlerinden biri oldu" dedi. Şenyurt, sabah erken saatlerde başlayan ziyaretçi akınının akşam geç saatlere kadar sürdüğünü anlatarak, "Yaşanan yoğunluktan dolayı ara verdiğimiz kazı çalışmalarına, ilginin azalmasının ardından yeniden başlamayı hedefliyoruz." diye konuştu. Bazı tur şirketlerinin, bölgeye tur düzenlediklerini ifade eden Şenyurt, şunları söyledi: "Bu harika bir olay. Heykelin bu denli ilgi göreceğini biz de tahmin etmiyorduk. Kibele heykelinin bulunduğu haberlerinin yaygın basında yer alması ile burası bir anda ziyaretçilerin akınına uğradı. Bölgeye yaşlıların hatta hamile kadınların gelmesi dikkatimizi çekti çünkü kazı alanına ulaşılması için 300 basamaklı merdivenin kullanılması gerekiyor. Buna rağmen ziyaretçi yoğunluğunun olması mutlululuk verici. Bu ilginin bir kaç hafta daha sürmesini bekliyoruz." Şenyurt, heykelin görevliler tarafından gece gündüz korunduğunu vurgulayarak, "Heykele zarar gelmemesi için elimizden geleni yapıyoruz. 2 bin 100 yıllık tarihi olan bir heykel ve Türkiye'de yerinde bulunan ilk eser. Bunun için çok değerli, çok kıymetli. Ziyaretçilerden, heykele dokunmamalarını istiyoru" dedi. Kazı alanını ziyaret edenlerden Sefer Topçu, heykel bulunduğuna yönelik bilgiye basından ulaştığını belirterek, "İlk fırsatta da ailemle buraya geldik. İnanılmaz bir eserle karşılaştık. Bizim gibi buraya binlerce insanın geldiğini gördük. Buranın turizme açılmasını ve heykelin yerinde bırakılmasını istiyoruz çünkü her şey yerinde güzel." diye konuştu. Ceren Selin ise tarih derslerinde Kibele'ye ilişkin bilgi sahibi olduğunu ifade ederek, "Bu nedenle merakım daha da arttı. İlk fırsatta buraya gelerek heykeli yerinde görme şansı yakaladık." diye konuştu. Okan Çekiç de Ordu Kurul Kalesi'ni ilk kez ziyaret ettiğini anlatarak, şunları kaydetti: "Çok yoğun bir ilgi söz konusu. Heykel haberini duyanlar buraya akın ediyor adeta. Gelirken aracımızı park edecek yer bulamadık. İnsanların böyle tarihi eserlere önem vermesi sevindirici. Aynı zamanda heykelin bölgemizde bulunması da bizleri çok mutlu etti."   Emel Sayın, Tarık Akan için söyledi
EXPO 2016'da sahneye çıkan Emel Sayın, Tarık Akan’la birlikte rol aldığı filmlerin şarkılarını seslendirdi. EXPO 2016 Antalya’da sahneye çıkan Emel Sayın, yaşamını yitiren Tarık Akan’la 3 filmde rol aldığını belirterek, “Çok sevgili arkadaşımı, dostumu, kıymetli bir insanı kaybettim. Böyle bir günde sahnede olmak zor” dedi. Sayın, Akan’la birlikte rol aldığı filmlerin şarkılarını seslendirdi. Emel Sayın, konserine Yıldırım Gürses’in bestelediği ‘Eller Eller’ isimli şarkıyla başladı. Konser alanını dolduran dinleyiclerini selamlayan Sayın, “Bize gösterdiğiniz bu ilgi ne kadar mutlu etti bizi” dedi. ‘Huysuz ve Tatlı Kadın’, ‘Rüyalar Gerçek Olsa’ gibi unutulmaz şarkılarını da söyleyen Emel Sayın, ‘Hatırlar mısın’ şarkısını söylerken duygusal anlar yaşadı. MAVİ BONCUK’U SESLENDİRDİ Seyircilerden gelen ‘Mavi Boncuk’ isteği karşısında duygulanan ünlü sanatçı, yaşamını yitiren ünlü aktör Tarık Akan’ı da sahnede andı. Tarık Akan’la üç filmde başrolü paylaşan Emel Sayın, “Tarık Akan’ı sevenler alkışlarıyla sevgilerini gönderirler mi? Biliyorum ne kadar çok severdiniz, biliyorum” dedi. Gözyaşlarına hakim olamayan Sayın, “Kıymetli bir dostumu kaybettim. İtiraf edeyim bugün huzurlarınıza gelmek, sahneye çıkmak biraz zor oldu. Çok üzgünüm. Çok sevgili arkadaşımı, dostumu, kıymetli bir insanı kaybettim. Hepimiz için öyle. Hepimizin başı sağolsun. Bu şartlarda zordu ama sizler varsınız. Sizler böyle buraya gelirsiniz biz de engel dinleyebilir miyiz? Buna gönlümüz razı olmazdı tabii ki. Ve size teşekkür borçluyum. Size minnettarım. Zaten ömrüm boyunca böyleydi” diye konuştu. Tarık Akan’la ‘Feryat’, ‘Yalancı Yârim’ ve ‘Mavi Boncuk’ filmlerinde rol aldığını kaydeden Emel Sayın, filmlere ismini veren bu üç şarkıyı da seslendirdi. Sayın, “Bu şarkıları Tarık’ın aziz ruhuna hediye edelim. Onu böyle analım bu gece” dedi. (DHA) İlk kitap Roma İmparatorluğu’nda nasıl karşılandı?
BBC’den Keith Houston’ın makalesine göre E-kitap ile basılı kitap arasındaki rekabet daha önce Roma’da ilk yapraklı kitap ortaya çıktığında da yaşanmıştı. İşte o makale: “Elektronik kitap ya da kısaca e-kitapları taşıma sorunu olmadığından basılı kitaplardan daha pratiktirler. Bir tıkla binlercesine ulaşmak mümkündür. Çoğu insan kitapların ve okumanın bir devrim geçirdiği kanısında. Bu herkesi sevindirmiyor. Kitapseverler, yayıncılar, kitapçılar e-kitap ile basılı kitap arasındaki rekabeti ilgiyle takip ediyor. 2020’ye kadar basılı kitabın ölümünü ve dijital satışların artışını öngörenler, 2015’te e-kitap satışının ilk kez düşüşüne tanık oldular. Kitap şimdilik önde görülüyor ama bu tartışmanın bir sonuca bağlanması daha epey zaman alacak gibi görünüyor. Fakat benzer bir durum 2000 yıl kadar önce yine yaşanmış. Yeni çıkan ve alışılmadık bir kitap türü, okurların alışkın olduğu eski türe karşı bir tehdit olarak görülmüş. Papirüs rulolar Milattan sonra 1. yüzyılda Roma yazıyla doluydu. Heykellerde, mezar taşlarında yazılar vardı. Yurttaşlar mumla cilalanmış tahta tabletler üzerine yazı yazar, mesaj gönderirdi. Varlıklı insanların kütüphaneleri tarih, felsefe, sanat üzerine kitaplarla doluydu. Ama bunlar bildiğimiz türden kitaplar değildi. Mısır papirüslerinden yapılma metrelerce uzunlukta rulolardan oluşuyordu. Bunları okuması da zordu. İki elle tutup açmak ya da bir ucuna ağrılık koymak gerekiyordu. Kıvrılan uçları yıprandığı için okunmaz hale geliyordu. Ayrıca papirüs uzun ömürlü bir malzeme değildi. Sıcak ve kuru Akdeniz ikliminden uzaklaştıkça bozulma riski artıyordu. 275 yıllarında Roma imparatoru olan Tacitus, Galya ve Cermanya’da (Batı Avrupa) tarihçilerin bozulan eserlerini her yıl yeniden yazdırırdı. Papirüs ayrıca sık sık sarılmaktan dolayı yırtılıyordu. Sadece bir yüzüne yazı yazılabiliyordu. İlk yapraklı kitap 1. yüzyıl dolaylarında yeni bir kitap türü görülmeye başlandı. Arkeologlar hem ön hem de arka yüzünde yazılar ve kenarlarında boşluklar olan papirüs parçalarına rastladı. Bunlar dünyanın ilk çok sayfalı kitabından sayfalardı. Romalılar bu yeni kitaba ‘ağaç kütüğü’ anlamında kodeks diyordu. Bu kitabın ilk nasıl ortaya çıktığını bilmiyoruz. Ama Romalı şair Martial, okurlarını bu kitabı almaya teşvik ediyordu. “Kitaplarımı her an yanınızda taşımak ve uzun yolculuklarda size arkadaşlık etmesini istiyorsanız küçük parşömen sayfalar üzerine yazılmış olanlarını alın. Rulo kutularınızı büyük yazarlara ayırın; benimkiler tek elle tutulabilir.” 84-86 yıllarında Martial’ın yaptığı bu reklam, 1. yüzyılda çok sayfalı kitabın bilindiğini ve bunların en azından bir kısmının parşömen adı verilen bir maddeden yapıldığını gösteriyor. Papirüse alternatif olan parşömen ondan birkaç yüzyıl önce bir Yunan şehir devletinde bulunmuştu. Temizlenip gerilmiş hayvan derilerinden yapılıyordu parşömen. Üretimi uzun ve zahmetli bir süreç içerse de pürüzsüz ve dayanıklı olması parşömeni yazı için ideal kılıyordu. Çok yapraklı kitap olarak bilinen ilk kodeksin tam olarak ne zaman ortaya çıktığı ve ilk olarak papirüsle mi yoksa parşömenle mi yapıldığı soruları kesin olarak yanıtlanamıyor. Kodeks ve Hristiyanlık Fakat yapraklı kitap, rulodan çok daha ileri bir adımdı. Kitap yaprakları iki tahta ya da üst üste yapıştırılmış eski papirüs ve parşömenden oluşan kapaklar arasında birleştiriliyordu. Bu yapraklara sayfa numaralarının eklenmesiyle birlikte indeks ve içindekiler kısmı oluşturuldu. Bu kitaplar rulolardan daha az yer kaplıyor ve daha fazla yazı içeriyordu. Bu kolaylıkları sayesinde kodeksin geleceği aydınlık görünüyordu. Oysa Roma halkı içinde ve etrafındaki diyarlarda kodeksin yararı konusunda görüş ayrılıkları vardı. Roma’nın pagan çoğunluğu ve Yahudiler eski ruloları tercih ediyor, imparatorlukta hızla artan Hristiyan nüfus ise İncili, yorumları ve batıni aklı içeren kitapları okumak istiyorlardı. Bu hikayenin sonunu biliyoruz: 6. yüzyılda hem paganlık hem de ruloların sonu gelmiş, Yahudilik ise Hristiyanlığın gölgesinde kalmıştı. Kilisenin eşliğinde yapraklı kitap tarihteki ve toplumdaki yerini bulmuştu. 21. yüzyılın e-kitabı ise antik dünyada kodeksinki gibi sadık takipçilere sahip olmayabilir. Ama onun da bir tartışmaya vesile olduğu çok açık. E-kitap basılı kitabın yerini mi alacak yoksa ruloların akıbetine mi uğrayacak? Bunu zaman ve kitapçıların kârları gösterecek. Kaynak: BBC (8 Eylül 2016) Kara Ayrıntı Dizisi’nden şahane bir kitap daha: “Brezilya Oteli”
“Brezilya Oteli”, Ayrıntı Yayınları tarafından yayımlandı. Brezilya Oteli, tam bir kara roman ama aynı zamanda trajikomik bir roman. Kuşkusuz Brezilya’nın trajikomiğini yansıtıyor. Brezilya Oteli okuru kendi insanlarından beslenen Rio’nun tam kalbine sokuyor. Kâh nüktedan kâh dik başlı cinayet romanının hikâyesinin geçtiği yer, Rio de Janeiro’daki bir aile oteli. Frei Betto, hikâye boyunca Brezilya toplumunun kenarına itilmişlerine hayat veriyor: Rio’nun istismar edilmiş ve peşine düşülüp avlanmış, ama aynı zamanda uyuşturucu ve şiddet suçlarına bağımlı gecekondu çocuklarını anlatıyor. Arka planda Brezilya Oteli adlı pansiyonun müşterilerinin sıra dışı hayatları var: Şüpheliler ve muhtemel kurbanlar, televizyon dizi yıldızı olma hayali kuran hizmetçi ve ensest bir tecavüzden hayatta kalmayı başarmış bir kadın simsar gibi insanlar.  Polisiye türün klasik kalıplarını çok iyi kullanan Betto, çözümlenemeyen bir cinayet soruşturmasının katmanları arasından Brezilya’nın yaralı ve kanayan gerçek hayatını sergiliyor. Kitaptan bir bölüm için>>> Oktoberfest yoğun güvenlik önlemleriyle başladı
Saray sofrasına oturmadan halkın kalbinde taht kurdu
BURAK ABATAY / @abatayburakburakabatay@birgun.net Yeşilçam’ın usta oyuncusu Tarık Akan kanser tedavisi gördüğü Amerikan Hastanesi’nde 66 yaşında yaşama veda etti. Türk sinemasının yetiştirdiği en büyük jönlerden birisi olan Akan bir süredir akciğer kanseri tedavisi görüyordu. Usta oyuncu birbirinden başarılı sayısız sinema filmi bıraktı. Tarık Akan pazar günü Harbiye Muhsin Ertuğrul Sahnesi'nde saat 14.00’te düzenlenecek törenin ardından saat 16.30’da Teşvikiye Camisinde ikindi namazını takiben Bakırköy Zuhuratbaba Mezarlığı’nda son yolculuğuna uğurlanacak. Ses dergisi 13 Aralık 1949'da İstanbul’da doğan Tarık Akan, Yıldız Teknik Üniversitesi Yüksek Makine Mühendisliği bölümünde okudu ve ardından da Gazetecilik Yüksek Okulu’ndan mezun oldu. Sinema serüveninin öncesinde işportacılık ve cankurtaranlık gibi işlerde çalışan Akan 1970'te Ses dergisinin açtığı Sinema Artist Yarışması'nda şöhrete kavuştu. 1970-1975 arasında Mavi Boncuk, Sev Kardeşim, Gece Kuşu Zehra ve Hababam Sınıfı filmleriyle şöhreti yakalayan Akan, “Yeşilçam’ın Cici Çocuğu” yakıştırmasını 1977 yılında Melike Demirağ ve Tuncel Kurtiz ile beraber oynadığı Sürü filmiyle beraber yıktı. Devamında 1978'te Cüneyt Arkın ile beraber oynadığı Maden filmi, 1982'de Şerif Gören ile Yılmaz Güney’in yönettiği Yol filmiyle çok büyük bir başarı kazandı. Akan’ın Cannes Film Festivali’nde En İyi Erkek Oyuncu dalında aday olduğu Yol filmi 1982'de Altın Palmiye Ödülü’nü kazanan ilk Türk yapımı film oldu. Ayrıca Tarık Akan Altın Portakal Film Festivali’nde yedi ödül alan tek erkek oyuncu ünvanıyla kırılması güç bir rekora imza attı. 100’den fazla filmde rol alan Akan’ın, 12 Eylül döneminde gördüğü işkenceyi anlatan ‘Anne Kafamda Bit Var’ adlı kitabı var. *** Müjdat Gezen: Dostluğun, kardeşliğin, sevginin adı Tarık Akan’ı dünyada dostluğu, kardeşliği, sevgiyi ve insanlığı temsil eden birisi olarak yorumlayan Gezen, “Tarık gittikten sonra onun boşluğunu neyle dolduracağız, yerine kimi koyacağız merak ediyorum. Bazı insanların boşluğu doldurulamıyor. Zeki Alasya, Levent Kırca, Sümer Tilmaç, Atilla Arcan…Üst üste geldi ki, çok can sıkıcı oldu. Sabrım kalmadı” dedi. Yıllar önce siyasi kimliklerinden dolayı Akan’ın açtığı Taş Mektep ile Müjdat Gezen Sanat Merkezi’ni birleştiremediklerini belirten Müjdat Gezen “Yıllar önce ‘Müjdat’ dedi; ‘Taş Mektep’le MSM’yi birleştirip Anadolu Yakası’nda bir yer bulalım. Bunun için bir yer arasana’ dedi. Sonra uzunca bir süre aradım ve sonra dedim ki ‘Tarık Akan’la Müjdat Gezen’e kim yer verir bu dönemde?’ Nitekim bulamadık. Yapamadık o işi.” *** Bir ustayı kaybettik Türkan Şoray: Canımızdan bir parça gitti... O benim, bizim yol arkadaşımızdı. Tarık'ı kaybettik evet ama o hep bizimle olacak, hep bizimle yaşayacak..Sinemaya ve ülkesine olan aşkıyla, onurlu duruşuyla hep saygıyla anılacak.Fatma Girik: Solan bir yaprak gibi düştü Tarık… Türk Sinemasında iyi işler yapan, devrimci, eğitimci, sinemaya çok emeği geçmiş bir adamı iki kelimeyle anlatmak mümkün mü? Tüm Türkiye’nin başı sağolsun.Ediz Hun: Çok kıymetli ve çok başarılı bir aktördü.. Hem komedi türünde, hem aşk türünde, hem macera türünde çok değerli filmlere imza attı Tarık, çok genç sayılabilecek bir yaşta kaybettik, üzüntümüz çok büyük.. Aramızdan ayrılması, gerek biz arkadaşları gerekse Türk sineması adına çok büyük bir kayıp.Hülya Koçyiğit: Hayatı boyunca inandıklarının peşinden giden, bunun için mücadele veren, Türk sinemasına çok önemli sanatsal filmler kazandıran bir ustayı kaybettik.Hale Soygazi: En güzel filmlerimi birlikte yaptık. Bebek yüzlü bir jönden sonra, çok çeşitli, farklı karakterleri başarıyla canlandırdı. Sürü, Pehlivan, Kanal birbirine benzemeyen karakterlerdi, Türk Sinemasının en önemli aktörlerindendi. Ailesinin, sevenlerinin ve sinemamızın başı sağolsun.Melike Demirağ: Twitter’dan paylaştığı mesajında “Ah benim onurlu arkadaşım ah. Yüreğimin içinde, en masum anılarımda yaşayacak sevgili Tarık Akansevgiyle, saygıyla, hüzünle hoşçakal dostum” ifadelerini kullandı.Kadir İnanır: Hepimiz bu dünyadan göçeceğiz ama erken oldu bu. Biz Türk Sineması'nın gelişmesi için uzun yıllar çalışmalar yaptık. Çok güzel eserler yaptık, daha da yapacaktık. Ama ben yalnız kaldığımı hissediyorum.Temel Gürsu: İdealleri uğruna hayatını veren çok kıymetli bir dostumuzdu. 1980’de içeriye girdi. Bunun için bedeller ödedi. Çok sevdiğimiz bir arkadaşımızdı. 2016 bizim film piyasasında bizim için büyük bir yaprak dökümü. Yılmaz Köksal, ağabeyim Tanju Gürsu gitti. Aslında bu kayıplarla beraber bir dönem kapandı. Kalan 3-5 kişiyiz. *** Ayşen Gruda: Ailemizin en güzel oğlunu kaybettik TARIK Akan ile birlikte birçok filme imza atan sanatçı Ayşen Gruda yaptığı açıklamada şu görüşleri dile getirdi: “Onun gibilerin kaybıyla beraber sevgi, dostluk ve arkadaşlıkların yitebileceğini düşünüyorum. Filmlerde vermeye çalıştığımız mesajların, a’sı b’si c’si düşüyor. Mesaj eksik kalacak diye korkmak istemiyorum. Halk o filmlerden bir şeyler öğrenmiyorsa ben o filmleri neden yaptık diye hayıflanırım. Ancak hâlâ izleniyor. Tarık, bizim ailemizin güzel yüzüydü, güzel yüzlüsüydü. Ailemizin en güzel oğlunu kaybettik. ‘Bizim aile’ diyorum çünkü o ailelerin içerisinde Tarık gibi, iyi kalpli ve onun gibi aşık olmak, onun gibi aşk yaşamak isteyenler var. Ailemizin içinde benim gibi bir ablası, Adile Naşit gibi sevgi yumağı bir annesi, Münir Özkul gibi hak ve hukuktan yana bir babası olmak isteyenler var.”   Oyun yazarı Edward Albee hayatını kaybetti
'Kim Korkar Hain Kurttan?' adlı oyunuyla tanınan oyun yazarı Edward Albee 88 yaşında hayatını kaybetti. Sözcü'de yer alan habere göre; asistanı Albee’nin New York yakınlarında bulunan Long Island’daki evinde Cuma günü öldüğünü açıkladı. Üç kez Pulitzer Ödülü’ne değer görülen Albee, Arthur Miller ve August Wilson’ın 2005 yılında ölmelerinin ardından Amerika’nın yaşayan en büyük oyun yazarı olarak görülüyordu. ‘Kim Korkar Hain Kurttan?’ 13 Ekim 1962’de Broadway’de Billy Rose tiyatrosunda sahneye kondu. Broadway’deki gösteriminden sadece bir yıl sonra Türkiye’de Kenter Tiyatrosu’nda 1963-1964 sezonunda sahnelenen oyunda, Yıldız Kenter, Müşfik Kenter, Bülent Koray ve Gülsüm Kamu başrolleri paylaştı. 2013 yılında, Oyun Atölyesi tarafından sahnelenen Tony ödüllü oyunu Hira Tekindor yönetti. Oyunda Zerrin Tekindor, Tardu Flordun, Şükrü Özyıldız ve Nilperi Șahinkaya rol aldı. Oyun, 18. Afife Tiyatro Ödülleri’nde Yılın En Başarılı Erkek Oyuncusu (Tardu Flordun) ve Yılın En Başarılı Kadın Oyuncusu (Zerrin Tekindor) ödüllerini kazandı. Adana Film Festivali'nde Tarık Akan için etkinlik yapılacak
Bugün hayatını kaybeden Tarık Akan, 23. Uluslararası Adana Film Festivali'nde yapılacak etkinlikle anılacak. Adana Büyükşehir Belediye Başkanı Hüseyin Sözlü, hayatını kaybeden Usta Sinema Sanatçısı Tarık Akan için 23. Uluslararası Adana Film Festivali'nde anma etkinliği yapacaklarını açıkladı. Hüseyin Sözlü, Yeşilçam'ın efsane aktörlerinden Tarık Akan'ın ölümünden büyük üzüntü duyduğunu söyledi. Yazılı bir açıklama yapan Sözlü, 111 filmde rol alan usta aktörü Türkiye'nin en köklü festivallerinden olan ve bu yıl 19-25 Eylül tarihleri arasında gerçekleştirilecek 23. Uluslararası Film Festivali'nde anacaklarını bildirdi. Sözlü, şunları söyledi: “Yarım asırlık sanat yaşamında ortaya koyduğu oyunculuk yeteneğiyle saygın ödüllere layık görülen Tarık Akan'ın rol aldığı filmlerden bazılarını bu yılki Uluslararası Adana Film Festivali'nde özel bölüm olarak izlenime sunacağız. Çok sayıda filmin çekildiği, birbirinden değerli yapımcı, yönetmen ve oyuncuları yetiştirerek Türk Sineması'na beşiklik eden Adana'da Tarık Akan'ın anısını sinema dolu günlerde yaşatmış olacağız.” Tarık Akan, 6. Altın Koza Film Festivali'nde ''Karartma Geceleri'' filmi ile ''En İyi Erkek Oyuncu'' ödülünü almıştı. (DHA) Ayşen Gruda: 'Ailemizin en güzel oğlunu kaybettik'
BURAK ABATAY / @abatayburak burakabatay@birgun.net Tarık Akan’ın hayatını kaybetmesi sonrasında Tarık Akan’la sayısız filmde rol almış Türk sinemasının en büyük isimlerinden, efsanevi aktrist Ayşen Gruda BirGün’e konuştu. Tarık Akan’ın ölümü sonrasında yaşadığı üzüntüyü dile getiren Gruda, birçok filmde rol arkadaşı olan Tarık Akan’ın kendisine çok fazla şey öğrettiğini ifade etti. ‘Ailemizin en güzel oğlunu kaybettik’ Ayşen Gruda, Tarık Akan’la ilgili bir aile benzetmesi yaparak şu sözleri söyledi: “Onun ve onun giblerin kaybıyla beraber sevgi, dostluk ve arkadaşlıkların yitebileceğini düşünüyorum. Bizim çektiğimiz onca filmde vermeye çalıştığımız bir yığın mesajın, a’sı b’si c’si düşüyor. Mesaj eksik kalacak diye korkuyorum. Ancak korkmak istemiyorum doğrusu. Bu halk eğer o filmlerden bir şeyler öğrenmiyorsa ben o filmleri neden yaptık diye hayıflanırım. Ancak filmlerimiz hala halkımız tarafından defaatle izleniyor. Tarık, bizim ailemizin güzel yüzüydü, güzel yüzlüsüydü. Biz ailemizin en güzel oğlunu kaybettik. ‘Bizim aile’ diyorum çünkü o ailelerin içerisinde Tarık gibi, iyi kalpli ve onun gibi aşık olmak, onun gibi aşk yaşamak isteyenler var. Ailemizin içinde benim gibi bir ablası, Adile Naşit gibi sevgi yumağı bir annesi, Münir Özkul gibi hak ve hukuktan yana bir babası olmak isteyenler var.” ‘Her şeyden önce bir eğitimciydi’ Tarık Akan’ın eğitime verdiği öneme değinen Gruda, “Tarık Akan, ülkesini seven ileri görüşlü efendi ve de iyi bir insandı. Benim içinse her şeyden önce bir eğitimciydi. En sevdiğim yanı da eğitime önem vermesiydi. Zorla kazandığı o paraları gençlerin yetişmesi için harcadı. İnşallah onun o okulu da devam eder” dedi. Tarık Akan’ın yol arkadaşlarından Müjdat Gezen için de benzer şeyi söyleyen Gruda şöyle devam etti: “Müjdat Bey de öyle eğitime yatırım yapıyor. Kim ne derse desin oradan bir yığın çocuk yetişti. Bir yığın da ben mezun ettim. Bunlar az buz şeyler değil. Bu zamanda eğitimle uğraşmak çok zor.”  ‘Başka bir ülkede olsaydı daha farklı olurdu’ Ayşen Gruda, Tarık Akan’ı “Çok büyük bir aktör” olarak tanımlarken, Akan için, “Tarık, başka bir ülkede olsaydı şayet, Robert De Niro falan olurdu. Türkiye’de ise “Ah canım yaşlanmış” oluyor. Bunlar benim kendi düşüncem. Birçok filmde birlikte oynadık. Bana sinemanın püf noktalarını öğretti. Bir sahnede ben ‘Ayakkabılarım yanmış’ diye koşuştururken beni durdurdu ve ‘Türk sinemasında ayak görünmez’ dedi” şeklinde konuştu. Ünlü oyuncu, Akan’ın dünya çapında bir aktör olduğunu belirterek Altın ayı almış bir insan olduğunu vurguladı. “Yemek dahi yiyemiyorum. Çok üzülüyorum ülkeme” Akan için “Halk tarafından çok sevilenlerden birisiydi. Halk onu anlıyor ve seviyordu. Anlamaya çalışıyordu” diyen Gruda, son yıllarda sinema dünyasındaki art arda kayıpların sanatçıların politik duyarlılığı ile ilgili olduğunu belirterek, “Uzun bir süredir ülkemden dolayı afiyetle bir yemek yiyemiyorum. Çok üzülüyorum ülkeme” dedi. Gruda sözlerine şu şekilde devam etti: “Biz sanatçılar çok hassas insanlarız. Herkesin 7 duyusu varsa bizim 17 duyusu var. Kimselerin göremediklerini görüp üzülüyoruz. Türkiye’nin bu durumuna çok üzülüyoruz. Trende çalışanlar, madenciler ve oyuncular çabuk ölen insanlardır. Stresli bir işimiz var. Kendimizi düzgün tutmaya çalışıyoruz. Kendini salıvermek diye bir lüks yok bizde. Dolayısıyla da ister istemez sağlığımız bozuluyor. Uzun bir süredir yemek yiyemiyorum ülkemden dolayı. Çok üzülüyorum ülkeme. Biz daha hassas yerlerden bakıyoruz.  ‘Kaç öğretmen kaldı’ “Ama şöyle bir şey söyleyeyim, galiba millet olarak sağlıklı değiliz. Annelerin ve babaların bile takmadığı bir mesele var: Pazartesi günü bu çocuklar boş sıralarda mı oturacak? Karşılarında öğretmen olarak kim duracak? Birinci sınıfa gidenler, ortaokul ve lisedekiler nasıl olacak da okula gidecekler? Kaç öğretmen kaldı? Eğitimin maşallahı(!) var. Ama öğrenim ve eğitim bir arada olmazsa hiçbir işe yaramaz. Eğitim anne karnında başlıyor. Ödüm patlıyor. Erkekler ağlar. Erkekler kadınlara kadınlar erkeklere muhtaçtır. Kadın ya da erkek yoktur. İnsan vardır. Çocuklarımıza 6-7 yaşında, ailedeyken, güzel kitaplar okutuyoruz. Büyük bestecileri öğretiyoruz. Ressamları, mimarileri öğretiyoruz. Sonra okula gönderince de ‘sus otur kımılda’ oluyor. Ben öğretmenim diyemem ama Müjdat Gezen Sanat Merkezi’nde, şu an gidemesem de üniversiteli çocuklar bana geliyor, çocuklarla, bir arkadaş, bir anne, bir çocuk olarak dertleşirdik. ‘Yapma etme!’ diye bir şey yoktu. Bu ne demek? Olumsuz eki nedir? Asla söylemedim. Söylemedik. Öğretmenlere o kadar çok iş düşüyor ki… Gençler çok huzursuz, kafaları karma karışık. Onlara çok üzülüyorum. Hayvan ve doğa sevgisi öğretilmeyen bir nesil yetişiyor. Korkularım var. Politikadan çok insanı korkularım var. ” ‘Benim canım kardeşim!’ Usta oyuncu, Tarık Akan’ın acı kaybına ilişkin son olarak ise “Ailemizin en güzeli gitti. Işıklı yollarda gitsin nereye gidiyorsa” dedi ve Tarık Akan’a son cümlesinde Akan’ın filmiyle seslendi: “Benim canım kardeşim!” Bu hafta 3 yeni film vizyonda
Türkiye'deki sinema salonlarında bu hafta 2'si yerli 3 film vizyona girecek. Kalandar Soğuğu Mustafa Kara'nın yönettiği ve Haydar Şişman, Nuray Yeşilaraz, Hanife Kara ile İbrahim Kuvvet'in oynadığı "Kalandar Soğuğu" izleyici ile buluşacak. Mustafa Kara'nın Bilal Sert ile birlikte senaryosunu kaleme aldığı film, insan-doğa ilişkisini arka fona alarak kişisel bir mücadeleyi ele alıyor. "Yıldızlar da Kayar: Das Borak" Yavuz Seçkin, Altan Gördüm, Altan Erkekli, Serenay Aktaş, Larissa Gacemer ile Ali Erkazan'ın oynadığı "Yıldızlar da Kayar: Das Borak", işleri ters giden ve kurdukları cast ajansıyla küçük çaplı organizasyonlara oyuncu ve dansçı gönderen iki kardeşin, ses getirecek bir projeye imza atmaya karar vermeleri sonrasında başlarına gelen komik olayları konu alıyor. "Köstebek" Daniel Ragussis'in yönetmenliğini üstlendiği filmin başrolünde Harry Potter'dan tanınan Daniel Radcliffe, Toni Collette, Tracy Letts ile Devin Druid oynuyor. ABD yapımı gerilim türündeki filmin konusu şöyle: "Bir FBI ajanı olan Nate, sivil kılığına girer ve bomba tezgahı planlayan bir terörist kumpasını ortaya çıkarmak için beyaz üstünlük yanlısı bir gruba katılır. Parlak ve geleceği olan analist yeni bir kimliğe bürünmenin zorluğuyla karşı karşıya gelirken gerçek prensiplerini korumaya çalışarak beyaz üstünlüğünün tehlikeli yer altı dünyasında yolculuğa çıkar. Fakat Dallas'a ulaşmak için Nate sandığından daha alternatif bir evrene girmek zorunda kalır." Sanatçılar Girişimi'nden Tarık Akan mesajı
Tarık Akan'ın İztuzu'na bilinmeyen desteği
Ahmet Kaya'nın üç albümü plak olarak yeniden basıldı
Beşiktaş'tan Tarık Akan mesajı: Kim unutabilir ki
Beşiktaş Kulübü, sanatçı Tarık Akan'ın vefatı nedeniyle başsağlığı mesajı yayımladı. Siyah-beyazlı ekibin internet sitesinde "Mekanın Cennet Olsun Tarık Akan..." başlığıyla yayınlanan mesajda şu ifadelere yer verildi: "Türk Sineması'na damgasını vuran, unutulmaz filmlere imza atan, Türk halkının kalbine yerleşen sanatçı Tarık Akan'ı kaybetmenin derin üzüntüsünü yaşıyoruz. Yeşilçam'ın yakışıklı jönü olarak 1971 yılında 'Solan Bir Yaprak Gibi' filmindeki Murat Sayman karakteriyle hayatlarımıza girdi Tarık Akan... Rolleriyle unutulmazlar arasına adını yazdırdı... Kim unutabilir ki; -Altın Portakal'da ilk kez en iyi erkek oyuncu ödülünü aldığı Suçlu filminin Hakan'ını... -Sev Kardeşim filminin Ferit Çalışkan'ını... -Mavi Boncuk'un yakışıklı Necmi'sini... -Hababam Sınıfı'nın Damat Ferit'ini... -Ateş Böceği'nin Tarık'ını... -Ah Nerede'nin Ferit'ini... -Altın Portakal'ı 2. kez kazandığı Maden'deki Nurettin'i... -Çifte Altın Portakal aldığı Sürü'deki Şivan'ı, Adak'taki Mümin'i... -Yol filmindeki Seyit Ali ile uluslararası alanda yarattığı etkiyi... -Pehlivan'daki Bilal, Üçüncü Göz'deki Tunç, Karartma Geceleri'ndeki Mustafa Ünal, Gülüm filmideki Ali ile gelen Altın Portakal ödülleri... Daha nice ödüllerin sahibi olan, yüzün üzerinde filme imza atan Tarık Akan, her rolüyle gönüllere daha da yerleşti... Milletimizin zihninde asla silinmeyecek bir ize imzasını attı... Gururla hatırlanacak bir çınar olarak tarihin sayfalarında yerini aldı... Allah rahmet eylesin... Mekanın cennet olsun Tarık Akan.... Merhumun ailesine, yakınlarına, sevenlerine, sinema camiasına sabır ve başsağlığı dileriz. Saygılarımızla..." Tarık Akan'ın son mesajı: Mücadele hiç bitmeyecek
Yakalandığı kanser hastalığı sonucu yaşamını yitiren sinemanın usta ismi Tarık Akan, Adana'da Çukurova Belediyesi tarafından 7 Eylül'de düzenlenen Yılmaz Güney'i anma gecesinde yapılan telefon görüşmesinde "Mücadele hiç bitmeyecek" mesajını vermişti. Tarık Akan, 9 gün önce Adana'da Çukurova Belediyesi tarafından Orhan Kemal Kültür Merkezi'nde düzenlenen Yılmaz Güney'i anma gecesine katılmayı çok istemiş, ancak rahatsızlığı nedeniyle katılamamıştı. Tedavi gördüğü hastaneden, Yılmaz Güney'i Anma Etkinliği'ne telefonla bağlanan Akan'ın konuşması, salonda duygusal anların yaşanmasına neden olmuştu. Görüşme sırasında usta sinemacı Tarık Akan, Yılmaz Güney'in bir efsane olduğunu ifade edip eşi Fatoş Güney'den mücadelesini sürdürmesini istemişti. Fatoş Güney ise, "Tarık sen bizim canımızsın ve iyileşeceksin, yine güzel işler yapacaksın" demesi üzerine Akan, "Mücadele hiç bitmeyecek" karşılığını vermişti. Tarık Akan'ın Adana için ayrı bir yeri olduğunu ifade eden Çukurova Belediye Başkanı Soner Çetin, "7 Eylül akşamı yüzlerce Adanalıyla birlikte kendisini yüreklerimize misafir etmiştik. Yılmaz Güney'i andığımız geceye bedeni gelememiş ama sesiyle "Geldim, oradayım" demişti. Kaybımız büyük. O hep anıları ve yaptıklarıyla yaşayacak. Başımız sağolsun" diye konuştu. Adele 10 yıl ara veriyor
Dünyaca ünlü İngiliz şarkıcı Adele'in, oğlunu büyütmek için önümüzdeki 10 yıl dünya turnesine çıkmayacağı ileri sürüldü. NTV'nin haberine göre; Adele, dört yaşındaki oğlu Angelo’nun büyürken hiçbir anını kaçırmamak için 10 yıl boyunca ülke dışında konser turuna çıkmayacağını belirtti. Hayatındaki en büyük önceliğin oğlu olduğunu belirten Adele, yıllar önce de sevgilisiyle ve yeni doğan çocuğuyla vakit geçirmek için kariyerine dört yıl ara vermişti. Grammy ödüllü şarkıcı, dört yıl aranın ardından 2015’te "Hello" isimli albümüyle geri dönmüştü. Adele ilk albümü ‘19’dan sonra 2011 yılında çıkardığı ‘21’ ile Guinness Rekorlar Kitabı'na çok sayıda rekor ile giriş yaptı. İngiltere'de bir yıl içinde üç milyondan fazla kopya satan ilk sanatçı oldu. "Rolling in the Deep", "Someone Like You" ile "Set Fire To The Rain" adlarındaki ilk iki single'ı ile Adele, 1964 yılındaki Beatles'ın elde ettiği başarıdan beri aynı anda İngiltere'deki hem "Resmi Single Listesi" hem "Resmi Albüm Listesi"ndeki en iyi beş içinde iki hit çıkarma başarısı elde eden yaşayan tek sanatçı unvanını aldı.   Tarık Akan'ın sinema yaşamı da direnişle geçti: Ambargoyu nasıl yıktı?
66 yaşında yaşamını yitiren usta oyuncu Tarık Akan, sinema kariyeri boyunca pek çok zorlukla karşılaşmıştı. Bunlardan en zorlusu ise salon filmlerin oynamayı reddettiği için kendisine koyulan Ertem Eğilmez yasağıydı. Akan, geçtiğimiz 9 Nisan'da Cumhuriyet'ten Ceren Çıplak'la yaptığı söyleşide o dönemi de anlatıyor. İşte Tarık Akan'ın sözleriyle Ertem Eğilmez'in ambargosunu kırma hikâyesi: "1970’te sinemaya başladığım zaman yalnızca yakışıklılığımdan dolayı salon filmlerinde oynadım. O zaman oyunculuğun, sanatın ne olduğunu bilmiyordum. Her yıl yaklaşık 12 film çektim. Aradan dört yıl geçtikten sonra sonra şunu sorgulamaya başladım: zengin aile çocuğunu oynuyorum ama ben öyle değilim ki! Öyle de büyümedim... O zengin sınıfı da bilmiyorum. Bunları sorguladıktan sonra yaptığım işten dolayı rahatsız olmaya başladım. Hayatımı değiştiren insanlardan biri Vasıf Öngören’dir. Öngören, Brecht’i en iyi bilen, sosyalist bir kişi. Gecem gündüzüm onunla geçmeye başladı. - Bir rolü canlandırabilmek için o sınıfın içinden mi olmak gerekir? Şöyle söyleyeyeyim: Vasıf Abi ile Beyoğlu’na çıkardık. Beyoğlu’nda karşıdan gelen adamı bana gösterir ve o adama bakıp kıyafetinden, duruşundan, halinden hangi yöreden olduğunu, hangi mesleği yaptığını, kültürünü tahmin etmemi isterdi. Sonra o adamı çevirip konuşurduk ve yanlış tahminler yaptığımı anlardım. Bir adamı bu şekilde tanıma şansı verirdi. Bu bakıp tahmin etmelerin her biri bir kişiyi sinemada canlandırmanın içine girer... Yani dağdaki bir çobana smokin giydir ve bak. O smokinle nasıl oturup kalkıyor, bak. Gerçek smokin giyen insanla aradaki farkı hemen anlarsın. - Salon filmleri için hissettiğiniz duygu da smokin giydirilen çoban örneği gibi mi? Anadolu’da büyüdüm, albay çocuğuyum. Orta sınıfın altında geliri olan bir ailenin çocuğuydum. Öbür kısmı bilmem, tanımadım da. O günler Yeşilçam’ın en önemli yedi büyük şirketi beni protesto etti. - Sizin dönemin sinemasını tekelinde bulunduran isimlerden Ertem Eğilmez (Hababam Sınıfı’nın yönetmeni) size yasak mı koydu? Evet. Salon filmleri çekmek istemediğim için Ertem Eğilmez bana yasak koydu. “Aç kalacaksın, benim dediğimi yapacaksın” dedi. İnat ettim... Ve hiç film teklifi gelmiyordu. Bir buçuk yıl hiç film çekemedim. Bir buçuk yıl boyunca elimde biriktirdiğim paraları yavaş yavaş yedim ve bitirdim. Bu dönemde de Yavuz Özkan’ın bana vermiş olduğu “Maden”in senaryosunu okudum. Ama para yoktu. Yavuz Özkan, “Cüneyt Arkın’a da teklif edelim iki star ilk defa Türk Sineması’nda yan yana gelirse ortalığı karıştırırız” dedi. Cüneyt, senaryoyu okudu ve kabul etti. Anlaşma yaptık, şirkete ortak oldu. Ben o anlaşmayla Anadolu’da film satın alan bütün şirketlere gittim ve “Maden”i sattım. Torbalar dolusu senetlerle Yeşilçam’a geldim. Bu fimle büyük iş çıkardık! Bana ambargo koyan yedi şirketin ağzı açık kaldı, onların ambargosunu tamamen yıktım. Tarık Akan'ın sandalyesine çiçek bıraktılar
Tarık Akan'ın ölüm haberini alan sevenleri, usta oyuncunun Akyarlar Mahallesi'ndeki yazlığına gelmeye başladı. Akan'ın oturduğun evinin önündeki sandalyesine begonvil başta olmak üzere çiçekler bırakan hayranları, sanatçı için dua etti. Sanatçının 8 yıldır yazlığına bakan yardımcısı Ayşe Altınparmak, ünlü sanatçının ağabeyi gibi olduğunu anlattı. Akan'ın çok iyi bir insan olduğunu belirten Altınparmak, "Bodrum'a stres atmak için sık gelirdi. Mücveri, domatesli pilavı çok severdi. Özellikle onu yemek için gelirdi. Çok başka bir insandı. Sabahhaberini aldığımda çok üzüldüm" diye konuştu. "HASTALIĞINI YENECEĞİNİ ÜMİT EDİYORDUM" Tarık Akan'ın kanser olduğunu öğrendikten sonra da Bodrum'a gelip gittiğine değinen Altınparmak, şöyle dedi: "Geldiğinde 15 gün kalıyordu. Senede bir, iki kez tekrarlıyordu. Yaz sezonunu sevmiyordu kalabalık olduğu için, sezon başı ve sezon sonu olmak üzere iki kere geliyordu. Hastalığını yeneceğini ümit ediyordum. Eşiyle konuştuğumda hastalığını yenmeye başladığını söylüyordu. Biz de seviniyorduk, öleceğine asla inanamadım. Başaracağını umuyordum, öyle düşüncem vardı ancak öyle olmadı." Sanatçının hayranlarından Figen Ağca da Tarık Akan'ın dik duruşu ve kişiliğiyle örnek bir insan olduğunu söyledi. "Onun için söyleyecek çok şey var. Çok üzüldük, mekanı cennet olsun. Çok mütevazı bir hayat yaşıyormuş, görüp öğrendik" diyen Ağca, sanatçının kendine ait bir dünyası olduğunu ve abartıyı sevmediğini ifade etti. Sanatçının yemek yediği evinin yakınındaki restoranın şefi Tekin Macak da kendisinin çok iyi bir insan olduğunu belirtti. Tarık Akan'ı kaybettikleri için üzüntüsünü dile getiren Macak, "19 yıl bizde yemek yedi. Kendisine hizmet etmekten mutluluk duyuyorduk. Bir şey söyleyemiyorum, çok üzgünüm." dedi. Fenerbahçe'den Tarık Akan mesajı
Tarık Akan: Hiçbir darbe demokrasinin ‘d’sini dahi getiremez
Sıla, Davut Güloğlu’nu affetmedi
Sıla, Yenikapı'daki AKP mitingiyle ilgili yaptığı “Kesinlikle darbeye karşıyım ama Yenikapı’daki şova katılmayacağım” açıklamasına sinirlenip kameralar karşısında kendisine küfür eden Davut Güloğlu’ndan şikayetçi oldu. Hürriyet'in haberine göre ünlü şarkıcı, avukatı aracılığıyla İstanbul Cumhuriyet Başsavcılığı’na suç duyurusunda bulundu. Dilekçede Sıla’nın onur, şeref ve saygınlığına saldırdığı gerekçesiyle Güloğlu’nun üç aydan iki yıla kadar hapis veya adli para cezası ile cezalandırılması talep edildi. Davut Güloğlu, Sıla'ya küfrettiği programın ardından kendisini şöyle savunmuştu: "“Ben bir defa s...r çekmişim, bana günlerdir edilmeyen hakaret, edilmeyen küfür kalmadı. Bu mu demokrasi? Ölmüş anama, 7 yaşında kaybettiğim kız kardeşime sövüyorlar. Bu mu insanlık? Görüntülerde de var, normal konuşurken birden kızıyor ve sinirleniyorum. Küfretmeye başlıyorum. Çünkü gerçekten bu milletin 15 Temmuz’dan bu yana neler yaptığına her gece şahit oldum. Onları düşündükçe deliriyorum. O konuşma sırasında da öyle oldu. Ben orada doğrudan Sıla’ya küfretmedim. Vatanını sevmeyenler, milletinin yanında olmayanlar için s...sin gitsin diyorum. Genel olarak küfrediyorum." Sahibinden satılık sahibinin sesi
Mevcut olanı gerçek, henüz var olmamış olanı gerçek dışı sayarız. O halde umudu da gerçek dışı sayalım; çünkü mevcut olandan değil, henüz var olmayandan beslenir. Mevcut şeylerin kalıcı olduğuna, hep aynı olanın geri geleceğine dair anlayış o kadar egemendir ki umut besleyenleri yıldırmak için hazır kalıp cümleleri ezberden sıralayabiliriz: “Bırakın hayal kurmayı, gerçekçi olun, ayaklarınız yere bassın!” Ama ayaklarımızın bastığı zeminin kaygan olduğunu unutuyoruz. Gerçekçi olanlar, zeminleri sağlammış gibi şeyleri ve düşünceleri hakikat sananlardır ve gündelik yaşamlarında da bu sözde hakikatleri yineleyerek bize dejavu yaşatırlar. Bu toplumda, “ben bu ânı daha önce yaşamamıştım” diyen var mı? Durmadan dönen vinil bir plak gibi, medyada dönen düşüncelerle vinil bir gerçeklik yaşarken, yaşamsal, organik olanın gerçek dışına ötelenmesi tuhaf. Organik olanın gerçek dışı sayılması ve vinilin, plastik olanın gerçekmiş gibi sunulması, en temel ekolojik sorunumuz. Organik olan, yaşamsal süreçlerle birlikte başka şeylere dönüşüp evrilirken, plastik doğada parçalanmadan yıllarca hep aynı kalabiliyor. O yüzden doğayı gerçek dışı, sentetik olanı da gerçek sanıyoruz galiba. O yüzden toplumsal ve politik ekolojimizdeki plastik varlıkları göklere çıkarıyoruz. Vinil gerçekliğin ünlü logosunu bilirsiniz: Gramofonda sahibinin sesini dinleyen köpek. İngiliz ressam Francis Barraud, kardeşi Mark ölünce teriyer cinsi dişi köpeğini, Nipper’ı yanına alır. Sadece köpeğini değil, ayrıca silindir fonografını ve kardeşinin ses kayıtlarını da. Barraud, fonografta çalan Mark’ın sesini Nipper’a dinlettiğinde, köpeğin pürdikkat kesildiğini fark edince “Sahibinin Sesi” adını vereceği meşhur resmi yapar. Barraud yapıtını 1899’da dönemin fonograf üreten şirketlerine satmaya çalışsa da başarılı olamaz ve aynı yıl yeni kurulmuş olan Gramophone Company ile, resimde değişiklik yapması koşuluyla anlaşır. Orijinal resimde yer alan silindir fonografın yerine, şirketin ürettiği pikaplardan birini yerleştirir.  Plastik gerçekliğin bu logosu, ‘efendi ve köle’ ilişkisinin bir simgesine dönüşmüştür. Hem orijinal resmin hem de şirketin adı dişi köpeğin sahibinden “master”, yani “efendi” olarak söz ediyor çünkü. Bugün insanların köpeklerinden, “can yoldaşım, oğlum, kızım” diye söz ederken işitebilirsiniz, ama her şeyi evrim skalasına göre yargılayan ve Batılı erkeği uygar, modern, dolayısıyla en evrimleşmiş olarak tanımlayan dönemin sosyal Darwinci anlayışı, uygar ile yabani, insan ile hayvan, erkek ile kadın, efendi ile köle arasındaki ayrımı meşrulaştırmakla meşguldu. Sömürgeciler Batı dışı toplulukları, ‘yabanileri evcilleştirdiklerinde’ kendilerini efendi, yerli halkı ise köle olarak tanımladılar. On iki bin yıl önce ilk evcilleştirilen hayvan olan köpek ile insan-efendi arasındaki ilişki, Batılı erkeğin tüm ‘yabani’lerle kuracağı ilişkiye örnek teşkil edecektir ve Barraud’un resmi, dönemin ruhunu yansıtıyor. Resmin yapıldığı dönem, Batı’da köleliğin yasaklandığı dönemdir; efendinin fiziksel varlığı ortadan kalkmış, sese dönüşmüştür. Efendi ortada gözükmese de sesi içimizde iç ses olarak çınlamayı sürdürür. Biz ‘sözde yurttaşlara’ kölelik yasalarını hatırlatan sesini işitince pürdikkat kesiliyoruz hâlâ. Ve “Sahibinin Sesi”, Bentham’ın 1785’de tasarladığı hapishane modeli “panoptikon”, yani ‘sahibinin bakışı’ ile bütünleşmiştir. Gözetim toplumunun bir metaforuna dönüşen panoptikonda, iktidar fiziksel olarak var olmasa da hep gözetlendiğiniz hissine kapılır, düşünce ve bedeninizi kalıba sokarsınız. Ve artık sahibinizin sesi ve bakışı olmuşsunuzdur, ama yıprandığınızda, sahibinden satılık atık muamelesi göreceksiniz. “Sahibinin sesi” ve ‘sahibinin bakışı’ hiç değişmeden kalan, sentetik, umutsuz plastik varlıklara göredir ve ne yazık ki toplumsal ekolojimiz plastik atıklarla dolu ve bu atıklardan kurtulamazsak sonumuz felaket. Yeryüzünü ekolojik felaketten kurtarmak mı istiyorsunuz? Çok geç olmadan toplumsal ekolojiden, kendimizden başlayalım işe; ‘sahip’ten ve ‘sesi’nden kurtulalım önce, umut olalım, yaşam olalım, ne dersiniz? Drakula’nın izinde Transilvanya
GÜLŞAH ELİKBANK Yıllar evvel, 2004 yılının soğuk bir kış günü yolumun düştüğü Romanya, hayatımı değiştirdi aslında. Transilvanya’nın tekinsiz ve büyülü şatolarını, sokaklarını gezerken içimde bir şeyler değişmişti, bunu derinden hissetmiştim. Özellikle de Bran şehrinde, Drakula Şatosu’na adım attığımda… Drakula’nın aslında 15. yüzyılda yaşamış ve Osmanlı’nın başına bela olmuş, nam-ı diğer Kazıklı Voyvoda olduğunu öğrendiğimde yaşadığım şaşkınlığı hâlâ hatırlıyorum. 3.Eflak Prensi Vlad Tepeş’in gerçek hikâyesini dinlediğim zaman içime bir hüzün çökmüştü. Oldum olası insan doğası, onun içindeki kötülük ve zalimlik hakkında kafa yorarım ama Vlad Tepeş tüm düşündüklerimi yeniden sorgulamama neden oldu. 2004’ten beri zihnimin içinde onunla konuşuyordum, sanki onu anlamayı başarırsam insanlığı anlayacaktım. Bu nedenle 2012’de yolumu yine Romanya’ya düşürdüm ama bu sefer ne aradığımı ve onu nerede bulacağımı biliyordum. İşte yıllar sonra, aynı sokakları, elimde Yalancılar ve Sevgililer romanımla geziyordum. Hikâyeye başlamak için Braşov’daki Kara Kilise’yi görmem yeterli olmuştu. Vlad Tepeş’in en bilinen öldürme yöntemi kazığa geçirmekti. Ben de günümüzde başlattığım öykümü Kara Kilise’nin önünde kazığa geçirilmiş bir politikacı ile başlatmıştım. Polisiye tadında başlayan macera, insanın kendi özünü anlaması, kendini bir yere ait hissetmesi ve geçmişi affetmesi üzerinde hızla şekillendi. Okurların romanı bu kadar sevmesini, karakterlerin ve tarihin iç içe geçmesine bağlıyorum. Aslında yüzyıllar geçse de değişen bir şey olmadı çünkü. Sadece şiddetin şekli değişti.  Romanya’nın siyasi tarihi de oldukça ilginç. Vlad Tepeş dönemindeki kanlı prenslik geçmişi, sonrasında kraliyet ailesi ve ardından gelen, uzun yıllar süren diktatörlük rejimi. Ülkeyi her yanıyla değiştiren Çavuşesku. Vlad Tepeş ve Çavuşesku’yu Romanya’da araştırırken çok tuhaf bir şey de keşfetmiştim. İkisi de tüm yaptıkları zalimliklere rağmen, bir kısım için kahramandı, onlara göre kötü olan Fatih Sultan Mehmet veya Amerika gibi ülkelerdi. Kahraman veya cellat, ne yönden baktığınıza göre değişiyordu. Yalancılar ve Sevgililer romanımda kahramanım Maya şöyle anlatıyordu bunu: “ Tarihte neler olduğu değil, olanları kimin yazdığı önemlidir. Kahramanın cellada, celladın kahramana dönüşmesi an meselesidir. Tarihi yazanların kimden taraf olduğunu asla bilemezsiniz.” Vlad Tepeş ve ailesi Ejderha Tarikatına üyeydi. Tarikatlar her dönem insanlığın başına dert açmıştır. Bunu görmek için biraz tarih bilmek yeterli aslında. Ejderha Tarikatı ve Çavuşesku bana günümüz Türkiyesi’ne bakarken epey yol gösterici oldu bu anlamda. 2014’te yayınlanan romanımı yeniden okurken aslında bugünleri o vakitler sezdiğimi gördüm. Sanırım yazarlar tarihe bakarken onun nasıl tekerrür edebileceğini de duyumsuyorlar. Çavuşesku diktatörlüğünü ve tarikatların etkisini anlatırken yazdığım şu satırlar bugünlere bir gönderme sanki: “Türkiye güçlü bir ülke, orada yaşadığım sürede fark ettiğim çok net bir şey oldu. O da sizlerin Atatürk’e olan bağlılığınız. Sizi kurtaracak olan budur. Her zaman.” İşte tüm bunları, Prontotour’un başlattığı Kitap Turları ile Transilvanya’da benimle bu geziye gelen harika insanlara anlatma fırsatım oldu. Bir akşam yemeğinde, romanımdan bölümler okuduktan sonra insan ruhunda kötülüğün mü iyiliğin mi ağır bastığı yönünde yaptığımız tartışma, çocukluğumuz hakkında dertleşmemiz, Vlad Tepeş’i anlama gayretimiz; zihnimde unutulmaz hatıralar arasına girdi. Romanın şu satırları bizi epey düşündürdü: “ Bakmayın iyilikle ilgili söylenmiş onlarca güzel söz olduğuna, kötülük teşvike ihtiyaç duymaz ne de olsa.” Gezide öyle müthiş insanlarla tanıştım ki. Gece ay ışığı tepemizdeyken, yıldızlara bakıp yaptığımız dostça sohbetler, karanlığın içinde parlayan gülüşlerimiz; hepsini mutlulukla hatırlayacağım. Bir romanın izinde çıktığımız bu yolculuk bizi yine değiştirdi. Belki de insanın gizemi burada saklı; sürekli değişmesinde. Çünkü Maya’nın da romanda söylediği gibi; “Yolculukların sonunda, insan aradığını değilse de kendine ait izleri bulabiliyordu.” Yalancılar ve Sevgililer romanım birçok okuru Transilvanya yoluna düşürmüştü bunu biliyordum ama yazarıyla o yola çıkmak sanırım insan ömründe bir kere yaşanacak özel anlardan. Bunu gerçekleştirdiğim için kendimi çok şanslı sayıyorum ve yeniden o yola çıkmak için sabırsızlanıyorum. Yeni turlar ve detaylar Prontotour’un websitesinde mevcut. Gerisi okurlara kalmış. Üstelik Doğan Kitap’tan Ocak ayında çıkacak yeni romanımla ilkbahar sonunda sürpriz bir İngiltere turu da bizi bekliyor. 6 Ekim’de ise Ayşe Kulin’in Sevdalinka romanı eşliğinde Saraybosna gezisi var. Ayşe Kulin, Sevdalinka romanını yazdığı sokakları, etkilendiği olayları ve aşk hikâyesini yerinde anlatacak okurlarına. Sanatçı dostları Tarık Akan'ı anlattı
Ünlü oyuncu Tarık Akan'ın ölüm haberi sanat camiasını ve sevenleri üzüntüye boğdu. Akan'ın 66 yaşında hayatını kaybetmesinin ardından sosyal medyadan binlerce taziye mesajı yayımlanırken, CHP lideri Kemal Kılıçdaroğlu da üzüntüsünü dile getirdi. Öte yandan beraber çalıştığı ve Yeşilçam'a damgasını vurmuş sanatçı dostlarından bazıları CNN Türk yayına katılarak Tarık Akan'ın ölümü sonrası üzüntülerini paylaştılar. Hale Soygazi Tarık Akan'ı anlattı Sanatçı Tarık Akan'ın ölümü sinema dünyasını yasa boğdu. Usta oyuncunun ölümünün ardından CNN Türk canlı yayınına bağlanan Hale Soygazi, "Söyleyecek bir şey bulamıyorum çok çok fenayım" dedi. Soygazi, şöyle konuştu: O kadar beklenmedik bir şey ki. Çok iyi bir arkadaşımdı en güzel filmleri birlikte yaptık, birden bire oldu. Hiç beklemediğim bir şeydi, söyleyecek bir şey bulamıyorum çok çok fenayım. Çok takdir ettiğim çok farklı bir oyuncuydu. Nebil Özgentürk: Çok erken kaybettik Nebil Özgentürk : Tarık abi gece 01.00 sularında vefat etti. Büyük bir aktördü, çok erken kaybettik. Ülke meselelerini konuşurdu. Ülkesine bağlı insan karakteri. Sulusepken şeylerle ilgilenmeyen ülkesinden sorunlara kendini vakfetmiş bir kişi. Nazım Hikmet Vakfı'nın ikinci başkanı. Atatürk'e dair en küçük eleştireye tahammülü yoktu. Darbelerin mağdurudur ayrıca. Çok üzülüyoruz. Sinema Tarık Akan'ı asla unutmayacak ve çok arayacak. Perihan Savaş: Çok özel bir insandı "Haberi sizden öğrendim. O kadar kötüyüm ki. Çok şeyler paylaştık. Duruşuyla hayata bakışıyla çok özel bir insandı. Çalışırken çok neşeli bir insandı. Sette herkesi güldüren çok keyifli bir adamdı. Kendisiyle çok şeyler düzelsin diye uğraştık." Şerif Sezer: Hiç beklemiyordum "Çok üzgünüm. Hep onun iyi olacağını düşünüyordum. Bir kere telefonda konuştuk 'iyiyim ben, nereden çıkarıyorsunuz dedi.' Hiç beklemiyordum çok üzgünüm" Arif Keskiner: Emek ve özgürlük için mücadele etti Yapımcı Arif Keskiner de Türkiye'nin çok kıymetli bir sanatçısını kaybettiğini söyledi. Keskiner "Tarık Akan Türk sineması için önemli bir insandı. Emekten, özgürlükten yana mücadele etti. Birlikte 'Maden' filmini yapmıştık. Yakın bir arkadaşımdı. İyi bir Atatürkçü'ydü." dedi. Müjdat Gezen: Karaciğere sıçramıştı Müjdat Gezen ise Tarık Akan'ın akciğer kanserinden kurtulma olasılığı olduğunu ancak kanserin karaciğere sıçradığını açıkladı. Gezen "son zamanlarda o aslanlar gibi adam erimişti. 2 senedir tedavi görüyordu" dedi. Kılıçdaroğlu'ndan Tarık Akan için taziye mesajı
Hale Soygazi: Tarık Akan'ın vefatına alışmam çok zor olacak!
Birçok Yeşilçam filminde birlikte başrol oynadığı rol arkadaşı Hale Soygazi, Tarık Akan'ın vefatına ilişkin olarak, "Hiç beklemiyordum, tedavisi sürüyordu. Erken bir kayıp. Alışmam çok zor olacak bu acı habere" dedi. NTV canlı yayınına bağlanan Soygazi, unutulmazlar arasına giren 'Oh Olsun' filmini hatırlatarak, çok sevdiğim filmlerden biriydi. Zaten Tarık oynuyorsa bir filmde ben de kabul ederdim hemen. Tam bir aktördü. Her rolü oynayabilirdi" diye konuştu.  Hale Soygazi'nin açıklamaları şöyle: "Çok sevdiğim bir oyuncu arkadaşımdı. Birlikte çok güzel filmler çektik Ertem Eğilmez yönetmenliğinde. Unutulmazdı bunlar. Zaten Tarık oynuyorsa bir filmde ben de kabul ederdim hemen. Türk sinemasının en iyi filmlerini yaptı. Erken kaybettik. Çok iyi bir oyuncuydu. Hastalığı hakkında haberim vardı. Son zamanlarda görüşemedik. Hiç beklemiyordum, tedavisi sürüyordu. Erken bir kayıp. Alışmam çok zor olacak bu acı habere. Kamera arkasında çok keyifliydi. En önemli şey arkadaşlık ve dayanışmadır. Onun için çok rahattı onunla oynamak. Oh olsun çok sevdiğim filmlerden biriydi. Eğlenerek çalıştık, kamera arkasında da önünde de neyse oydu. Şöhret olmanın getirdiği farklı durumların hiçbirini yaşamadı. Tam bir aktördü. Her rolü oynayabilirdi; komedi de dram da. Sürü mesela bir örneği." Tarık Akan vefat etti
Yeşilçam'ın unutulmaz oyuncusu Tarık Akan akciğer kanseri nedeniyle 66 yaşında hayatını kaybetti. Nâzım Hikmet Kültür ve Sanat Vakfı acı haberi teyit etti.  CNN Türk yayınına katılan usta oyuncu Müjdat Gezen ise, kanserin karaciğere de sıçramış olduğunu kaydetti. Tarık Akan kimdir Asıl adı Tahsin Tarık Üregil olan Tarık Akan, 13 Aralık 1949 yılında İstanbul'da bir abla ve bir ağabeyden sonra üçüncü çocuk olarak dünyaya geldi. Tarık Akan, subay olan babası Yaşar Bey'in görevi nedeniyle Erzurum Dumlupınar İlkokulu'nda başladığı ilkokulu Kayseri'de tamamladı ve babasının emekliliğinden sonra ailesiyle İstanbul Bakırköy'de yaşamaya başladı. Yıldız Teknik Üniversitesi, Makine Yüksek Mühendisliği'nde okuyan Tarık Akan, ardından Gazetecilik Yüksek Okulu'na girdi ve bu bölümden mezun oldu.Yeşilçamın politik yakışıklısı Sinemaya geçmeden önce Bakırköy plajlarında cankurtaranlık ve işportacılık yapan Akan, 1970 yılında Ses Dergisi'nin açtığı Sinema Artist Yarışması'nı kazanarak 1971'de ilk filmi olan 'Solan Bir Yaprak Gibi'yle kamera karşısına geçti ve Tarık Akan adını aldı. Tarık Akan'ın ardından: Unutulmaz Filmleri 1979 yılında zorunlu askerlik görevini yedek subay olarak Denizli'de tamamlayan Akan, 1970-1975 arası yılda 12 filmde rol alarak Yeşilçam’ın en parlak günlerinde yer aldı. Emel Sayın'la ‘‘Mavi Boncuk’’ta Hülya Koçyiğit'le ‘‘Sev Kardeşim’’de, Hale Soygazi ile ‘‘Gece Kuşu Zehra’’da oynadı ve ‘‘Hababam Sınıfı’’ ile Türk sinemasının unutulmazları arasına girdi. Akan, daha sonra ‘‘değişirken yok olmayı’’ göze aldı ve mesajı olan filmler yapmaya karar verdi. Bu kararın ilk ürünü "Nehir"i Cüneyt Arkın'la birlikte oynadığı ‘‘Maden’’, ‘‘Sürü’’, ‘‘Yol’’, ‘‘Kanal’’ gibi politik filmler takip etti.Oğlu, gençliğini oynadı 1986 yılında Yasemin Erkut ile evlenen oyuncunun aynı yıl Barış Zeki Eregül adlı oğlu dünyaya gelmiştir. İki yıl sonra, 1988 yılında Yaşar Özgür Eregül ve Özlem Eregül adındaki ikiz çocukları dünyaya gelmiştir. Oyuncu, evlendikten dört yıl sonra 1989 yılında boşanmıştır. Akan'ın, ilk çocuğu olan Barış Zeki Eregül 2009 yılında Tarık Akan'ın da oynadığı "Deli Deli Olma" adlı filmde babasının gençliğini oynayarak oyunculuk hayatına atılmıştır.2,5 ay hücre cezası 12 Eylül döneminde Tarık Akan, askeri darbenin hemen ardından, 1981 başlarında, Almanya’da yaptığı bir konuşma yüzünden yurda dönüşünde tutuklandı. Tutuklanmanın nedeni, sağcı bir gazetenin manşete çıkardığı yanlı ve yalan haberdi. Böylece 12 yıl hapis istemiyle uzun bir yargılanma süreci başladı ve 2,5 ay hücre hapsi cezası aldı.Yazarlıktan eğitimciliğe 2002 yılında hapishane günlerini ve darbe sürecini "Anne Kafamda Bit Var"isimli kitabında anlatan Akan, yazarlık deneyiminin yanında 1991 yılında daha önceleri kendisinin de okuduğu Taş Özel İlkokulu'nu yap-işlet-devret sistemi ile alarak Özel Taş Koleji'ni kurdu ve eğitim sektörüne de giriş yaptı.Nesin Vakfı Yönetim Kurulu başkanı Eğitim konusunda da diğer işlerinde olduğu gibi başarılı oldu. Aziz Nesin'in vefatından sonra görevini devir alan oğlu Ali Esin'den vakıf başkanlığını devir alarak, 2005 yılında Nesin Vakfı’nın Yönetim Kurulu Başkanlığı görevini yaptı.Cannes’da aday oldu 111 sinema filmi ve 4 televizyon dizisinde rol alan ünlü oyuncu, 1985 yılında Berlin Uluslararası Film Festivali’nde “Pansiyon” filmi ile Gümüş Ayı Mansiyon Ödülü'nü aldı ve 1982 yılında Cannes Film Festivali’nde “Yol” filmi ile En İyi Erkek Oyuncu adayı oldu. 1973 – 2002 yılları arasında 12 ödüle layık görüldü. Akan bir süre önce akciğer kanserine yakalanmıştı. *** Akan'ın ölümü sonrasında taziye mesajları Tarık Akan'ın ölüm haberi herkes tarafından üzüntüyle karşılanırken sosyal medyada binlerce taziye mesaj yayımlandı. O mesajlardan bazıları şöyle: Başarılı bir sanatçıyı,halkına bağlı bir eğitimciyi, ülkesinin sorunlarına duyarlı bir yurttaşı; Tarık Akan'ı kaybettik. Başımız sağolsun.. Üzüldüm ulan.. Neredeyse tüm filmlerini ezbere biliyorum ama hep bu an geliyor aklıma #TarıkAkanpic.twitter.com/7tcHMbQDPS Biz seni çok sevdik. Ah be Tarık Abi.... pic.twitter.com/5rQSYKNLEu Bazı insanlar hiç ölmeyecek gibi gelir. Tarık Akan'ın gidişine inanamadım. pic.twitter.com/9ZBAXUXVP3 Chet Faker bundan böyle Nick Murphy
Salon yeni sezon programını açıkladı
Sonbaharın yaklaşmasıyla birlikte konser mekanlarının yeni sezon programları netleşiyor. İstanbul’un en önemli sahnelerinden Salon IKSV de bu yıl ev sahipliği yapacağı konserlerin ilk bölümünü açıkladı. Duyurulan programa göre Eylül ayının son haftasından itibaren başlayacak sezon boyunca The Veils, Jehan Barbur, Liima, Local Natives ve Plaistow gibi isimler Salon IKSV’ye konuk olacak. Programın tümü şu konserlerden oluşuyor: 24-25 Eylül / Battles 29 Eylül / Jehan Barbur 30 Eylül / Mashrou’ Leila 1 Ekim / Kalben 6 Ekim / Cihan Mürtezaoğlu 7 Ekim / Jakuzi 8 Ekim / Jaakko Eino Kalevi 13 Ekim / Selim Saraçoğlu 15 Ekim / Liima 20 Ekim / Sena Şener 22 Ekim / ANNA RF 26 Ekim / Azam Ali & Niyaz 27 Ekim / Mammal Hands 28-29 Ekim / Avishai Cohen 5 Kasım / Choir of Young Believers 12 Kasım / Dorian Concept 19 Kasım / The Veils 24 Kasım / Local Natives 26 Kasım / Gevende 29-30 Kasım / Oh Land 1 Aralık / Tellef Raabe 7 Aralık / Plaistow 8 Aralık / Neil Cowley Trio 9 Aralık / Kerem Görsev Trio 16 Aralık / Gaye Su Akyol & Bubituzak 17 Aralık / The Comet Is Coming 11 Şubat / The Dears Plakseverlere müjde: Kadıköy Plak günleri başlıyor
Plak severlere müjde veren Kadıköy Belediyesi PlaKadıköy’ | Kadıköy Plak Günleri düzenliyor. Bu yıl ilki yapılacak olan ‘Kadıköy Plak Günleri 24 – 25 Eylül 2016 tarihlerinde Moda’da gerçekleşecek. Son yıllarda yeniden müzikseverlerin gözdesi olan plaklar için Kadıköy belediyesi Plak Günleri yapıyor. 24 – 25 Eylül 2016 tarihlerinde Kadıköy Mesleki ve Teknik Anadolu Lisesi bahçesinde gerçekleştirilecek PlaKadıköy’ | Kadıköy Plak Günleri’nde başta Kadıköy olmak üzere İstanbul’un önemli plakçıları bir araya gelecek. Etkinlikte söyleşi ve plak okuma etkinlikleri, yayıncı stantları yanı sıra plak koleksiyoncularının, plak müdavimlerinin buluşacağı etkinlikte plak satışı değiş – tokuş stantları, Plak DJ seçki yayınları yer alacak. Plak etrafında buluşan tüm bileşenleri aynı atmosferde toplayacak etkinlikte DJ performansları ile Mete Avunduk ve Ozan Maral farklı tınıları dinleyicilerle buluşturacak. Muhabbet etkinlikleri ise Murat Meriç, Cemal Ünlü, Mehmet Tez, Güven Erkin Erkal ve Murat Başer'in katılımlarıyla gerçekleştirilecek. Birbirinden değerli akustik vokallerin sahne alacağı Plak Günleri konserlerinde, Cenk Taner, Taner Öngür, Özge Fışkın, Cihan Mürtezaoğlu ve Nil İpek dinleyicilerle buluşacak. Etkinlikle ilgili daha detaylı bilgi için: plakadikoy.kadikoy.bel.tr Program  24 Eylül 2016 Cumartesi 13:00 Açılış 14:00 Muhabbet/ Murat Meriç: Plaklarla Memleket Tarihi 17:00 Muhabbet / Cemal Ünlü; Git Zaman Gel Zaman (Fonograf - Gramafon – Taş plak) 19.00 Konser Cenk Taner Özge Fışkın 22:00 Yarın Görüşürüz 25 Eylül 2016 Pazar 13:00 Açılış 14:00 – 16:00 DJ Set | Mete Avuduk – Ozan Maral 17:00 Muhabbet / “Bir plak gibi gökte dönüyor mavilik” Mehmet Tez, Murat Meriç, Güven Erkin Erkal, Murat Beşer (Moderasyon) 19.00 Konser Nil İpek – Cihan Mürtezaoğlu Taner Öngür 22:00 Seneye Görüşürüz Tarih: 24- 25 Eylül 2016-09-08 Yer: Kadıköy Mesleki ve Teknik Anadolu Lisesi/ Moda  Eyleme dönüşen eleştiri
Bir tv programında ‘istem dışı körlük’ denebilecek bir deneyimin belgeselini izledim. Sunucu elindeki bir gazeteyle birlikte mikrofonu uzattığı kişilere 45 saniyede gazetede kaç fotoğraf olduğunu sorar. Yapacakları iş basittir, sayfaları çevirip fotoğrafları sayacaklardır. Verilen yanıtların hepsi yanlıştır, ama asıl önemlisi; doğru yanıtın aslında gazetenin ilk sayfasında görünür yerinde yazılı olarak var olmasıdır ve buna rağmen görsellere kilitlendiği için kimsenin yazıya bakmamasıdır. Aynı programda bir başka örnek ise; kurgulanmış bir soyguna tanık olan kişinin soygunu izleyen kişilerce manipüle edilmesi. Soygun bitip polisler gelince marketteki herkes oldukça kısa boylu adam için 1.80-1.90m gibi tarifler yapar. Sürüye karşı gelmek zordur ve çok geçmeden kahramanımız adamın uzun boylu olduğuna kendini ikna eder. Mahalle baskısına maruz kalıyorsunuz ve bu gerçekten çok güçlü. Sunucu programında bu tür tasarımları planlayan kişileri ‘zihin kontrol ustaları’ olarak nitelendiriyor.. ‘İstem dışı körlük’ ve ‘toplum baskısı’ insanın düşünsel yetisinin, eleştirel bakışının kontrolünü teslim alıyor. Eleştiri ise iradi bir başkaldırı. Eleştirinin tanımına, buradan yapmak için lafı uzattığımın farkındayım. Çünkü eleştirinin özü iktidar, hakikat ve özne arası birbirine bağlı bir demet ilişkiden oluşuyor. Çünkü eleştiri, öznenin hükmedilmekten kurtuluşunun temin edilebileceği bir alandır/alan olmalıdır. Kant ise bilme cesaretinden bahseder, iktidar ve hakikat bağlamında özneyi hükmedilmekten kurtarma girişimini, aydınlanma ile tanımlar. Eleştiriyle ilgili esas sorumluluğun bilgiyi bilmekten geçtiğini söyler. Onun aydınlanma dediği şey yani. “...Nesneyle ilgili bilgimizin sınırlarını ve koşullarını arayan eleştirel bir felsefe değil de; öznenin, kendimizin dönüştürülmesinin sonsuz olanaklarını arayan bir eleştirel felsefe.” (Michel Foucault, The Politics of Truth) Eleştiri herşeyden önce derinlemesine bilgi, kavrama, analiz gücü gerektirir, açıklayıcı, inceleyici, göstericidir, eğitim ve araştırma gerektirir, düşünce ve ifade özgürlüğü çerçevesinde bir haktır. Hiç bir eleştiri korku karşısında gerilememelidir, yoksa zamanla kullanılmaz hale gelir. Batının ‘critique’ kavramını mübahase, münakaşa, muahaze, takriz, muhakeme gibi sözcüklerde arayıp sonunda ‘eleştiri’de kanaat kılmışız. Ancak bilinçsizce birilerini ya da olayları alkışlamışız, birçok sanatçıyı baştacı ederek sanatı bu hale getirmişiz, kimilerini alkışlayarak ülkenin başına getirmişiz. Oysa sanat eleştirel bir potansiyel taşıyor/taşımalı. Üstelik sanat yalnızca eleştiriden menkul değil, sanatın kendi sınırlarının dışında, dünyayı ve yaşamı eleştirme ve hatta bunu yaparak her ikisini de değiştirme yetisine sahip/olmalı. “Sanat yapıtının meydana gelme ve üretim koşullarına dair eleştirel bir bilince sahip olmak, sırasıyla, modern eleştirinin iki alanına işaret eder: teorik ve pratik siyasal alan. Fransız Devrimi, sadece mutlakıyetçi sistemi eleştiren burjuvalar tarafından hazırlanmamıştı. Aslında burjuvaların etkisi neredeyse önemsizdi çünkü asıl devrimi etkileyen şey, eyleme dönüşen eleştiriydi. Eleştirinin en uç eylemi olarak devrim fikri, en radikal anlatımını Marksist teorik ve politik kavramlarda buldu. Hatırlamak gerekirse: genç Marks kendi devrimci felsefesine açıkça ‘var olan her şeyin eleştirisi’ adını verdi. Marks burada, bugün çok basite indirgenmiş haliyle ekonomi alanı olarak algıladığımız, sosyal yaşamın en temelini ‘yönlendiren’ madde üretimi ve yeniden üretim anlamıyla, radikal eleştiriyi kastetmekteydi... Eleştiri bu haliyle modernitenin temel niteliklerinden biri haline geldi. Neredeyse iki yüzyıl boyunca, ahlaki olduğu kadar felsefi sorunlarda da; sanatta olduğu kadar politika ve sosyal yaşamda da, modern olmak basitçe eleştirel olmak anlamına gelmekteydi.” (Boris Buden) Örneğin bir grup kişi için; Elia Kazan’ın, Amerika’daki komünistleri ihbarcılığının -ülkemizde de şu sıralar yürütülen cadı avcılığı gibi- ya da Leni Riefenstahl’ın Nazi propagandisti olduğunun bir önemi yoktur. Onlar sanatçının sanatını, yalnızca estetik değerleri içinde saf sanat olarak görmekteler. Oysa eleştiri, geçmiş ve bugün sosyal-politik durumun farkındalığına işaret eder ya da bunun tam tersi, geçmiş ve bugün sosyal-politik durumun teşhisi, eleştirinin gerekliliğini gösterir. Bu eleştiri nihayetinde zihnin kendine yönelik eleştirisini de kapsar. Sanatçılar Tuncel Kurtiz'i anlattı: Profesyoneller sakindir
Edebiyat&Sokak dergisi Bavul Dergi, eylül sayısı kapak dosyasını sanatçı Tuncel Kurtiz’e ayırdı. Nejat İşler, Ahmet Boyacıoğlu ve Güven Kıraç’ın yazdığı dosyada Tuncel’in köyü Çamlıbel köyünden tanıklıklar da yer alıyor. Nejat İşler dergideki yazısında “Yaşıyoruz, çünkü profesyonellerle karşılaştık. Abilerden, ablalardan, dayılardan, halalardan bahsediyorum” diyor ve Kurtiz ile ilgili şu cümleleri kuruyor: Ayakta kalp krizi geçiriyormuş “Tuncel abi, yürüyerek uzadı buralardan. Yatakta değil, hastanede değil, miskinken değil, sarhoşken değil, kırgınken, küskünken değil, dipçik gibiyken “saklandı”. Miladımız az, biriktirdiğim çok. Tek kere gördüm sıkıldığını, Ankara’da film çekerken, “Yoruldum artık, bırakacağım,” dedi, şaşırdım… Meğer kalp krizi geçiriyormuş, ayakta, yine ayakta... Mutasarrıf çocuğu, Arnavutköylü, Amerika eğitimli bir adam. Eyüp Akarçeşme’deki işçi sınıfından abilerime benzemiyor sanırsınız. Hakan abinin annesi Dursen Hala’ya “Dulcinea” diyen abilerim, Don Kişot’u bilir, gelecekte Tuncel Kurtiz’le beni yan yana göreceklerini umarlardı. Oldu... Yine Grup Yorum 25. Yıl İnönü konserindeki haykırışıyla bitireyim hasbıhali. “Kahrolsun Amerikan Emperyalizmi...” Güven Kıraç ise dergideki yazısında şunları söylüyor: “Tuncel abi, tam bir doğa insanıydı, çevreciydi. Zaten bir şekilde onun yaşadığı topraklara yolunuz düşerse Kaz Dağları’nda yaşadığı yerleri görürseniz söze ne hacet kalır anlarsınız diye düşünüyorum. Kendisine doğayla iç içe bir yaşam kurmuştu. Köylüyle de arası çok iyiydi, herkes onu tanır severdi. Cenazesini de oraya defnettiğimizde büyük bir izdiham oldu. Onu çok büyük kalabalıkla sonsuzluğa uğurladık.” *** “Hacca gitseniz ya” Bavul Sokak ekibi Tuncel Kurtiz’in gerçek huzuru buldum dediği, Kaz Dağları eteklerine kurulmuş Çamlıbel köyünü ziyaret etti. Kahveci Seyit Kaya, ilginç bir anı paylaşmış: “Bir oyununda hacı karakterini canlandırıyordu Tuncel Hoca. Adamın biri oyundan sonra kalkıp, “Ya hacca gitseniz daha güzel oynanmaz mı bu karakter,” dedi. Tuncel hoca da kaldırdı kaşlarını bir baktı adama; “Katili oynuyorum ben, seni mi öldüreyim” dedi. Adam da kıpkırmızı oldu hiçbir şey diyemedi.” ‘Ahenk Kapısı’ndan ‘Budapeşte Radyosu’na
OĞUZ ÖZDEM Şiirde teknik yenilik adına her türlü çalışma yapıldı, bu durum günümüze ‘çok biçimlilik’ olarak yansıdı. Fakat biçimsel çalışmalar yapılırken süreç hep içerik sınırlamalarıyla yürüdü. Doğal ki şiirde içerik görece bir kavram; konuya dayalı şiir, durum şiiri, olgu şiiri… gibi çeşitlilik gösteriyor. Bir şiiri içeriğine göre etiketlemek yanlısı değilim, ancak bir şiire baktığım zaman daha çok şiirdeki yoğunluk benim ilgimi çekiyor. ‘yoğunlaştırılmış içerik’ olarak nitelendirdiğim bu kavram, biraz da ‘bana göre’lik bir yaklaşım. Şöyle açımlayabilirim: şairin entelektüel birikimine ve bakış açısına bağlı olarak şiire yansıyan poetik anlayış, şiirde açılan düşünce kapıları, tarihe, felsefeye vb. yaptığı göndermeler… gibi şiir içinde kendi orantısını, tartısını oluşturan bir yaklaşım. Volkan Hacıoğlu’nun peş peşe iki şiir kitabı elime geçti. “Ahenk Kapısı” (Artshop Yayıncılık, 2013) ve “Budapeşte Radyosu” (Artshop Yayıncılık, 2016). “Ahenk Kapısı”nda şiirin temel sorunlarını çözdüğü, çok yönlü okumalar eşliğinde kendi şiirini kurduğu izlenimi ortaya çıkıyor. Kitaba “Giriş” bölümüyle yazdığı ilk şiirde kendi poetikasını da şiirsel saptamalar eşliğinde yansıtır. Şiir içinde altını-üstünü doldurduğu saptamalar şunlar: “Şiir bir panama şapkasıdır” “Uzun lafın kısasıdır şiir” “Şiir şimdinin arşividir” “Schrödinger’İn Kedisi’dir şiir” “Şiir, harfitariftir” Üzerinde konuşup tartışabileceğimiz bu sorular, onun öznelinden çıkıp genelleşmeye doğru bir eğilim de taşıyor. “Şiir, şimdinin arşividir” saptaması çok sayıda yazılan şiirlerin gittiği, gideceği yeri belirlerken yine aynı bölümde Mallerme’nin “şiir bir zar atımıdır” sözüne zarın ‘hileli’ olduğunu belirtmesi günümüz şiir ortamını yansıtan, üzerinde tartışılabilecek bir durumu işaret ediyor: “Şiir, şimdinin arşividir/ Varlık değil, Yokluk makamında/ Aslında hiç olmamak/ Hiçbir zaman atılmamış/ Ve asla atılmayacak/ Hileli bir çift zar/ Kaderin avuçlarında/ Sımsıkı duran” Kitaptaki şiirler, düşünce olarak bu saptamalarla buluşmalar eşliğinde ilerler. Dünya edebiyatına mal olmuş sanatçılarla kurduğu metinler arası ilişki kurgusal boyutuyla kitabın geneline yansır. Sanatsal göstergelerle geçmişi şimdiye çağırır. Simonides, La Bruye’re, Dante, Geotte vb. isimler dizeleriyle, roman karakteriyle Volkan Hacıoğlu’nun kendi söylemiyle buluşur. “Budapeşte Radyosu”, “ Ahenk Kapısı” ile yöntem olarak paralellik gösterir, birbirinin devamı niteliktedir. Kitap, “Açılış”, “Şiir Saati”, “Devrim Şarkıları”, “Radyo Tiyatrosu”, “Akşam Kuşağı”, “Kapanış Suları” gibi ara başlıklarla ilerler. “Lodos” adlı şiirde Volkan Hacıoğlu, nasıl bir şiir istediğinin, ne yapmasını gerektiğinin işaretlerini verir: “Başka dünyalardan,/ Öteki hayatlardan, uzak zamanlardan/ Çıkagelen fikirler ve insanlar,/ Ya da İdea’lar ve Kendinde Şey’ler/ Kokularıyla, renkleriyle, sesleriyle sarar etrafımızı” Bu verilerden yola çıkarsak Hacıoğlu’nun, dünya edebiyatına mal olmuş edebiyatçılar ve düşünce adamlarından oluşan kültürel bir atmosfer içinden kendi şiirini çıkarmaya çalıştığını görürüz. Kolaj şiir diyebileceğimiz bir çalışma yapmış. Alıntılama yaptığı özlü bir sözün, dizelerin çağrışımıyla şiire başlar. Aynı konu ve düşünceyle buluşturduğu başka şairlerin dizelerinden alıntı yapmaktan çekinmez. Genişleyen duygu, düşünce birliği son sözü kendisinin söylediği sona doğru akar. Kitap, “Açılış” bölümüyle, “Bir Rüya Operası” şiiriyle başlar. ‘Rüya’ olarak öteki hayatlardan, uzak diyarlardan ‘şimdi’ye getirilen yerler Viyana, Macaristan gibi Osmanlı izlerinin de yansıdığı Orta Avrupa’dır. Aziz Stephan Kilisesi’nin bulunduğu meydan görsel bir dille şiirleştirilir. Kamera gözüyle bütün meydanların ortak özelliğini yansıtır: yem yiyen güvercinler, müzisyenler, Çingeneler… Nietzche’yi ağlatan atlar… şiire görsel bir tat katar. Kaybolan hayaller, hatıralar; bütün yaşanmışlıklar bir rüyayla başlar ve bu sisli atmosfer uyanışla sona erer. “Devrim Şarkıları”nda tarih içi bir bakışla Chagall, Kandinsky, Lorka, Franco, Turan Emeksiz, Deniz gibi anmalık isimlerle bir perspektif oluşturur. “Ruhi Bey ile Diyaloglar”a özel bir yer açmanın gerekli olduğunu düşünüyorum. Şiir, Edip Cansever’in “Ben Ruhi Bey Nasılım” adlı şiirine nazire niteliğinde. Nazire, bilindiği gibi divan edebiyatında yazılmış bir şiirin aynı konu ve temayla yeniden ele alınışıdır. Ben daha iyisini yazarım, mantığıyla bir meydan okuma havası vardır, ancak Volkan’ın böyle bir niyet taşımadığı görülür. Her şairin içindeki Ruhi Bey’i ele alır. Kendi deyimiyle “Ruhi Bey Ruhi Bey’ler düşünüyor!” Zamanın geçişiyle panikleyen, varoluş boşluğu yaşayan, bölünmüş benliğiyle şiir yazan şairin iç konuşmalarını; geçmişiyle, eylemleriyle, zamanla hesaplaşan boşluktaki bir karakteri bilinç akışı tekniğiyle ele alır. Edip Cansever’le aynı mekânları dolaşsa da güzel bir ‘buluşma’ şiirinin oluştuğunu görürüz. Hacıoğlu’nun dize yapısına, dizedeki ses akışına önem verdiği görülür. Ancak, şiirlerin içeriğine bağlı olarak kullandığı sözcüklerin biraz risk alanı oluşturduğunu söyleyebilirim. Yabancı kişi ve yer isimlerini Osmanlıca sözcüklerle beraber kullanması (siluet, vuslat, intizar, evrakı mefruke, menfaat, hafıza, muamma, menzil, kehanet vb.) dizelerdeki ses akışını zorlayabiliyor. Aynı şekilde belirtili ve zincirleme isim tamlamalarının fazla kullanılması dili kekemeleştirebiliyor: fırtınalı fikirlerin fırlattığı, evin ve evrenin, güneşin ve batakların/ Altın şarkısını/ Kutsallığını emeğin ve kardeşliğin, ölümün duvar saatinin… Toparlarsak; Volkan Hacıoğlu, “Ahenk Kapısı”nda alıntıladığı Simonides’in “Resim sessiz şiirdir, şiir ise konuşan resim” sözünün üzerine gidercesine katedralleri, kiliseleri, opera binalarını, sarayları bir dekor olarak kullanır. Yaşadıklarıyla, gördükleriyle, okuduklarıyla bir nostalji oluşturur. Eşyalarıyla birlikte yok olmaya yüz tutmuş hatıralar, aşklar, ayrılıklar bireysel süzgeçten geçirilerek şiirleştirilir. BUDAPEŞTE RADYOSU Volkan Hacıoğlu Artshop, 2016  “Doğu’nun Kızı”na Türkiye’den bir bakış
MESUT ÖRS Dünyadaki duruşuyla “Doğu’nun Kızı” olarak tanımlamıştı kendini Benazir Bhutto. Otuz beş yaşında Müslüman bir ülkede ilk kadın başbakan olan, babasının asıldığı kentte 54 yaşında bir suikast sonucu öldürülen Benazir’in yaşam öyküsüne Türkiye’den, yine kendisi gibi bir kadın siyasetçinin gözünden bakıyoruz. Anne babasının “Pinkie” diye seslendiği küçük bir kız çocuğu olduğu günlerden, Oxford – Harvard yıllarına, babasıyla ilişkisinden siyasal mücadelesine, ölümünden sonra ardında bıraktığı izlere kadar Benazir Bhutto’nun yaşamındaki bütün aşamaları tek tek dolaşan bir kitap Benazir. Yalnız resmi dille yazılmış bir biyografi değil kesinlikle, tam tersine bir tatlı sohbet, bir acı dertleşme bu kitap. Yazar, Benazir’le karşı karşıya oturmuş dertleşiyor, O’ndan, kendinden, dünyadan ve kadınlardan konuşuyor. Kitabı yazan Yaşar Seyman uzun yıllardır Türkiye’de sendika, siyaset ve kadın hakları alanlarında aktif olarak mücadele eden, aynı zamanda yazdığı yazılar ve kitaplarla bu mücadelesini zenginleştiren biri. 2007 yılında UNI (Uluslararası Sendikalar Ağı) tarafından Avrupa’nın Başarılı Kadın Sendikacısı seçilen Seyman, 1986’da yazdığı ilk kitabı “Hüznün Coşkusu Altındağ”la da Akademi Kitabevi Araştırma İnceleme Ödülü’nü kazanmıştı. Benazir’le birlikte 10. kitabını yayımlamış oldu. Halen sendikal ve siyasal alanda aktif mücadelesini sürdüren, kadın hakları savunucusu bir aktivist. PEN Ankara Temsilcisi olarak yaşamını sürdürüyor. Acıların ve Mücadelenin Ortaklığı Yaşar Seyman ile Benazir Bhutto, Müslüman bir ülkede kadın olarak var olma ve siyasi mücadele yürütme zemininde buluşuyor. Bu ortak zeminde Benazir’le bir dertleşme tarzında yazılmış olan kitapta Seyman, sadece Benazir’in yaşam öyküsünü değil aynı zamanda Türkiye’yi, Türkiye’deki siyasal ve sosyal ortamı ve kadınların durumunu da anlatıyor. Örneğin, bir yerde Benazir’e “Kenan Paşa zindanlarının acılarını aynı yıllarda sen de General Ziya zindanlarında yaşıyordun.” diyerek Kenan Evren’in Zülfikar Ali Bhutto’yu asan Ziya-Ül Hak’a “Kardeşim Ziya” demesinden ve o dönem yaşı büyütülerek asılan Erdal Eren’den söz ediyor. Yine benzer bir örnekte Zülfikar Ali Bhutto’nun idam edilişini yazdıktan sonra Türkiye’de Deniz Gezmiş, Yusuf Aslan ve Hüseyin İnan’ın idamları sırasında neler yaşandığına geçiyor, kendi kişisel yaşamından örnekler vererek aynı zamanda kendi iç dünyasını da anlatıyor. “Baban Bhutto’nun mavi barış gülleri gibi bizim üç gülümüzü de soldurdular, Benazir.” derken sanki yanı başındaki kız kardeşine sarılıp onunla birlikte ağıt yakıyor. Bu karşılaştırmalı örneklerle anlatım kitap boyunca sürüyor. Bir yerde Muhammed Ali Cinnah ile Atatürk arasındaki ilişkiden söz ediyor. Ankara’daki Cinnah Caddesi’ne uzanıyor. Başka bir yerde “çocuk gelinler”i anlatıyor Benazir’e, iki ülkeden de bu konuda örnekler veriyor. Sürgün cezalarından söz ederken Nâzım Hikmet’e, Yılmaz Güney’e, Ahmet Kaya’ya değinmeden geçmiyor. Laf lafı açıyor, Benazir’e engelli komşu kızı Selvi’nin öyküsünü anlatıyor. Ezilenlerin, özellikle de kadınların öyküleri arasında geziniyor, Şengal Dağları’nda Ezidiler’in yaşadığı acılara dokunuyor. Sonra sevdalanmaktan Frida’nın Diego’ya yazdıklarına kadar birçok öykü ve konu, yer yer şiirler Benazir’in yaşam öyküsüne eşlik ediyor. Bu yanıyla kitap, “Benazir’in biyografisi” boyutunu aşıyor; Benazir’in öyküsüne paralel olarak arka planda Türkiye Pakistan karşılaştırmalarıyla dünyadaki sosyo-politik ortamın manzarasını çiziyor, öznel olarak da Seyman’ın özellikle kadın kimliğiyle bütün bir süreçle ilgili duygu ve düşüncelerini samimiyetle ortaya koyduğu bir esere dönüşüyor. Bu kitapta hem Benazir’i ve onun örnek mücadelesini, hem de Benazir’in aynasında Türkiye’yi ve Türkiye’de bir kadın siyasetçinin yaşadıklarını görmek mümkün. Bunca Yıl Sonra Neden Benazir? Peki, ölümünden sekiz yıl sonra, neden Türkiye’de Benazir Bhutto hakkında bir kitap yazılır? Bu sorunun cevabı için yazarının söylediklerine bakalım. Gamze Akdemir’in Cumhuriyet Kitap için yaptığı röportajda yazar bu kitabı neden yazdığını ve neden Benazir’i seçtiğini açıklarken şöyle diyor: “İslam ülkelerindeki bu kan, barut ve sıkıntıyı kadınların önderliği ile aşabiliriz. Kadının çatışmasız dilinin katkısı yadsınamaz. Barış dille örülür. Barışı, kadın duyarlığı, sevgi dolu yaklaşımıyla yaşama dönüştürebiliriz. Gördüğünüz gibi son yıllarda Nobel Barış Ödülü kadınlara veriliyor. İran’da Şirin Ebadi, Pakistan’da Malala Yusufzay ve bu yılki ödülün sahibi “Tunus Dörtlüsü” içinde bir kadının (Vided Buşamaui) varlığı umut verici. İslam ülkelerinde Benazir Bhutto rüzgârının estiğini görüyor ve inanıyorum. İranlı kadınları izlediğimizde düşünsel ve görsel olarak Benazir benzerliği yansıyor. Çünkü Benazir Bhutto yerelden evrensele yürüyen bir kadın liderdi. (…) Acılara takılmadan umudu her dem taze tutarak mücadele etmenin daha güzel bir dünyanın kapılarını açacağını göstermek istedim. Dünyayı amacı, kavgası, sevdası olan kadınların değiştireceğine inanıyorum.” Günümüzde kadına yönelik her alanda baskının sürdüğü, kadın cinayetlerinin katlanarak arttığı, tecavüz, taciz gibi saldırılarda yine kadınların suçlandığını düşünürsek, ölümünün üzerinden yıllar geçmiş olsa da Benazir’in mücadelesinin bugün de güncelliğini koruduğunu görebiliyoruz. Böylece “bugün neden Benazir?” sorusu da yanıtını buluyor. Kitabı da şöyle noktalıyor Yaşar Seyman: “kitabımı kadın hakları mücadelesi verenlere adıyorum. Yolumuz açık olsun.” BENAZİR Yaşar Seyman Bilgi, 2015  Şair evleniyor
İnceliklerin şairi Behçet Necatigil, Zonguldak’taki öğretmenliğine zoraki olarak bir süre devam ettikten sonra, 1943 yılının Mart ayında İstanbul’a, Pertevniyal Lisesi’ne atanır. Bir süre sonra da evlenmeyi düşünür. Kızı Ayşe Sarısayın, “Çok Şey Yarım Hâlâ” kitabında babasının aşklarından da söz eder. Şair, Ankara’da yedek subaylık temel eğitimini yaparken, Zonguldak’tan tanıdığı bir kızla karşılaşacaktır. Kız da Necatigil’e yakınlık gösterecek ve birkaç kez buluşacaklardır. Necatigil askerliğini bitirip İstanbul’a döndükten sonra da arkadaşlıkları devam edecektir. Fakat ilişkileri evlilik ile sonuçlanacağı sırada, kız ani bir kararla evlenmekten vazgeçecektir. Bir mühendise gönlünü kaptıran kız, Amerika’ya gidecektir. Bu, şairin ilk aşk acısıdır. Ardından Beşiktaş’taki bir bankada çalışan bir kızla arkadaşlığı olacaktır. Evlenmeye karar vermişlerdir, ama kızın ailesi şairin hastalığı nedeniyle karşı çıkacak, Necatigil aşk acısını bir daha yaşayacaktır. (Şair çocukluğundan beri ‘adenit tüberküloz’ hastalığını çekmektedir.) 1948 yılında Sarıyer Ortaokulu’da Huriye Hanım ile tanışır. Huriye Hanım, Edebiyat Fakültesi’nde öğrenciyken bir yandan da Sarıyer Ortaokulu’nda öğretmenlik yapmaktadır. İkinci dönemde bir öğretmen arkadaşları okuldan ayrılınca bir kadro boşalır. Necatigil ise Kabataş Lisesi’nde çalışmaktadır. Maarif Müdürü, Necatigil’in önceden öğretmenidir. Şairden yıl sonuna kadar derslere girmesini ister. Necatigil okulda öğretmenliğe başlar. Bir gün okul müdürü Huriye Hanımı odasına çağıracak ve Necatigil ile tanıştıracaktır. Bir okul gezisinde Huriye Hanım’ın elinde çevresi danteli mendili görünce, önce eline alıp bir süre bakacak, sonra “Çevre” şiirini yazarak müstakbel eşine verecektir: “Yarin mendili nakışlı Okşadım ellerimle. Göz göz üzerimde Çevrenin bakışı. Çevre ateş içinde Daralmakta çember. Biz yanarsak beraber yanarız Seninle, beraber. Çevre tortop Vurur sırtıma sırtıma. Yüksek dağların orada Çevre yok.” Sonrası bilinen evlilik hikâyesi… Kız naz edecek, ailesi vermek istemeyecek, şair direnecek ve mutlu son: Bir ömür birliktelik… Ressam, mimar Cihat Burak ise aşk acısını yüreğinde duyan, ama bunu umursayan bir sanatçıdır. Burak, 13 Şubat 1991’de Fenerbahçe’de Feriha Büyükünal’ın “Üniversite’de âşık oldunuz mu?” sorusunu şöyle yanıtlayacaktır: “Üniversite yıllarında pek vaktimiz yoktu. Orada bir kızla aramızda aşk meşk oldu. Çoktandır görmüyorum, sarışın mavi mavi gözleri vardı. Akademide güzel kızlar çoktu. Bebeko, Sofo falan…” Burak, Ankara’da Bayındırlık Bakanlığı’nda çalışırken, “Başıma bir takım işler geldi” diyerek evliliği üzerine şunları söyleyecektir: “A ile başlayan bir kadın adı. Bir sene bile sürmedi. Daha evvel bir beraberliğimiz oldu da, sonra evlenme ile neticelendi bu iş. Evlenmeyle neticelenince ben gene sıkıldım, mecburi hizmet gibi oldu, ondan sonra pılımı pırtımı topladım. Paris’e doğru firar…” Burak’ın evlilik sonrasını da Fahir Aksoy, “Kürdün Meyhanesi” kitabında anlatacaktır: “Bir türlü anlaşamadığı karısından bütün uğraşlara rağmen ayrılamamıştı. Karısı karşı koyuyor, boşanmak istemiyordu. Cihat, ayrılma işini başaramayınca Bakanlıktan istifa etmiş, kimseye haber vermeden, adres bırakmadan Paris’e gitmişti. Yıllarca izledikten sonra karısı izini bulmuş, Paris’te de yakasına yapışmıştı. Habersizce Paris’ten ayrılarak Bursa’ya yerleşen Cihat’ı karısı gene buldu.” Ve sekiz yıl süren bu koşuşturma İstanbul’da anlaşmalı bir ayrılıkla son bulacaktır. Yazarlardan çağrı: Yazarlara yönelik sindirme hareketi son bulsun
Dünyanın önde gelen yazar, akademisyen ve yayıncıları, 10 Eylül Cumartesi sabahı evlerinden gözaltına alınan gazeteci yazar Ahmet Altan ve kardeşi Prof. Dr. Mehmet Altan’ın serbest bırakılmasını istedi. Altan kardeşlerin gözaltına alınmasına ortak bir mektupla tepki gösteren yazar, akademisyen ve yayıncılar Türkiye hükümetine yazarlara yönelik sindirme harekâtına son verme çağrısı yaptı. Nobelli edebiyatçılar JM Coetzee ve Orhan Pamuk’un yanı sıra, John Berger, Elena Ferrante, Breyten Breytenbach, Peter Carey, Russell Banks, Alberto Manguel, Roberto Saviano, A.L. Kennedy gibi dünya çapındaki yazarların imzaladığı mektuba ayrıca tarih, ekonomi, sanat tarihi, antropoloji, edebiyat gibi alanlarda dünyanın önemli üniversitelerinde görev yapan akademisyenler ve uluslararası yayınevlerinin sahipleri de destek verdi. Evrensel'de yer alan habere göre, mektupta şu ifadelere yer verildi: Biz aşağıda imzası bulunanlar, dünyanın tüm demokratlarını, Türkiye'yle ve Türkiye'nin önemli bir rol oynadığı Ortadoğu'nun geleceğiyle ilgilenen herkesi, Türkiye Hükümeti'nin, farklı fikirleri savunan Türkiye'nin en parlak düşünür ve yazarlarına karşı yürüttüğü sindirme ve baskı harekâtına karşı durmaya çağırıyoruz. Bu mektubun arka planında 15 Temmuz 2016'da neyse ki başarısızlıkla sonuçlanan ve başlamasından sonra kısa sürede bastırılan darbe girişimi yatmaktadır. Türkiye halkı, ülke kurumlarına karşı yapılan bu saldırıya direnmemiş olsaydı, yıllar boyu sürecek bir sefalet ortaya çıkacaktı. 15 Temmuz darbe girişimi sonrasında hükümetin geçici olarak Olağanüstü Hâl ilan etmesi anlaşılabilir. Ancak başarısız darbe girişimi, McCarthy tarzı bir cadı avı yürütmek için bir bahane olarak kullanılmamalı ve Olağanüstü Hâl'de yaşananlar temel hakları, delillerle ilgili hukuk kurallarını ve hatta genel sağduyu kurallarını hiçe saymamalıdır. Yazar, akademisyen ve ifade özgürlüğü savunucuları olarak bizler, tanıdığımız ve saygı duyduğumuz meslektaşlarımızın Olağanüstü Hâl düzenlemeleriyle hapsedilmesinden özellikle rahatsızlık duyuyoruz. Şahin Alpay ve Nazlı Ilıcak gibi gazeteciler ve yazar Aslı Erdoğan demokrasiyi daima yüksek sesle savunmuş ve militarizm ve her türlü baskı rejiminin her zaman karşısında olmuşlardır. Tanınmış romancı Ahmet Altan ve önde gelen bir iktisat profesörü aynı zamanda yazar olan kardeşi Mehmet Altan'ın 10 Eylül 2016 tarihinde bir şafak baskınıyla gözaltına alınmış olmasından özellikle rahatsızlık duyuyoruz. İki yazar 14 Temmuz akşamı, yani darbe girişiminden bir gece önce yayınlanan bir televizyon programında darbe destekçilerine bir şekilde subliminal mesajlar vermiş olmakla suçlanıyor. Ahmet Altan, kitapları milyonlarca satan ve birçok dile çevrilmiş olan bir romancı ve Türkiye'nin en önemli yazarlarından biridir. Aynı zamanda kamunun bilme hakkını savunan Taraf gazetesinin beş yıl süreyle genel yayın yönetmenliğini yapmıştır. Yazarlık kariyeri boyunca birçok kez soruşturmaya uğramıştır. 1990'larda Türkiye'de okurların ülkedeki Kürt gerçeğini anlamasını sağlamaya çalıştığı için ve daha yakın geçmişte 2011 Roboskî/ Uludere katliamı sonrasında ülkenin başbakanını özür dilemeye çağırdığı için soruşturmaya uğramıştır. En son olarak 2 Eylül 2016 tarihinde bambaşka iki davanın dosyalarından büyük oranda kesme- yapıştırma yapılarak hazırlanmış bir iddianameyle açılan bir davada devlet sırlarını ifşa etme suçlamasıyla hâkim karşısına çıkmıştır. Birçok kitabında Türkiye'nin kimliğini yeniden kurarken ırk veya din üzerine değil, insan haklarına saygı anlayışı üzerine inşa etmesini savunmuş olan köşe yazarı Mehmet Altan, İstanbul Üniversitesi'nde iktisat profesörüdür. Kardeşi Ahmet Altan ve şuan demir parmaklıklar ardında bulunan birçok diğer meslektaşı gibi, suçu bir darbeyi desteklemiş olması değil, şu an iktidarda olan ve başlangıçta demokrasi yönünde kat ettiği yolda şu an maalesef geri viteste gitmekte olan hükümete yönelttiği etkili eleştirilerdir. Bu nedenlerle Türkiye Hükümeti'ne ülkenin kıymetli yazarlarını soruşturmaktan vazgeçmesi ve Ahmet ve Mehmet Altan'la birlikte haksız yere suçlanan birçok diğer dost ve meslektaşımızın hızla tahliyesini sağlaması çağrısında bulunuyoruz. İmzacılar Héctor Abad, Yazar. Daron Acemoğlu, İktisat Profesörü, Massachusetts Teknoloji Enstitüsü. Profesör Rosental Calmon Alves, Knight Vakfı Gazetecilik Programı Kürsüsü, Texas Üniversitesi İletişim Bölümü UNESCO Kürsüsü, Kuzey ve Güney Amerika’da Gazetecilik için Knight Merkezi Direktörü. Chloe Aridjis, Yazar, Meksika / Birleşik Krallık. Hans Jürgen Balmes, Editör, S. Fischer Verlage. Russell Banks, Yazar.  John Berger, Yazar. Warren Breckman, Rose Family Kürsüsü, Tarih Profesörü, Pennsylvania Üniversitesi. Breyten Breytenbach, Yazar, Güney Afrika / Fransa. Daphné Breytenbach, Bağımsız Gazeteci, Fransa. Jamie Byng, Yayıncı, Canongate Books. Peter Carey, Yazar. JM Coetzee, Nobel Edebiyat Ödülü sahibi. Catherine Farin, S. Fischer Verlage. Rita Felski, Edebiyat Profesörü, Virginia Üniversitesi ve Güney Danimarka Üniversitesi. Elena Ferrante, Yazar. Sandro Ferri, Yayıncı, edizioni e/o, Europa editions. Maureen Freely, Yazar, İngiliz PEN Başkanı. Profesör Anthony T. Grafton, Tarihçi, Princeton Üniversitesi. Constanze Güthenke, Yunan Edebiyatı Doçenti, Antik Dönem Fakültesi, Oxford Üniversitesi.  Chris Hedges, Yazar. Jim Hicks, Massachusetts Review Genel Yayın Yönetmeni; Massachusetts Üniversitesi’nde Profesör. Adam Hochschild, Gazeteci, tarihçi.  Violaine Huisman, Brooklyn Müzik Akademisi Sosyal Bilimler Direktörü. Ayesha Jalal, Mary Richardson Tarih Profesörü ; Tufts Üniversitesi Güney Asya ve Hint Okyanusu Çalışmaları Merkezi Direktörü. A.L. Kennedy, Yazar. Laurens van Krevelen, Yazar ve yayıncı, Hollanda.  Wolf Lepenies, Profesör, Berlin Freie Universität Sosyoloji Bölümü. Mark Lilla,Yazar, Columbia Üniversitesi Beşeri Bilimler Profesörü. Clementina Liuzzi, Yazar ajanı. Alberto Manguel, Yazar, Arjantin Milli Kütüphane Direktörü. Hisham Matar, Yazar. Tom McCarthy, İç haberler muhabiri, The Guardian. Claudia Mattalucci, Milan-Bicocca Üniversitesi, Antropoloji Profesörü. Allan Megill, Virginia Üniversitesi Tarih Profesörü. Laurent Mignon, Türk Dili Doçenti, Oxford Üniversitesi Antony’s College, Doğu Enstitüsü. Rick Moody, Yazar. Paul W. Morris, Amerika PEN Merkezi Edebiyat Programları Direktörü. Dirk Moses, Profesör, Sydney Üniversitesi Tarih Bölümü. Glenn W. Most, Klasik antik dönem profesörü, Scuola Normale Superiore, Pisa ; Chicago Üniversitesi, Sosyal Düşünce Komitesi. Enrique Murillo, Editör, Los libros del lince. Françoise Nyssen, Yayıncı, Actes Sud. Sandra Ozzola, Yayıncı, edizioni e/o, Europa editions. Orhan Pamuk, Nobel Edebiyat Ödülü sahibi. Tim Parks, Yazar. Daniel Rondeau, Yazar, eski büyükelçi. Profesör Philippe Sands QC, Hukukçu ve akademisyen, University College London ve Matrix Chambers. Roberto Saviano, Gazeteci, yazar. Anya Schiffrin, Columbia Üniversitesi Uluslararası İlişkiler ve Kamu İlişkileri Bölümü Uluslararası Medya Savunuculuğu ve İletişim (IMAC) programı Direktörü. Eugene Schoulgin, Uluslararası PEN Başkan Yardımcısı. Profesör Salvatore Settis, Sanat tarihçisi, Louvre Müzesi Bilim Kurulu Başkanı, Scuola Normale Superiore di Pisa Eski Başkanı. Dan Simon, Yayıncı, Seven Stories Yayınevi kurucusu. Adam Thirlwell, Yazar. Regula Venske, Almanya PEN Başkanı İmzacı listesi genişliyor Yazarlara yönelik baskının son bulmasına ilişkin bugün de dünya çapında yazar, filozof, akademisyen ve sanatçılardan destek geldi. Cumhuriyet'te yer alan habere göre bugün imzalayanlar şöyle: Yazarlar Michael Ondaatje, Julian Barnes, Ian McEwan, Neil Gaiman, Salman Rushdie, Irvine Welsh, Philip Pullman, Nick Hornby, Ali Smith, Monica Ali, Mario Giordano, Hanif Kureishi; filozoflar Etienne Balibar ve Philip N. Pettit; sosyolog Immanuel Wallerstein; dilbilimci Noam Chomsky; müzisyen Nick Cave; yönetmen Stephen Frears; sinema oyuncuları Gillian Anderson ve Thandie Newton; The Paris Review Genel Yayın Yönetmeni Lorin Stein; New York Halk Kütüphanesi Başkanı Anthony Marx, Berlin Şiir Evi Edebiyat Atölyesi Başkanı Dr. Thomas Wohlfahr, Paris Sosyal Bilimler Evi Vakfı Başkanı Michel Wievorka, Oxford Üniversitesi Lady Margaret Hall Başkanı Alan Rusbridger. (Bianet) Babylon yeni sezonda İstanbul’u sallayacak
İstanbul’un köklü konser mekanı Babylon “Farklı seslere, yeni fikirlere, keşiflere, hayata yeniden beraber açılıyoruz. 23 Eylül’de şehre geri dönüyoruz” mesajıyla sezonu açıyor. Yeni döneminde Akbank Caz Festivali ve XXF Very Very French Festival’dan kimi konserlere ev sahipliği yapacak olan Babylon bunlara ek olarak Selda Bağcan, Emel Mathlouthi ve Aynur Doğan gibi sanatçıların içinde yer aldığı Güneşin Kadınları serisini de sahnesine taşıyacak. Babylon’daki 23 Eylül tarihli açılış gecesinde Hollandalı elektro-funk topluluğu Kraak & Smaak, 26 Ekim’de İsveç’in dünyaca ünlü sesi Jay Jay Johanson ve de 6-7 Aralık’ta, Gezi Direnişi esnasında Kiss in Taksim Square adlı single çalışmasını da yayımlayan Art Pop’un öncülerinden Chinawoman Babylon’da kaçırılmayacak sahneler arasında olacak. Babylon’un şu ana kadar açıkladığı yeni sezon konserlerinin tam programı şöyle: 23 Eylül / Kraak & Smaak 24 Eylül / Selda Bağcan & Boom Pam 29-30 Eylül / Athena 1 Ekim / İlhan Erşahin’s Istanbul Session 6 Ekim / Lucy Rose (Ön Sahne: Nilipek) 7 Ekim / Kwabs 7 Ekim / Orkun Bozdemir 8 Ekim / Oldies But Goldies 11 Ekim / Ramazan Sesler 25 Ekim / Emel Mathlouti 26 Ekim / Jay Jay Johanson 27 Ekim / Kardeş Türküler 28 Ekim / Parra for Cuva 29 Ekim / Radyo Eksen Partisi 2 Kasım / Sevdaliza 3 Kasım / Kalben 4 Kasım / Hey Dougles 5 Kasım / Oldies But Goldies 9 Kasım / Karsu 12 Kasım / Sophie Hunger 18 Kasım / Wooden Wisdom 19 Kasım / Gaye Su Akyol 22 Kasım / Aynur Doğan 24 Kasım / Redd 6-7 Aralık / Chinawoman 9 Aralık / İlhan Erşahin Wonderland 10 Aralık / Noir  Soul müziği dirilten adam: Michael Kiwanuka
İngiltere’nin son yıllarda müzik dünyasına verdiği en büyük hediyelerden biri Michael Kiwanuka.“Love&Hate” albümünü geçtiğimiz aylarda çıkaran ve anında listelerin zirvesine kurulan Kiwanuka, soul müziği dirilten ve bu müziği farklı bir boyuta taşıyan adam olarak tanımlanıyor. Kiwanuka, Kuzey Londra’da doğmuş. İngiltere’ye yıllar önce yerleşmiş bir Ugandalı ailenin çocuğu olan Kiwanuka’nın ailesi, ülkesinde diktatörlükten kaçıp İngiltere’ye gelen bir aileymiş. Kiwanuka’nın müzikal altyapısı da hem ülkesinin ritimleriyle, hem de gençliğinde dinlemiş olduğu müziklerle şekillenmiş. Kiwanuka’nın etkilendiği isimler arasında Jimi Hendrix, Bob Dylan, Joni Mitchell gibi isimlerin yanı sıraOtis Redding gibi soul müziğin efsane isimleri de varmış. Ve o da, zaman içinde, esas ilgisinin soul müziğe olduğunu görmüş ama dinlediği diğer müzik türlerini de yaptığı müziğe yedirmeyi başarmış. Michael Kiwanuka kendisini dinleyicisine, ilk albümü “Home Again” eşliğinde tanıtmıştı. Mercury ödüllerine aday olan bu çıkış albümü, belki ödülleri toplayamamıştı; ama birçok insan için hem yılın hem de son on yılın en iyi albümleri arasındaki yerini almıştı. Kiwanuka’nın bir sonraki albümü de merakla bekleniyordu, çünkü beklentileri doğal olarak çok yükseltmişti.  Beyaz dünyada bir siyah olmak Kiwanuka’nın “Love and Hate” adlı yeni albümü Haziran ayında çıkardı. Yeni albümü, ilk single “Black Man in a White World” ile müjdelendi. İngiliz sanatçı verdiği bir röportajda, bu şarkıyı Londra’da büyürken edindiği deneyimlerden yola çıkarak yazdığını anlatıyor ve şunları da ekliyor: “Black Man In A White World’ün biraz rezonansı olduğunu hissediyorum. Açıkçası şarkıyı geçmişimde olup bitenler üzerinden yazdım; ancak o zamanlar, epey ilginç zamanlardı. Bu nedenle yalnızca bazı insanlar o bağı kurabiliyorlar. Fakat müzik güzel, sanat ve müziğin zamanla bağlanmasının önemli olduğunu düşünüyorum. Böyle bir amaç gütmemiş olsam da, dışarıya bu şekilde yansımış olması çok güzel.” Yeni albümün yapım aşamasında, Gnarls Barkley ve Broken Bells’ten tanıdığımız Danger Mouse (Brian Burton), Inflo ve Paul Butler’ın imzaları mevcut. Şunu kesin olarak söyleyebilirim; Kiwanuka, ilk albümün getirdiği baskı ile iyi hesaplaşmış. Kesinlikle bu albümün ağırlığı altında kalmayan, o albümü tekrarlamayan, başka başka kanallar ve yollar da arayan bir ikinci albüm ortaya çıkmış.  Albüm 10 dakikalık, “Cold Little Heart” ile açılıyor. İlk başlarda adeta, “Acaba bir Pink Floyd şarkısı mı başlıyor?” diyorsunuz. Melankolik, derinliği bol, orkestral bir giriş. Arka planda ise bir koro sesi mevcut; bahsi geçmekte olan bu koro, albümde sık sık karşımıza çıkıyor. İkinci şarkı ise, albümün çıkış şarkısı: “Black Man in a White World”. El çırpmalarının ritmik şekilde eşlik ettiği şarkıda Kiwanuka, “Beyaz bir dünyada varolmaya çalışan bir siyahım.” diyor ve dünyada halen ten rengi nedeniyle ırkçılığa maruz kalanları şarkısında konu ediniyor: “I’m in love, but I’m still sad, I’ve found peace, but I’m not glad, I’m a black man in a white world”. Albümün devamında ise bu kadar ritmik olmayan; daha yavaş tempoda ilerleyen “Falling”, “Love & Hate”, “One More Night” gibi şarkılar var.  Farklı değil ama yine de etkileyici Kiwanuka, esasında daha önce yapılmamış olan bir şey yapmıyor. Ama onun albümünü çok iyi kılanlardan biri de bu; o, daha önce yapılana farklı boyutlardan yaklaşıyor. Soul müziği, diğer türlerle yakınlaştırıyor. Melodik ezgileri, karanlık bir sound ile birleştiriyor. Klasik soul geleneğini reddetmeden onu bir adım ileri taşıyor. Bunu yaparken içinde bulunduğu siyah kültüre, tarihe de vurgular yapıyor. Gaia Dergi Papirüs dergisi 18. sayısı çıktı
Papirüs dergisinin 18. Sayısı Sürgün dosyasıyla kitabevi raflarında. NEYYA Edebiyat Grubu, hazırladığı Sürgün dosyasıyla, dünyadaki karmaşa ve kargaşanın insanı bir uçtan öteki uca savurduğu zamanların, insana düşen lekelerini göstermeye çalışıyor.  Suriyeli yazar, şair ve televizyoncu Ali Safar’ın iki yıl boyunca Şam’da yaşadıklarını yazdığı Günlük Hayatın Mekaniği adlı kitaptan bir bölüm,“Kasvetli Beyaz Gökyüzünde Siyah Bir Bulut Ya Da Acı Darbeleriyle Ölüm”-Türkçe olarak dergide. 1924'ten başlayarak Muhacir Sedası adlı gazetede Karamanlıca denilen dilde, yani Yunan harfleriyle Türkçede, yazılmış şiir seçkisi Muhacirname üzerine Evangelia Balta ile söyleşi- Filiz Bilge. Diğer incelemeler; Benden Selam Söyle Anadolu'ya - Yasemin Öztürk Çamur, Refik Halid'in Sürgün'ü - Tahir Şilkan, Yedinci Adam - Gökhan Yesari Şiirler; Şam - Şaheser Yılmaz, Son - Derya Derin, Papatya Sokağı - Burak Abatay, Bismillah - Filiz Bilge, Gül De Ölür Gün De - Tan Doğan Öyküler; Kolye - Derya Yılmaz Uçar, Hırka - Sare Öztürk, Kemancılar Erken Mi Ölür? – Gülayşen Erayda, Bir Göç Masalı - Hamit Ergüven, Ahmakıslatan - Ayşenur Turan, Başka Bir Dünya - Yasemin Öztürk Çamur, İçimdeki Boşluk - Cevahir Coşkun, Benim İkinci El Duygularım - Nahide Yaran, Aynı Trenin Yolcuları - Oya Kaya, Mum, Tuz ve Yaşam - Güler Kalem, Çocukluğuma Vurulan Toplu Konut Darbesi - Emrah Ateş, Çay Tabağıydı... - Neslihan Karaalioğlu Alpagut Ali Aksakal tüm desenleri Papirüs için çizdi. Taht vb.
EGE KRALI PELYAS: Canım tahtım, aman basın duymasın! Saray ambarını fareler basmış! Her şerri bilmem ama bunda hayır var. Fareyle geldi çare ayağımıza kadar: Pis buğdayı halka dağıtın, “lütuf” desinler. Fareleri mahkûmlara yakalatın, yesinler. “Taze et işte,” dersiniz, siz de tayınlarını yersiniz. Her mideye gıda böylece bulaşır. Ekonomi programı başarıya ulaşır. Meydanlara çıkarım: “İşte herkese aş!” Coşar millet, gözlerde yaş! Unutur bozgunu halk, beni baş tacı eder. Kurtarırım postu, kara bulutlar gider. İktidarım bu coşkudan acayip hız alır; ben taht altında değil, taht altımda kalır. Üç beş entel huysuzlanır: “Eski hamam, eski tas!” Ama tarihten silinir içimi karartan yas. * BİLGE SOFRABAŞI / TAMADA: Ejderha demin emekli edildi. Yıllardır uykusuz; insomnia derdi. Ofansif bir defans var şimdi. Ayıgil Ayetes taçlı bir maganda. İktidar temeli tehdit ve propaganda. Sınavı iksirle geçme hayali yaş. Aslında bütün hikâye psikolojik savaş. Bakmayın Altın Post ile böbürlendiğine. Ondaki sahte. Aslı bizde. Zaten altın maltın değil ha. Sıradan bir koç postu işte. Manevî değeri var. Yurdumuzun hakimi olunca bir gün, müzeye koyarız, biter bu hüzün. Kulaktan kulağa değişmiş olaylar. Okulda gerçekler değil, resmî tarih var. Yalan tezgâhlama bol doğrusu; her belaya yol açan Kutsal Kara Su. Hani şu “bedrol” denen. Hayretle sarsıldınız, görüyorum. E inançlara ters düşen bir yorum. İnanç özgürlüğü bedava, bilim özgürlüğü berhava! Dönünce doğru söylersen inanmaz halkın sana; deli gibi mucize bekliyormuş, baksana. Havadaki pustan beterdir zihindeki pus. Pelyas’ın oğlu altın suyuna banmış bir postu. Medea’nın ihbarını ihbarı ihbar edildi; o postu bizim bir köstebek ele geçirdi. İşte! Al götür yurduna, Yason. İşe yaramayınca bu da, halk belki kendine güvenir. “Mucize yokmuş hayatta; iş başa düştü!” denir. Mutluluk için akıl, vicdan, emek yeter. Git söyle halkına: Terle biter beter. * 3 bin yıllık bir Yunan efsanesinden hareketle yazdığım Altın Post piyesinden (1995) alıntılar. “İktidar Beşlemesi” Bencekitap yayını.  Işıl ışıl…
Solcular ne çekti be bu devletin elinden. 6-7 Eylül pogromu olduğunda, alakası olmayan Kemal Tahir, Aziz Nesin gibi komünist yazarlarla doldurmuşlardı cezaevlerini. Darbe girişiminden sonra da, darbeye her anlamıyla karşı olan özgürlükçü akademisyenlerin işlerinden edilmesi, devlet geleneğine uygun bir tavır oldu. Ne yalan söyleyeyim, yüreğime en çok oturan ise Necmiye Alpay’ın hapsedilmesiydi. Yakından tanımasaydım, yazdığı kitapları neredeyse ezberleyecek kadar sevmemiş, o kitaplar editörlük yapar ve ders verirken bu kadar çok hayatımın içinde olmasaydı da hapsedilmesi bu denli içimi acıtır mıydı bilmiyorum. Canımı yakan şey, hapsedilmesinden çok, birikimiyle, yapıp ettikleriyle örnek alınacak bir hayat süren ve bu topraklarda zor yetişecek bir aydına karşı gösterilen muameleydi. Eğer Necmiye Alpay’a bile böyle davranılıyorsa, herkesin başına her şey gelebilirdi bu ülkede. Barışı en içten duygularla savunmanın bedeli, bu ülkeye ve kültürüne karşılıksız bunca şey katmış olsan da zulümdü. Devlet, Necmiye Alpay’a böyle davranarak bir mesaj vermişti, düşünen, yazan, okuyan herkese. Necmiye Alpay’ı tutuklayan İstanbul 8. Sulh Ceza Hâkimliği kararında, serbest kalması hâlinde sözkonusu eylemleri tekrarlayabileceği öne sürülmüştü. Cumhuriyet gazetesinden bir muhabir Necmiye Alpay’a sormuştu: “Bir dilbilimci olarak tekrarlamanızdan korktukları eylemler neler olabilir?” Necmiye Alpay, “Yargıç, barış çabalarımı suç sayıyor olabilir diyeceğim, ama bu da akla aykırı” diye yanıt vermişti. Üniversitenin yedi gün yirmi dört saat açık olan kütüphanesinin boş koridorlarında dolaşırken, Necmiye Alpay’ın sözlerini düşünüyordum. Özellikle sabaha karşı kütüphanede pek kimse olmaz. Benim de yazmayı ve okumayı en sevdiğim zaman. Kitaplarla dolu rafların önünden geçerken, kitaplardan geldiğini düşündüğüm sesler duyarım. Necmiye Alpay’ı ve yanıtını düşünürken, özellikle bir raftan kadın sesi kulağıma çarptı, öfkeli ama yumuşak bir ses. Sesi takip edince, Hannah Arendt’in “Şiddet Üzerine” adlı kitabını gördüm. Yıllar evvel okuduğum bir kitaptı. Kitabı elime alır almaz ses kesildi. Kitaptan kulelerle bir sığınağa dönüştürdüğüm pencere kenarındaki masama geçip kitabı okumaya başladım. Ekonomik sistemlerin, siyasal felsefelerin, medyanın ve yargı organlarının hizmet ettiği bir küresel savaş sisteminden bahsediyordu Arendt. Karşıtı görünen barışın bile, devletler ve iktidarlar için savaşın başka araçlarla sürdürülmesi anlamına geldiği bir sistem. İkinci Dünya Savaşı’ndan sonra yaşanan şey, barış görünümüne sahip “Soğuk Savaş”tı. Bu hep böyle olmuştu diyor Arendt. Necmiye Alpay’ın tutuklanmasına karar verilmesi, bu savaş sisteminin bir sonucuydu. Yargı da, Arendt’in dediği gibi, savaş sisteminin bir aracıydı. Necmiye Alpay’ın “akla aykırı” dediği şey, savaş sisteminin, devlet aklının bir sonucuydu. Savaşın hâlâ bizimle olmasının nedeni, insan türünün gizli ölüm istenci, bastıramadığı saldırganlık dürtüsü ya da silahsızlanmanın içerdiği ciddi toplumsal ve iktisadi tehlikeler değildi. Arendt’e göre, savaşların olmasının tek bir nedeni vardı, uluslararası ilişkilerde savaşın yerine siyasal sahnede başka bir nihai hakemin ortaya çıkmamasıydı. Necmiye Alpay, Aslı Erdoğan gibi ellerine silah almamış ve hiçbir zaman almayacak, şiddete sonuna kadar karşı çıkacak, nihai hakem olarak toplumun militarist olmayan ikincil güçlerinin siyasal sahneye çıkmasıyla barışın geleceğini savunanlar, savaş sisteminin ilk hedefleri arasında yer aldılar her zaman. Kitabın son paragrafını okurken, sanki Arendt hâlâ hayatta ve olup biteni izliyormuş gibi hissettim: “Bir kez daha, bu gelişmelerin bizi nereye götüreceğini bilmiyoruz. Ama iktidardaki her gerilemenin şiddete açık davetiye olduğunu biliyoruz ya da bilmeliyiz. Hükümetler olsun, yönetilenler olsun, iktidarı elinde tutup da ellerinden kaymakta olduğunu hisseden herkes, kaybettiklerinin yerine şiddeti koymanın cazibesine direnmekte zorlanmıştır.” Bu cazibeyi arttıran şeylerden birisi de, hükümet konseylerinde bilimsel kafalı danışmanların saygınlığındaki artış. Asıl korkutucu olan bu diyor Arendt, “düşünülemeyecek olanı düşünebilecek”, daha doğrusu düşünmeyen, toplumsal kutuplaşmalara göre hipotetik tezlerini hükümetlerin hizmetine sunan kötücül insanların aklı… Barışı savunmak için, önce şiddet üreten bu kötücül akıl ile hesaplaşmak gerek. Kütüphanenin penceresinden doğan güneşi izliyorum. Necmiye Alpay’ın kitaplarının olduğu rafı aydınlatıyor, ışıl ışıl…  Kanatları yetmedi
DENİZ AYHAN Yönetmen Kıvanç Sezer ilk uzun metrajlı filmi ile sinemaseverlerin karşısında. Yaşamın sorunlu alanlarına değinen yönetmen, toplumsal cinsiyet temalı filminin ardından şimdi de işçi ölümlerine dikkati çekti. Eleştirmenlerden olumlu değerlendirmeler alan ‘Babamın Kanatları’ 23. Adana Film Festivalinde ulusal uzun metraj yarışmasında aday filmleri arasında. Babamın Kanatları, ölümcül bir hastalığa yakalandığını öğrenen inşaat işçisi İbrahim’in çaresizlik içindeki hikayesini anlatıyor. Sezer filmine, festivallere ve işçi ölümlerine dair konuştu. >> İşçi ölümleri konusunun işlendiği bir film ile karşımızdasınız. Böyle bir konuyu seçmenizde nelerin etkisi oldu? 2010 yılında okuduğum bir haber ile bu konuyla ilgilenmeye başladım. Ömer Çetin adında bir üniversite öğrencisi okul harçlığını kazanmak için İstanbul’da çalıştığı okul inşaatında yüksekten düşerek hayatını kaybetmişti. 2012 yılında da uzun metraj bir film yapmaya karar verdim. Türkiye’nin bu konuda Avrupa’da birinci ve Dünya’da üçüncü sırada olduğunu gördüğümde bunun arka planına dair araştırmaya başladım. Fakat rakamların ötesinde bir insanın çalışırken ölmesi bana büyük bir trajedi olarak göründü. Çünkü bu tekil olay, sistemin aksayan her yönünü gözler önüne seriyordu. Ayrıca Ömer Çetin’in ve ailesinin içinde yaşadığı zorluklar da beni derinden etkilemişti. Yani her konuda olduğu gibi rakamlardan ziyade hayatlar daha dehşet vericiydi. İşin ön planında insani bir çelişki, arka planında sistemsel bir çelişkinin olduğu bir film hayal ettim. Bu aynı zamanda çalışma yaşamının zorluklarını da anlatacak bir film olmalıydı. Taşeronlaşma, güvencesiz ve güvenliksiz koşullardan kaynaklı işçi ölümlerini merkeze alacak bir film. Umarım öyle de olmuştur. >> Basında eskiye göre daha çok işçi ölümleri ve işveren kaynaklı ihmallerle ilgili haberlerle karşılaşıyoruz. Sizin de sosyal medyada bu konuda paylaşımlarınız bulunuyor. Filme başlamaya karar verdiğiniz süreçten şu anki sürece kadar olan emekçilerin yaşadığı problemlerin çözümünde ilerleme kaydediyor muyuz? Türkiye’nin bugünü için birbirinden bağımsız mücadele odakları, direnişler ve kazanımlar üzerinden ilerleyen dağınık bir sınıf mücadelesinden bahsedebiliriz. Özellikle Soma faciasından sonra bu konuya kamuoyunda yoğun bir ilgi oluştu. Ama eğer işçi sağlığı perspektifinden bakacak olursak rakamlar ne yazık ki azalmıyor. Örneğin Ağustos ayında 199 işçi iş cinayetlerinde hayatını kaybetmiş. Bu, günde altı işçiden de fazla demek. Buradaki en büyük sorun işçilerin sendikasız, örgütsüz ve birbirinden uzak duruşları. Ortak bir mücadele hattı yerine bireysel kurtuluşa umut bağlamak zorunda kalmaları. Bütün bunlara rağmen yer yer umut verici gelişmeler yaşanabiliyor. Örneğin İşçi Sağlığı ve İş Güvenliği (İSİG) Meclisi her ay bu raporlamaları yapıyor ve her ayın ilk pazar günü yakınlarını kaybeden işçi aileleri Galatasaray Meydanı’nda ‘’Vicdan ve Adalet Nöbeti’’nde inatla bu işlerin peşini bırakmıyor. >> 15 Temmuz’dan itibaren birçok sendika ve kuruluş yaşanılan süreçten emekçilerin olumsuz yönde etkilendiğini dile getirdi. Sizce sanatçıların bu konuya dair gösterdikleri farkındalık yeterli mi? Sanatçıların önemli bir kısmının bu konuda duyarlı olduğunu düşünüyorum. Zaten bu öyle bir konu ki kimse, insanların çalışırken ölmesine karşı tavır almadan duramaz. Vicdan da duyarlılık da bunu gerektirir. Sanatçı olmak da gerekmiyor. Ancak sanatçı, bilim insanı ya da aydınların bu konuda etki alanı ölçüsünde daha cesur çıkışlar yapmaları gerektiğini düşünüyorum. Ülkenin bu yoğun ve acılı gündemine rağmen bu tür konuları da bir şekilde gündemde tutma çabalarının çok değerli olduğunu düşünüyorum. >> Filmin adı çok güzel, nereden geliyor? Filmin adı ana karakterin uzaktaki kızıyla yaptığı görüşmeden geliyor. Babasını çok seven kızı yaptığı resimlerde babasına kanat çiziyor. Çünkü onun diğerlerinden farklı olduğunu uçabileceğini hayal ediyor. Filmin ilk adı ‘’Kan Parası’’ idi. Fakat sonra bu yeni ismin filmin ruhuna daha uygun olduğunu düşündüm. >> Film için bir destek kampanyası başlatmıştınız. Bu kampanya amacına ulaştı mı? Biz filmi yalnızca Kültür ve Turizm Bakanlığından aldığımız destekle çektik. Bu yüzden de çekimler öncesi böyle bir dayanışma kampanyası başlattık. Bu kampanya sayesinde birçok dostumuz bize destek sundu. Ama bunun çok ötesine varan bir şekilde projemizi duyurduk. Birçok dostumuz o dönemde çeşitli sebeplerden destek olamadı. Ancak vizyona girdiğimizde bu desteği vereceklerinden eminim. Bu arada bu tarz filmlerin seyirci ve salon bulamadığı bir ortamda gösterim zamanı olabildiğince çok ve farklı şehirlerde yapacağımız gösterimlere bu konuda duyarlı bütün kesimleri bekleriz. >> 51. Karlovy Vary Film Festivali’ne davet edildiniz ve tamamen Türkiye yapımı ilk film oldunuz. Eleştirmenlerin yorumları da çok iyiydi. Bu konudaki görüşlerinizi alabilir miyiz? Doğu Avrupa’nın Cannes’ı olarak tabir edilen bu festivalde Dünya prömiyerini yapmak bizim için heyecan vericiydi. Seyircinin de eleştirmenlerin de çok olumlu tepkilerini aldık. Binlerce filmin üretildiği bir ortamda görünür olmak için bu tür festivaller çok önemli. Umarım filmimiz bundan sonra da dünyanın farklı kültürlerinden seyircilerle buluşur ve ben de bu buluşmalarda seyircinin tepkilerini birebir dinleyebilirim. >> Filistin için İsrail’e boykot girişimi hareketinin küresel boykot çağrısına katıldınız ve Hayfa Film Festivali’nin yaptığı daveti geri çevirdiniz. Bu konuda söylemek istediğiniz şeyler var mı? Bazı arkadaşlarım vesilesiyle haberdar olduğum BDS’nin kültürel boykot çağrısını ilk duyduğumda açıkçası ilk önce filmin seyirciyle buluşması noktasından baktığım için çok sıcak gelmedi. Ancak internet sitesinden etraflıca okuyup araştırmaya başlayınca bunun somut bir hedefi olan ve sanatçı ve akademisyenleri de buna destek vermeye çağıran bir programı olduğunu öğrendim ve bunu destekleme kararı verdim. O sırada Hayfa Film Festivali’nden filmimizi değerlendirmek istediklerini söyleyen bir mail aldık. Ben de bu gerekçeleri belirten bir mail ile taleplerini geri çevirdim. Bu aslında o kadar da mühim bir şey değil bizim açımızdan. Ancak sanıyorum bu mücadeleyi verenler için önemli bulundu. >> Son olarak 23. Adana Film Festivali... Ayın 19’una çok az kaldı. Sizce festival nasıl geçecek? Umarım iyi geçer. Adana ülkemizin en eski festivallerinden. Bizlerin hocası konumunda olan çok önemli yönetmenlerin filmleriyle aynı seçki de olmak da mutluluk verici. Filmimizin Türkiye prömiyeri 22 Eylül’de gerçekleşecek. Türkiye seyircisiyle aynı anda filmi izleyecek olmanın heyecanı şimdiden beni sardı diyebilirim. Ordu'da 2 bin 100 yıllık Ana Tanrıça Kibele heykeli bulundu
Ordu'da 2 bin 100 yıllık olduğu tahmin edilen Ana Tanrıça Kibele heykeli bulundu. Ana Tanrıça'nın tahtta otururken tasvir edildiği 1 metre 10 santim yüksekliğindeki heykel, Türkiye'nin dikildiği yerde bulunan ilk eseri. Uzmanların incelemeye aldığı heykel daha sonra müzeye nakledilecek.  2 bin 100 yıllık Ordu'da 2 bin 100 yıllık olduğu tahmin edilen tahtta otururken tasvir edilmiş mermerden Ana Tanrıça Kibele heykeli bulundu. 1 metre 10 santim yüksekliğindeki heykel, Karadeniz'de bu haliyle bulunan ilk önemli eser. Kazılar 4 yıldır sürüyor Ordu'nun Altınordu ilçesinde MÖ 120 - MÖ 63 yıllarında hüküm süren Pontus Kralı 6. Mithridates dönemine ait eserler, 4 yıldır süren kazı çalışmalarıyla gün ışığına çıkıyor. Gazi Üniversitesi Arkeoloji Bölümü Başkanı Prof. Dr. Süleyman Yücel Şenyurt'un başkanlığında 25 arkeolog tarafından yürütülen kazılarda, Kurul Kalesi'nin de bu döneme ait bir yapı olduğu belirlendi. Ana Tanrıça tahtta otururken Kazıda 2 bin 100 yıllık olduğu tahmin edilen 1 metre 10 santim yüksekliğinde Ana Tanrıça Kibele heykeli bulundu. Kibele'nin tahtta otururken tasvir edildiği mermerden yapılmış heykel uzmanlar tarafından inceleme altına alındı. 'Bu haliyle bulunan ilk eser' Hellenistik döneme ait mermerden heykelin durumunun araştırıldığını belirten Ordu Kültür ve Turizm Müdürü Uğur Toparlak, "Kibele heykeli Karadeniz'de bu haliyle bulunan ilk önemli eser" dedi. İnceleme altında Ordu Kültür ve Turizm Müdürü Uğur Toparlak, "Heykelin müzeye naklini gerçekleştirmek üzere konservasyon önerisi için Trabzon Restorasyon ve Konservasyon Bölge Müdürlüğü'nden bir uzman geldi inceleme yaptı. İstanbul'a gönderilmek üzere heykelden numuneler aldı. Heykel inceleme bitince uzmanlar eşliğinde müzemize nakledilecek" diye konuştu. Bölgenin önemi artacak Toparlak, ayrıca 2 bin 300 yıllık tarihin ortaya çıkarılmasıyla Kurul Kalesi yerleşkesinin ziyaretçi akınına uğramasını beklediklerini, arkeolojik kazılar ile restorasyon çalışmalarının tamamlanmasından sonra bölgenin büyük önem taşıyacağını dile getirdi. (CNN Türk)  Lord Carter sahnede
İstanbul Jazz Center’ın unutulmaz bir konseriydi. Mekân ağzına kadar doluydu, ayakta kalıp dışarı kaçmıştım ama Golden Striker Trio salona girerken, kapının ağzında onları bekliyordum: Ron Carter, Russell Malone, Mulgrew Miller. Herhangi birisi tek başına gelmiş olsa, gene dinlemeye gelirdim. Ama üçü bir arada olunca, inanılmaz bir rüya olup çıkıyor. Ne yazık ki yaş ve bedenin feryatları gibi gerçekler, ikinci seti de ayakta izlememe izin vermemişti. Ron Carter için fazla bir şey söylemeye gerek yok. Onun, sadece Miles Davis’in basçısı olarak anılması büyük bir haksızlık. İstanbul’da dinlediğimizde bize sırtını dönüp trompetini çalan Davis’e saygımız sonsuz, ama Carter da büyük bir usta. On yaşında çalmaya başladığı çelloyu ırkçı tepkiler yüzünden bıraktı, kontrbasla devam etti. Çok kayıt yapanlar arasında bile 2000 albümle önlerde giden bir müzisyen, bir hocadır. Davis’in ikinci büyük beşlisinde, ritm polisliği yüzünden ona ‘Checkpoint Charlie’ derlermiş. Ritmine sahip olmayı ve yönetmeyi bildiği gibi, sololarıyla da sarhoş eder. Ayrıca, ‘Lord’ ünvanını hakedecek kadar şık, zarif ve vakurdur. Onun için olsa gerek, genelde giyim kuşam ve pipo, eh, bir de enstrüman reklamlarında yeralıyor. Carter bu yıl Golden Striker Trio’su ile Akbank Caz Festivali’nde olacak. Gerçekten kaçırılmaz bir fırsat dedikleri, böyle bir şey oluyor. Üstadı, gitarda Russell Malone, piyanoda Donald Vega ile izleyeceğiz. Vega’ya da elbet bir itirazımız yok ama, ah, diyoruz, keşke Mulgrew Miller yaşıyor olsaydı da Golden Striker Trio’yu gene Carter-Miller-Malone kadrosuyla görseydik. Bu dünyayı 57 yaşında terk eden Mulgrew Miller müthiş bir piyanistti. Hayata karşı kendi sakin tarzını 15 yaşında seçmiş, caz piyanisti olmaya Oscar Petersen etkisiyle karar vermişti. Yukarıda bahsi geçen konserde, yanımdan geçip içeri girerken iyi ki ona, “Mr. Miller, sizi görmek ne güzel,” diyebilmişim. Aynı mekânda kısa süre sonra Kenny Barron ile karşılıklı piyano çaldıkları bir konser daha var ki, anlatmak için ne desek boş. Ne yazık ki kadri kıymeti yeterince bilinmemiş bir ustaydı. Russell Malone’u bu kez Akbank Caz’da da izleyeceğiz. Onu da İş Sanat’taki bir konserle hatırlıyoruz. Bir Dianne Reeves konseri. Gitarları Malone ile, Brezilya müziği ile cazı başarıyla harmanlayan Romero Lubambo çalıyordu. İşte o sahnede biz bir konserin nasıl diğerlerinden çalındığını gördük. Golden Strike Trio konserinde de izlediğimiz Malone, sonlara doğru yaptığı soloyla, hakkında yazılan, söylenen her şeyi doğruladı. Evet, Malone gerçekten de mevcut gitaristlerin içinde en etkini, daldan dala konmakta da üstüne yok. Bize ve Reeves’e sırtı dönük otururken, birden elleri havada, koltuğuyla dönüp giriştiği soloda anladık bunu. Ne kadar atak, neredeyse agresif, coşkulu, tutkulu, hatta bazı anlarda onun vardığı düzey yüzünden biraz ürkütücü bir soloydu! Daha önce kaptı kapacak göründüğü konseri orada alıp gitmişti. Akbank Caz’da, 20 Ekim20:30’da Zorlu’da Ron Carter Golden Striker Trio çalacak. Kontrbasta Carter, piyanoda Donald Vega, gitarda Malone. Sonra söylemedi demeyin. ‘Kısa Kes’ film yarışması ikinci defa merhaba diyor...
101 ülkeden 1470 filmin başvurduğu kısa film festivali, uluslararası alanda çalışan profesyonel sanatçıları ve genç sanatçıları buluşturmayı hedefliyor. Festivalde; özel tematik açık hava gösterimleri, söyleşiler ve tanışma etkinlikleri Ortaköy Yetimhanesi’nde gerçekleştirilecek. Festivalin kapanış töreni ise, 30 Eylül akşamı St. Benoit Lisesi’nde gerçekleşecek ödül töreniyle yapılacak. Ödül töreninde öğrenci filmleri arasından seçilen en iyi kısa filmler ile göç temalı ‘Pitching’ kategorisinde projeleri desteklenen yarışmacılar sürprizlerle ödülleriyle buluşacak. En iyi öğrenci kısa filmini Vecdi Sayar, Farid Eslam, Ayşe Ünal ve Theron Patterson gibi isimlerden oluşan jüri belirlerken, Pitching kategorisinde ise yarışmacılar yapım desteği kazanmak için projelerini yapımcı Zeynep Atakan, Selçuk Şirin, yönetmen Hakan Algül ve Ulaş Sunata’ya sunacak. Festival kapsamında Harika Uygur oyunculuk, Derviş Zaim yönetmenlik, MayAna Creatives animasyon, Nesra Gürbüz yapımcılık, alanında atölyeler gerçekleştirecek. İzleyiciler, festivale katılıp seçkiye giren filmlerin yanı sıra, ‘Ustalardan Kısa’lar’ ve ‘Gece Yarısı Korku Kısaları’ gösterimlerinde farklı kısa filmlerle buluşacak. Festivalin sürpriz konuğu ise Mersin’de kurduğu ‘Arslanköy Kadınlar Tiyatro Topluluğu’ ile tanıdığımız ve ‘Bez Bebek’ isimli filmi uluslararası ödüllere layık görülen Ümmiye Koçak olacak.  Kukla Festivali Singapur sokaklarına götürüyor!
Hazırladıkları kuklalar ve kukla oynatımındaki üstün yetenekleri ile birçok ödüle layık görülen Mascots and Puppets Specialists kukla grubu, 19.Uluslararası İstanbul Kukla Festivali’ne geliyor. 2004 yılında Frankie Malachi tarafından kurulan Mascots and Puppets Specialists, kurulduğu günden beri birçok uluslararası festivalde davet edildi. Katıldıkları festivallerden bol bol ödül ve övgü toplayan grup, 2009 yıllında Singapur’da düzenlenen Gençlik Olimpiyatları’nın açılış töreninde hazırladıkları dev kuklalarla bütün seyircileri büyülemişti. Mascots and Puppets Specialists grubunu, 19.Uluslararası İstanbul Kukla Festivali’nde “Singapur Sokakları - Streets of Singapore” oyunu ile izleyeceğiz. Söz kullanılmayan oyunda müzik ön plana geçiyor. Singapur dünyadan birçok kültürü kendi içine almış küçük bir ülke. İşte bu kadar zengin, değişik kültür yapılarının esprili bir anlatımla Singapur’un yaşayan bütün insanlarını tüm yaş gruplarına hitap eden bu oyunda hareketli ve neşeli bir tempoda seyredeceğiz. Festival, 15-30 Ekim’de Dünyanın en renkli ve başarılı kukla oyunlarını her yıl İstanbul’da bir araya getiren, İstanbul’un en köklü ve renkli festivallerinden 19.Uluslararası İstanbul Kukla Festivali, 15-30 Ekim tarihleri arasında gerçekleştirilecek. Festivale; Avusturya, Belçika, Çek Cumhuriyeti, Fransa, Hollanda, İtalya, İspanya, Macaristan, Singapur, Yunanistan ve Türkiye’den yaklaşık 20 ekip katılacak. Tüm yaş gruplarına hitap eden gösterilerin sahneleneceği Festival’de el kuklası, animasyon, gölge kuklası, gezici oyunlar, ipli kukla, maskeler, bunraku gibi pek çok farklı kukla tekniği seyircilere görsel şölen yaşatacak, onları bambaşka dünyalara götürecek. Daha fazla mekan, daha renkli oyunlar İstanbul Karagöz Kukla Vakfı tarafından organize edilen Festivalin Sanat Yönetmenliğini İstanbul Karagöz Kukla Vakfı Başkanı Cengiz Özek üstleniyor. UNESCO Kültürel Miras Taşıyıcısı ve Festival Genel Sanat Yönetmeni Cengiz Özek görüşlerini şöyle dile getiriyor: “1997’den beri dünyanın en önemli kukla sanatçılarını ve oyunlarını İstanbul’a getiriyoruz. Bir önceki yılların başarılarına bakarak her yıl heyecanımız daha da artıyor. Bu yılki festivalimizde daha fazla mekan, daha renkli oyunlar, daha fazla seyirci olacak. İstanbulluları ve İstanbul’u ziyarete gelenleri kukla sanatı ile bir festival havasında buluşturacağız.” “Binlerce yıllık geçmişiyle kukla sanatı, en önemli kültür materyallerinden biri olarak öne çıkıyor” diyen Proje Koordinatörü Gizem Şenyurt, ”Kukla sanatını çok önemli bir kültürel hazine yapan özelliği ise çağdaş gündeme ve modern sanata tam anlamıyla uyarlanabilmesi… Biz de Uluslararası İstanbul Kukla Festivali’nde kukla sanatını her yaştan, her kesimden eğlence ve sanatseverlerle buluşturacağımız için çok heyecanlıyız. ” şeklinde konuştu. ‘Familya’nın yayın tarihi belli oldu
2002 Dünya Kupası’nda İlhan Mansız’ın altın golüyle hayatı değişen Beyoğlu ailesinin hikayesini anlatan Familya’nın ilk kareleri de gün yüzüne çıktı. Usta Oyuncu Uğur Yücel’in, ailenin babası Yaşar Beyoğlu’yu canlandırdığı Familya, 20 Eylül’de FOX ekranlarında izleyiciyle buluşacak. Çekimlerine İstanbul’da başlanan ve Ayvalık’ta devam eden Familya’nın oyuncu kadrosunda Uğur Yücel, Erkan Kolçak Köstendil, Bülent Emrah Parlak, Cansu Tosun, Şükran Ovalı, Sezer Avcı, Aybüke Pusat, Murat Ceylan, Barış Yıldız’ın yanı sıra Gökhan Kıraç, Enis Arıkan, Olgu Baran Kubilay, Bekir Çiçekdemir, Berat Efe Parlar, İpek Ayaz Kortunç, Murat Şahan, Ozan Coşkun, Neslihan Arslan ve Güven Kıraç yer alıyor. Beyoğlu ailesinin hayatı, 2002 Dünya Kupası’nda İlhan Mansız’ın altın golüyle ansızın değişir. Türkiye en mutlu gününü yaşarken, Beyoğlu hanesinin ortasına geri dönüşü olmayan bir acı düşer. Dağılan ailesinden yıllarca uzak kalan Yaşar Beyoğlu; çocukları Hava, Toprak, Su ve Ateş’in özlemini de yanına alarak Güneşdağı kasabasına gider. Baba toprağında aldığı üzücü bir haber; Yaşar Beyoğlu’yu, yaşananları temize çekmek ve ailesini bir araya toplamak için harekete geçirir. Oynanan bir oyun ve her biri kendine has çocuklar birleştiğinde, geçmişle hesaplaşmak giderek zorlaşır. Beyoğlu familyasında işler hiç de planlandığı gibi gitmeyecektir. (Evrensel) Ve Sıla sahneye çıkıyor
In Hoodies’in Rüyası
Murat Kılıkçıer ya da sahne adıyla In Hoodies… Eminim bu sahne adını bir yerlerde duymuşsunuzdur. Eğer şu ana dek karşınıza çıkmadıysa bir kenara yazın derim. Çünkü In Hoodies’in A.K Müzik aracılığıyla yayımlanan ve geçtiğimiz günlerde cd formatıyla da servis edilen A Lunar Manoeuvre adlı ilk albümü hem anlattıklarıyla, hem de güçlü alt. rock sirayetiyle dikkati hak ediyor. Bu albümde bir süredir gittikçe birbirine benzemeye başlayan şarkıların ve elbette o şarkıları yazan müzisyenlerin içinde dolaştığı birtakım indie pop ezberleri yok. Bu tavır A Lunar Manoeuvre’un en güçlü tarafı bana kalırsa. 90’lar müziğinin gerçekliğinde hayata karışan bir albüm var burada. Olgun, samimi ve olabildiğince net. Ayrıca Kılıkçıer’in bu şarkılarını dinlerken yine 90’lardan kimi grupları anımsıyoruz. Açılış şarkısı Brave pekala bir The Verve albümünün içinde kendine yer bulabilir. Hemen ardından ses veren Be All You Feel’ın Pulp ve The Stone Roses arasındaki hattı akla getirdiğini söylemek zor değil. Altı numaralı parça Rules of Adulthood ile kapanışa yakın duyulan The Vibe ise britpop etkileşimine sonuna kadar kapı aralayan iki şarkı.  In Hoodies şarkılarının ulaştığı bu adresler sürpriz değil, çünkü projenin bu ilk albümü The Verve, The Rolling Stones ve Blur gibi isimlerle de çalışan efsanevi prodüktör Chris Potter tarafından Londra’da kaydediliyor. Bursa’da yaşayan bir müzisyenin şarkılarını Chris Potter’a ulaştırmayı başarması ve Potter’ın da dinlediklerinden etkilenerek In Hoodies’e yardım elini uzatması çok önemli. Üstelik henüz tanınmayan bir müzisyenin dünyaca ünlü yapımcı tarafından dikkate alınması neresinden bakarsanız bakın güzel bir rüya. In Hoodies işte bu rüyayı bizzat yaşadı. Yine de bu rüyada başrol ne Londra’nın, ne de Chris Potter’ın. In Hoodies’e dair okuduğum hemen her haberde albümün kim tarafından ve nerede kaydedildiği Murat Kılıkçıer’in isminden daha fazla geçiyor. Oysaki A Lunar Manoeuvre’un temelinde onun hissettiklerinden ve yaşadıklarından yansıyanlar var. Bu çarpıcı albümde en büyük pay In Hoodies’in. 4/4 Ben-Hur ve hayvan hakları
Ben-Hur (1959) filmi toplam 11 Oscar sahibi olmuştur. Bu filmin pek konuşulmasa da bir ödülü daha vardır, o da hayvan hakları ihlalleri ödülüdür. Film çekimi sırasında hayvanlara kötü muamele gösterilmiş, zulmedilmiş ve o meşhur 11 dakikalık at arabası yarış sahnesi için 100 atın ölümüne yol açılmıştır. Bu bilginin bir basın toplantısında yanlış anlaşılarak ileri sürüldüğü söylense de, Ben-Hur hafızamız bu bilgilerle doludur. Bu yüzden bu hafta vizyona giren ve at arabası yarış sahneleri içeren bu filmi özenle takip etmek ve hayvan hakları açısından araştırmak gerekti. Resmi açıklamalar ve raporlar doğrultusunda filmde hiçbir hayvanın zarar görmediği belgelenmiştir. Bu kaçıncı Ben-Hur 1880 yılında yazılmış bir roman olan Ben-Hur 1899’dan beri hayatımızda. Bir insan ömrüne kaç Ben-Hur sığar bilinmez ama sanırsam 2016 versiyonu benim son Ben-Hur’um olacak. Ben-Hur’un bu son hali tam anlamıyla bir hayal kırıklığı. Judah Ben-Hur rolündeki Jack Huston ve Messala Severus rolündeki Toby Kebbel genç kızların gözüne hitap etmek dışında bir işe yaramıyorlar, oyunculukları son derece hantal ve yontulmamış diyebilirim. Diyaloglar sığ ve yönetmenlik ise hikâyeyi ortaya çıkarmaya hiç yetmeyen düzeyde. Kültürel ve özellikle politik anlamda birbirine tamamen zıt olan iki erkek kardeşin hikâyesi ile İsa’nın hayatı ve ölümü hikâyesi birbirinin içine hiç geçmemiş. Belki sıkıntının kaynağı filmin 2 saat olması ve bu hikâyelerin olgunlaşmaya fırsat bulamamalarıdır, çünkü hatırlayacak olursak 1959 versiyonu Ben-Hur’un süresi 3.5 saat idi. Ben-Hur filmlerinin kilit ve önemli sahnesi at arabası yarış sahnesidir. İntikamın ve yüzleşmenin bu imza sahnesi, ne yazık ki duygusal olarak tamamen etkisiz kalarak sadece görsel olarak göz doyuran, amaçsız bir sahne olmuş. Önce hayvan sonra insan Bu sahnenin en güzel yanı, demin dediğim gibi çekimlerde hayvanların zarar görmemiş olması. Israrla bu noktaya dönüyorum, çünkü sinemada bu son derece kanayan bir yara. Üstelik Kurban, yani kavurma bayramı geldiğinde kendimi çok kötü hissetmem. İnsanın yaşam hakkı ile hayvanların yaşam hakkı arasında tek fark, hayvanların bu hakka insanlardan daha çok muhtaç olmasıdır. Sanatın üzeri örtülü entelektüel dokunulmazlığı kisvesi altında hayvanlara zulmedilmesi, hayvanların katledilmesi kabul edilemez. 1978’de Paris’te ilan edilen Hayvan Hakları Evrensel Beyannamesi Madde 5/4 der ki: Hayvanları içeren sergiler, gösteriler ve filmler hayvanların onuruna saygı göstermek zorunda olup hiçbir şekilde şiddet içeremezler. Sorun hayvan haklarını, bu minvalde eylem yapanları, vejetaryen/vegan olanları ciddiye almamak, hatta onlarla dalga geçmekle başlıyor. Çevreciler bir ağaç için haklı eylemlerini sürdürür ve alkışlanırken hisseden, düşünen, üreten canlılar için nasıl olur da kılını kıpırdatmayan o kadar çok insan olabilir. Benim tahminim, bilinçaltından bu suça dahil olduklarını bildikleri içindir. Hayvan sevgisini kedi, köpek, panda ile sınırlı tutarak en büyük hayvan sevgisini mangal başında yaşayanların bu suça gizli ortak olmalarındandır. Üzerinde hiçbir mülkiyet hakkımız olmayan hayvanların hak arayışını içselleştirmeyen her birey fark etmeden ‘önce insan sonra hayvan’ diyerek aslında en büyük ayrımcılığın ve ırkçılığın birer parçası olmaktadırlar. Her şey sanat için değildir Hayvanların film setlerinde kötü şartlara maruz kalmaması için filmlerin çekim sürecini izleyen American Humane Association, (AHA) “Filmde yer alan hayvanlar, sadece çekim sırasında ölür veya yaralanırsa, hayvana zarar verilmiştir” diyen bir kuruluş. Hakkında rüşvet iddiaları dahi bulunan bu kuruluş ne kadar güvenilir orası hâlâ çok kuşkulu. Hatta AHA’nın filmlerde zarar görmüş hayvanlar olmasına rağmen “No Animals Were Harmed/Bu Filmde Hayvanlar Zarar Görmemiştir” kredisi verdiği bile görülmüştür. Örneğin AHA’nın “No Animals Were Harmed” kredisi verdiği Oscar ödüllü Life of Pi (Pi’nin Yaşamı) filmindeki kaplanın çekim sırasında su tankında boğulma riski atlattığına dair bilgi içeren bir mail ortaya çıkmış, fakat bu mailin üzeri örtülerek, bu maili atan AHA çalışanının işine son verilmiştir. Üstelik filmde kullanılan kaplanın sahibi, hayvan eğitimcisi Michael Hackenberger, PETA tarafından hayvanlara işkence yaptığı belgelenmiş bir isimdir. Ülkemizde ise durum daha da içler acısı bir halde. Reha Erdem’in Kosmos filmi, Kaan Müjdeci’nin Sivas filmi, Nuri Bilge Ceylan’ın Kış Uykusu filmi hayvan hakları ihlali açısından hâlâ kafalarda soru işareti bırakan önemli yönetmenlerin önemli filmleridir. Acilen ülkemizdeki dizi ve film setlerinde kullanılan hayvanlar için izleme komisyonu kurulmalıdır. Sonuç olarak, bu kadar ilerlemiş olan film teknolojisine rağmen filmlerde hayvanların tehlikeli sahnelerde kullanılması ve sanat filmlerinde ifade aracı olarak düşüncesizce kullanılması kabul edilemez bir durumdur. Her şey sanat için değildir, olmamalıdır. Mahmut Hekimoğlu son yolculuğuna uğurlandı
Tedavi gördüğü hastanede dün hayatını kaybeden Yeşilçam’ın sevilen oyuncularından Mahmut Hekimoğlu (61), son yolculuğuna uğurlandı. Cenazeye katılımın az olması dikkat çekerken, oyuncu Serpil Çakmaklı da vefasızlığa sitem etti. Mahmut Hekimoğlu, vasiyeti üzerine Sakarya’nın Hendek İlçesi’nde annesinin mezarının yanında toprağa verildi. Yaklaşık 2 yıl önce prostat kanseri teşhisi konulan, birkaç gün önce fenalaşarak yoğun bakıma alınan ancak tüm tüm müdahalelere rağmen kurtarılamayan Hekimoğlu için Teşvikiye Camisi'nde cenaze töreni düzenlendi. Törene usta oyuncunun başta ailesi ve yakınları olmak üzere sanatçı dostları katıldı. Cami avlusunda taziyeleri kızı Gizem Hekimoğlu, eski eşi Selma Sözel kızkardeşi Betül Topkara kabul etti. Hekimoğlu’nun uzun tedavi süreci dahil songünlerinde de sürekli yanında olan yakın dostu Nuri Alço’da ailenin törende ailenin yanında hazır bulundu. Törene, birlikte aynı filmlerde oynadığı rol arkadaşlarından Serpil Çakmaklı, Gökhan Güney, Serdar Gökhan ile Coşkun Gögen, şarkıcı Tarık Mengüç, oyuncu Yalçın Dümer gibi isimler ile sanatçı Yeşilçam’dan bazı oyuncu dostları katıldı. Cenaze törenine CHP Genel Başkanı Kemal Kılıçdaroğlu ile siyaset ve sanat dünyasından bazı isimlerin çelenk gönderdiği görüldü. (DHA) Ragıp Yavuz Şehir Tiyatroları’ndan ihraç edildi
Yavuz, sosyal medyadaki paylaşımlarıyla, Şehir Tiyatroları’nı “siyasi ve ideolojik çekişme ve çatışmaların odağı haline getirmek” suçlamasıyla, memuriyetten çıkarıldı. Yavuz, geldiği durumu yine sosyal medyayı kullanarak, kamuoyuna şu sözlerle duyurdu: “12 Eylül 1980 askeri faşist cunta döneminde de yaşadığım gibi ‘özlük haklarım gasp edilerek devlet memurluğundan ihraç edilmeme’ ve bir yönetmeni olmaktan gurur duyduğum Şehir Tiyatroları’ndan ‘kovulmama’ karar verildi!” “Hukukuna inandığım bir Türkiye’de bu hukuksal süreç muhtemelen Avrupa İnsan Hakları Mahkemesi’ne kadar uzayacaktır. 42 yıldır sahnedeyim ve selam verirken bir kez bile yüzüm kızarmadı! Çünkü ne ken dimi, ne ekibimi, ne de seyirciyi kandırdım ve kimse de beni kandırmayı başaramadı!” “Hangi koşullarda olursam olayım, daha güzel, daha mutlu bir Türkiye için, halkların, emeğin ve barışın kardeşliği için inatla ve ‘rağmen’ tiyatro üretmeye devam edeceğim. Bilinsin isterim ki, perdenin ne zaman kapanacağına, ancak yönetmen karar verir ve sanatçı son sözü karanlığa bırakmaz!” Yavuz, 15 Temmuz sonrası çıkarılan kanun hükmünde kararnameden yararlanılarak da, iddiaya göre “darbeye yeterince karşı olmadığı” ithamıyla açığa alınmıştı. İhraç edilmesiyle ilgili soruşturmalar 15 Temmuz öncesine dayanan sanatçı 12 Eylül darbesiyle birlikte, yürürlüğe konulmuş 1402 sayılı Sıkıyönetim Yasası ile Şehir Tiyatroları’ndan ihraç edilmiş, yaptığı hukuk mücadelesinin ardından görevine dönmüş, ancak hayatının 13 yılını da sürgünde geçirmek zorunda bırakılmıştı. (Kaynak: Cumhuriyet) Reha Erdem'in "Koca Dünya"sı Venedik'ten ödül aldı
İtalya'nın Venedik kentinde bu yıl 73. kez düzenlenen Venedik Film Festivali'nde Reha Erdem "Koca Dünya" filmiyle "Ufuklar" bölümünün Jüri Özel Ödülü'nü aldı. BBC Türkçe'den Övgü Pınar'ın haberine göre, 31 Ağustos-10 Eylül tarihleri arasında yapılan Venedik Film Festivali'nde ödüller dün akşam yapılan törenle dağıtıldı. Ana yarışmada en iyi film ödülü olan Altın Aslan'ı, Filipinler'den Lav Diaz'ın "Ang Babaeng Humayo" (The Woman Who Left) adlı filmi aldı. En iyi yönetmene verilen Gümüş Aslan ödülünü Meksikalı Amat Escalante (La Region Salvaje) ile Ruz yönetmen Andrei Konchalovsky (Paradise) paylaştı. Jüri Büyük Ödülü Gümüş Aslanı ise "Nocturnal Animals" filmiyle Tom Ford'a verildi. En iyi kadın oyuncu ödülünü "La La Land" filmiyle Emma Stone, erkek oyuncu ödülünü de "El Ciudadano Ilustre" filmiyle Oscar Martinez aldı. En iyi senaryo dalındaki ödülün sahibi ise "Jackie" filmiyle Noah Oppenheim oldu. Ana yarışmanın Jüri Özel Ödülü'ne "The Bad Batch" filmiyle Ana Lily Amirpour layık görüldü. Bu yılki Venedik Film Festivali'nin kariyer ödülleri de Jean-Paul Belmondo ile Jerzy Skolimovski'ye verilmişti."Metafor değil, gerçek""Yeni estetik ve ifade biçimi eğilimlerini temsil eden uluslararası filmlerin" yarıştığı "Ufuklar" kategorisinde ise İtalyan yönetmen Federica Di Giacomo'nun "Liberami" filmi en iyi film ödülünü alırken, en iyi yönetmen ödülü "Home" filmiyle Belçikalı Fien Troch'a verildi. "Ufuklar" kategorisindeki Jüri Özel Ödülü ise "Koca Dünya" filmiyle Reha Erdem'e verildi. Reha Erdem ödülü almak için sahneye çıktığında yalnızca Fransızca olarak "Çok teşekkür ederim" dedi. "Koca Dünya", yetimhanede büyüyen Ali ve Zuhal isimli iki çocuğun sığındıkları bir ormandaki yaşamına odaklanıyor. Reha Erdem, filmin 8 Eylül'deki gösteriminin ardından İtalyanca yayın yapan Fred Film Radio'ya yaptığı açıklamada filmindeki karakterlerin bir ormana sığınmasının bir metafor olup olmadığı sorusuna yanıt verirken "Metafor çok sevmiyorum. Orman sığınılacak bir yerdir ama bugün dünyada saklanabilecek bir orman bile yok. O anlamda metafor değil, gerçek" dedi. Dünyanın en eski film festivali olan Venedik Film Festivali'nde geçen yıl Emin Alper'in "Abluka" filmi, 2014'te de Kaan Müjdeci'nin "Sivas" filmi ana yarışmada Jüri Özel Ödülü'nü almıştı. Hangi güç / iktidar zehirlemez ki?
1. Sabah uyanır uyanmaz eline telefon alan ve hemen sosyal medyaya bakan ilk sıradaki millet bizmişiz. Düşünmek, okumak, konuşmak için pek arzumuz olmadığı için mi, yoksa her dakika, yeni ve olağandışı olaylara gebe bir coğrafyada yaşadığımız için mi? Belki tümü. Herkesin birbirini alabildiğine suçladığı, gammazladığı günlerdeyiz. Bunca kötülük içinde sağlıklı bir zihin yapısı pek zor… Sabah sosyal medyada en çok konuşulanlar listesinde Tarık Akan adını görünce yüreğim ağzıma geldi. Meğer hastalığını yazmış bir gazete, o yüzden sevenleri hemen ilk sıraya çıkarmış Tarık Abimi. Gazetelerin bu kötülüğü nasıl yaptığını anlamıyorum. Elbette şöhretli biri merak konusudur toplum için, söz konusu sağlık olunca bu kadar zalim olmak hangi haberciliğe sığar? Tarık Akan belleğimde ayrı bir yerde… Ekranların en yakışıklı, en güler yüzlü ismi. Sonra darbede içeri alınan, direnen, ödünsüz bir aydın. Tanışınca ayrı sevdim Tarık Abiyi. Birisiyle seyahate karar vermek güçtür. Apar topar, daha yeni tanıştığımız günlerde Paris yolculuğunda bulduk kendimizi. Dostluk bu gezilerde ayrıca açığa çıkıyor. Bakırköy’den, sinemaya ilk girdiği yıllardan söz açtık. Memlekete dair kaygılarını dile getirdi. Bu kadar uyumlu birini az bulur insan, dost olarak… Kendinden söz etmekten pek hoşlanmıyor Tarık Abi ve görünür olmaktan. Çocuklara emek vermeği seviyor. Okulu var. Nâzım Hikmet dostu bir de! Gözünü budaktan sakınmayan bir aydın. Talihliyim Tarık Abi’yle kadeh tokuşturdum. Yine yapacağız, yapmalıyız. 2.  Bazen tutuculuk ettiğimi düşünüyorum. Müzik ve edebiyat konusunda sahiden çok net ve sert sınırlarım var. Çağdaş dünya romanını, müziğini izlediğimi söyleyemem. Geçende çok satan, üzerine hayli söz edilmiş bir roman okudum. Jenny Offill adlı bir yazarın, Türkçesi “Eş” adlı romanı. Parçalı anlatı. Hoplamalı zıplamalı. Sevdim mi, ilginç buldum mu, bilemedim. Modern yaşamların nasıl sürüldüğünü bir hayli iyi anlatıyor roman. Parçalı hali bunun belgesi. Günlük, sıkışmış yaşamda durduğumuz yeri iyice gözlemiş oluyor okur. Ama bana yakın mı, değil mi, anlamadım. Bir yandan çok hızlı okunup, olan bitenin de garip bir karmaşa içinde önümden akması, tam da hislerime tercüman. Öte yandan, hiçbir duygunun, kavramın derinleşmemesi sorun. Belki de sorun dediğim, tam da bu çağın gerçeği. Bilinçli bir tercih! Şurasının altını çizmişim; “İlk tanıştığımızda bende inatçı bir öksürük vardı. Sigara tiryakisi öksürüğü, hiç sigara içmediğim halde. Doktor doktor gezmiştim ama kimse düzeltememişti. O ilk günlerde fazla öksürmemek için epey çaba sarf etmiştim. Geceleri yanında öksürmemek için elimden geleni yapardım. Tüberküloza yakalandığım fikrine kapılmıştım. Adı suya yazılmış biri yatıyor burada, diye düşünüyordum memnuniyetle. Ama hayır, o da değildi. Evlenmemizden hemen sonra öksürük geçti. Neydi o halde, diye düşünmeden edemiyorum.” Yalnızlık mıydı acaba?” 3.  Biri sorsa: “Yazar kimdir?” diye. Tereddüt etmeden Stefan Zweig yanıtını veririm. Yazarın işi, yazmaksa eğer, bunu hakkıyla yerine getiren birinden söz ediyoruz. Sanki okuma yazma öğrendiği andan itibaren soluksuz elinde kalemle dolaşmıştır Zweig. Yasa zaafıyla, eserleri telifsiz basılmaya başlayınca, piyasa Zweig kitaplarından geçilmez oldu. Yayıncılar fırsatçı davranıyor kuşkusuz ancak okur açısından büyük bir fayda ve olanak sağladığını not etmeliyim bu durumun. Zweig ne kadar çok yapıt vermiş meğer, sanırdım ki, bugüne dek tüm eserlerini gördüm, büyük bölümünü okudum. Ne mümkün! Ucu bucağı olmayan bir deniz gibi Zweig. Demek çağın ruhu da buna uygun. Yazar, yazmak için sınırsız zamana sahip oluyor ya da geçinmek adına; okur da merakla izini sürüyor. Bundan güzeli olur mu? Hitler vahşeti Zweig’ı memleketinden, dilinden sürgün edip, büyük yazarı intihara taşıyana dek yazar üretmeye devam ediyor. Belki tüm bir ömür sadece bir yazarın izini sürmeye harcanabilir. Mutlaka büyük keşifler peşinde koşarak, işi talihe bırakmamız gerekmez. Biyografileri, romanları, denemeleri, mektupları, öyküleriyle Zweig önümüze upuzun bir yolculuk için bekliyor… 4. Yazar kişinin önemli sorunlarından biri, yapıtlarını basacak bir yayıncı bulmasıdır. Şimdilerde yayın olanaklarının kolaylaşması, neredeyse önüne gelenin kitap çıkarmasına neden olsa da, hakikat bu değildir. Her yazılı kâğıt tomarı kitap anlamına gelmez. Çerçöpten geçilmiyor ortalık. Kaldı ki, bir kitabın varlığını gösteren işaretler vardır. Düşün dünyasına katkı yapmayan, uçucu bir esere imza koymanın anlamı nedir? Edebiyat tarihi, geçici başarılarla sarhoş yazarlarla dolu! Şöhretin şehvetine kapılıp kaybolan ne isimler var… Kuşkusuz yazar okunmak ister. Okur da iyi yazar arar… Türkiye’de dört bin civarında sahici okur olduğu verisine ulaştım geçende. Bu bir tahmin mi, araştırma mı, emin değilim. On bin bile olsa ne çıkar! İyi okur dediğimiz; ne aradığını bilen, bir yazarın izini süren, farklı türlerden beslenen ve düşünme yetisine sahip kimsedir. Yılda en az kırk, elli kitap okuması gerekir. Kalan geniş kitle için heveskâr demek doğru olur. Hayatı boyunca eline şiir kitabı almamış birinden okur yaratmak olası değildir. Yazar çalışkan, verimliyse bir başka sorun daha çıkar karşısına. Üretim hızına yetişecek bir yayıncı ve okur bulma sorunudur bu. Enis Batur ilginç bir örnek! Yılda kaç kitap üretiyor, bilemiyoruz. Bunu kusur sayabilir miyiz? Yazarın işi yazmaksa ve bunu iyi yapıyorsa, ne gibi bir sorguya tutabiliriz ki onu? Batur kadar olmasa da, benzer güçlüğü yaşadığım dönemdeyim. 5. Zweig benzersiz anlatım biçimiyle bizi her yapıtında büyüler. “İnsanlığın Yıldızının Parladığı Anlar” bunlardan biridir. Ayrıntıdaki şeytanı gösterme işini üstlenmiştir bu kez Zweig. Tarihin rastlantılarla örüldüğünü görürüz bir yandan, öte taraftan bireyin yaşama tutunmak, tarihe adını yazdırmak için aldığı risklere tanık oluruz. Büyük bir dehanın yazgısının bir anlık kararla nasıl değiştiğini, bir devrimcinin nasıl doğduğunu okuruz. Yine de olaylardan etkilidir, anlatım biçimi/dili. Zweig; Sultan Mehmet’in İstanbul’u ele geçirme arzusunun ne denli saplantılı hale geldiğini, romancılığının getirdiği gözlem gücü, ruh çözümleme becerisiyle anlatır okuruna. İstanbul sultanın büyük düşüdür. Önemli bir savaş taktikçisi olduğu kadar, gözü kara ve hatta zalim biridir Mehmet. Belli ki iktidar oyununun ne anlama geldiğini bilir. Tarihin kırılma noktasıdır yaşanan an. Şöyle yazar Zweig; “Savaşa hazırlanan bütün diktatörler, hazırlıklarını bütünüyle tamamlayıncaya kadar sürekli barıştan söz ederler. Mehmet de tahta çıkınca, işte böyle yapıyor ve özellikle İmparator Konstantin’in gönderdiği dostluk elçisini çok sıcak ve barışçıl sözlerle kabul ediyor. Tanrı’nın, peygamberin, meleklerin ve Kuran’ın üstüne yemin ederek Basileus’la imzalanan antlaşmalara bağlı kalacağını açıkça söylüyor.” Zweig sert tarifle Sultan Mehmet’i anlatıyor. Lâkin dönemin ve aslında her zamanın ruhu, siyasal ayak oyunlarını meşru kılıyor. Buna karşın, büyük dehasını da teslim ediyor sultanın Zweig. Sonuç? Surlarda açık unutulan bir kapı Bizans’ın ve belki de dünyanın yazgısını belirliyor. İstanbul doğumlu, tutkunu bir yazar olarak ne hissetmeliyim? 6. Memleketin matbuat tarihi acılarla, tuhaflıklarla dolu… Bir yandan dışında kalmak istiyor insan, öte taraftan hukuksuzluk karşısında çılgına dönüyor, yazmadan edemiyor. Can Dündar son dönemde pek gündeme geldi. Doğrusu düşünce çizgisini tutarlı, sağlıklı bulduğumu söyleyemem. Muhtemelen o da beni katı ve sekter buluyor. Merhabamız var. Ölçülü konuşmalarımız oldu. Mahpusa düştü. Çıktı. Dünyanın gözü üstündeydi. O ünlü biri. Liberal çevrelerin hep desteklediği biri! Yerli ve yabancı… Yurtdışında olması düşündürücü… Türlü gerekçelerle, hakkında söylentiler var. Ben kavganın mertçe, yüz yüze olanını önemserim. Tuzak, kumpas, yalan, dolan yakışmaz kalem erbabına. Bu ölçüttür. Dündar yurtdışında diye sövenler ya da haklı bulanlar dilediğini yazsın. Lâkin eşin sınır kapısından geri çevriliyor, niye? Çağdaş dünyada hukukun kişiselliği esastır. Diyelim Can Dündar hain, katil, akla gelen her türden suçu işlemiş; bu eşini rehin tutma hakkı verir mi devlete? Dilek Dündar, yani Can’dan bağımsız bir kimse, eşinin fikirleri veya suçları için bedel ödeyecek. Anlaşılır değil bu. Zamanında Nâzım’la eşi Münevver’de aynı yazgıyı paylaşmıştı. Yahu eşler, çocuklar, dostlar kavgaya karıştırılırsa, bu işin ahlakı bozulmaz mı? Şu FETÖ mensupları, Nedim Şener mahpustayken, ziyarete giden küçük kızına aynı zulmü yaptı. Çocuğu çırılçıplak aramaya kalktılar neredeyse… Hangi güç/iktidar zehirlemez ki insanı? 7. İnsan zamanla yazarlığını tanımaya başlıyor. Bir süreçtir bu. Koşturmalı yazar kimi, bazısı dindin ortam arar. Sanırım ben telaşlı olan taraftayım. Bir kitabın yayın tarihi geldikçe, gaza basar, düşüncemi iyice netleştirdiğim için, sanki sağanak bir yağmur gibi yazıyorum. Bunun yararı da oluyor, zararı da! Uzun süre öykü üzerinden döndükten sonra, bu ani sıçrama hali yorucu aslında. Yeni romanın teslim tarihi yaklaştıkça, tedirgin oluyorum. Masa etrafında dönmekten helak oldum desem yeri. Bir yere geldim. Durdum. Neden? Belirsiz. Sanki elindeki fikirleri, kurguyu yeniden bir denemek gerek gibi. Oysa bir metne ne yazarı tam hâkim olabilir, ne de kahramanı. Geçen gün çok sevdiğim ağabeyim: “Bunca işe nasıl yetiyorsun?” diye sordu. Okumaktan, yazmaktan, çalışmaktan başka bildiğim ne var ki? İşte, ünlü yazarlara göre ömrümüze ömür katan kitaplar!
Yale Üniversitesi’nden akademisyenlerin yaptığı araştırmaya göre kitap okumak ömrü uzatıyor. Milliyet’ten Özge Tabak, ünlü yazar ve eleştirmenlere ömür uzatacak kitapları sordu: Ahmet Ümit – Cebelavi Sokağı’nın Çocukları - Necip Mahfuz – Binbir Gece Masalları – Anonim – Gülün Adı  – Umberto Eco – Anayurt Oteli – Yusuf Atılgan – Ben Ruhi Bey Nasılım? – Edip Cansever Hakan Günday – Zamanın Farkında – Şule Gürbüz – Boncuk Oyunu – Hermann Hesse – Pal Sokağı Çocukları – Ferenc Molnar – Huzur – Ahmet Hamdi Tanpınar – Sandman – Neil Gaiman Hamdi Koç – Buz ve Ateşin Şarkısı / Taht Oyunları serisi – George R. R. Martin – Madde 22 – Joseph Heller – Yanardağın Altında – Malcolm Lowry – Fil – Raymond Carver (Carver’ın Can Yayınları’ndan çıkan öykü kitaplarından herhangi biri okunabilir) – Anna Karenina – Tolstoy (İş Bankası Kültür Yayınları çevirisi) Mario Levi – Karamazov Kardeşler – Dostoyevski – Deniz Feneri – Virginia Woolf – Kayıp Zamanın İzinde – Marcel Proust – Veba - Albert Camus – Dava – Franz Kafka Pınar Kür – Akıl ve Tutku – Jane Austen – Meşin Gece – Reşat Nuri Güntekin – Dönüşüm – Kafka – Büyük Umutlar – Charles Dickens – Handan – Halide Edip Adıvar Necmiye Alpay – Memleketimden İnsan Manzaraları – Nazım Hikmet – Kırmızı Saçlı Kadın – Orhan Pamuk – Batı Cephesinde Yeni Bir Şey Yok – Erich Maria Remarque – Varolmayan Şövalye – Italo Calvino – Yüzünde Bir Yer – Sema Kaygusuz Sezgin Kaymaz – İnci Gibi Dişler Zadie Smith – Kolera Günlerinde Aşk – Gabriel Garcia Marquez – Dur Bir Mola Ver - Tom Robbins – Oz – Adam Fowler – Golem ve Cin – Helene Wecker Semih Gümüş – Kültür Endüstrisi Kültür Yönetimi – Theodor W. Adorno – Genç Bir Romancının İtirafları – Umberto Eco – Katedral – Raymond Carver – Dokuz Öykü – J. D. Salinger – Kalabalıkta Yüzler – Valeria Luiselli Yekta Kopan – Enayinin Portföyü – Kurt Vonnegut – Toprak Ev – Woody Guthrie – Baştankara – Sine Ergün – Dank – Sinem Sal – Kabuslar Pazarı - Stephen King edebiyathaber.net Mahmut Hekimoğlu hayatını kaybetti
Yeşilçam’ın ünlü oyuncusu Mahmut Hekimoğlu tedavi gördüğü hastanede hayatını kaybetti. Hürriyet’in haberine göre, Yeşilçam'ın usta oyuncularından Mahmut Hekimoğlu rahatsızlanarak hastaneye kaldırılmış ve yoğun bakıma alınmıştı. Nuri Alço dün yaptığı açıklamada Hekimoğlu'nun yoğun bakımda ve bilincinin kapalı olduğunu söylemişti. 2014 yılında prostat kanserine yakalanan Yeşilçam'ın usta oyuncusu Hekimoğlu'ndan saat 18.15 sularında acı haber geldi. Mahmut Hekimoğlu kansere yenik düştü. Oyuncu Nuri Alço, "Biraz önce acı haberi aldık. Çok üzgünüz. Allah rahmet eylesin, çok iyi bir insandı" dedi. 25 Ekim 1955 tarihinde Adana'da dünyaya gelen Mahmut Hekimoğlu, Türk sinemasındaki birçok yapıma imzasını atmıştır. İşte Mahmut Hekimoğlu'nun rol aldığı film ve diziler: Çakma Hayat (Sinema Filmi) 2013 Sevgi Bağlayınca (TV Dizisi) - Cemil 2010 Hür Adam (Sinema Filmi) - Doktor Tahir 2010 IV. Osman (TV Dizisi) - Hasan Hoca 2009 Kırmızı Işık (TV Dizisi) - Tuncay 2008 Kollama (TV Dizisi) - 2. Sezon Nizam 2009 Karanfilli Yarim (Video) 2008 Ana Hakkı Ödenmez (Sinema Filmi) 2008 Merhaba / Dim Çayı Sevdalıları (TV Filmi) 2007 Koçero (TV Filmi) 2007 Dönüş (TV Filmi) 2007 Yeşeren Düşler (TV Dizisi) - Aziz Bey 2006 Yalnız Efe (TV Filmi) - Yörük Hoca 2006 Dilan Gelin (TV Dizisi) - Derviş 2006 Anka Kuşu (Sinema Filmi) - Cemal Bey 2006 Memleket Hikayeleri - Bir Sepet Elma (TV Filmi) 2005 Şubat Soğuğu (TV Dizisi) - Serdar 2004 Türkü Filmi (TV Dizisi) 2004 Sen Küçüksün (TV Filmi) 2004 Hayatın İçinden (TV Dizisi) - Ahmet 2004 Harput Güneşi (TV Dizisi) 2004 Fırtına Hayatlar (TV Dizisi) - Remzi 2004 Celal Oğlan (TV Filmi) 2004 Büyük Buluşma (TV Dizisi) - 1. Sezon İmam 2004 Yeşilçam Denizi (Tv Programı) 2003 Sırlar Dünyası / Sır Kapısı (TV Dizisi) - Ahmet 2002 Ona Bakma Bana Bak (TV Dizisi) 2000 Kimyacı (TV Dizisi) - Metin Aydın 2000 Durduramadım (Sinema Filmi) 1999 İlişkiler (TV Dizisi) - Sıtkı 1997 Palavra Aşklar (TV Dizisi) 1995 Ayrı Dünyalar (TV Dizisi) 1995 Ölüm Oyunu (Sinema Filmi) - Kemal 1994 Son Gün Son Gece (Sinema Filmi) 1994 Kadın Severse (Sinema Filmi) - Engin 1994 Denizciler Geliyor (TV Dizisi) 1994 Gülpembe (Sinema Filmi) 1993 Barışta Savaşanlar (TV Dizisi) 1993 Muallim Bey (TV Dizisi) 1992 Mahallenin Muhtarları (TV Dizisi) - Kenan 1992 Aile Bağları (TV Dizisi) - Macit 1991 Şükür Allahım (Sinema Filmi) - Mahmut 1990 Sadık Dost (Sinema Filmi) 1988 Kurt Payı (Sinema Filmi) 1988 Kumar (2) (Video) 1988 Bir Eski Yangın (Sinema Filmi) 1988 Vurgun (Sinema Filmi) 1987 Kan Kırmızı Süt Beyaz (Sinema Filmi) 1987 Evlerden Biri (Sinema Filmi) - Semih 1987 Bütün Kuşlar Vefasız (Sinema Filmi) 1987 Bir Çember Kırılırken (Sinema Filmi) - Nihat 1987 Prenses (Sinema Filmi) - Selim 1986 Kader Böyle İstedi (Sinema Filmi) 1986 Güvercinim (Sinema Filmi) - Doğan 1986 Gelin Oy (Sinema Filmi) - Mahmut 1986 Öç (Video) 1984 Bin Kere Ölmek (Sinema Filmi) - Muhsin 1983 Bataklıkta Bir Gül (Sinema Filmi) - Bülent 1983 Adile Teyze (Sinema Filmi) - Mahmut 1982 Çile Tarlası (Sinema Filmi) - Alişan 1980 Hayat Harcadın Beni (Sinema Filmi) - Yaşar 1979 Kaybolan Yıllar (Sinema Filmi) - Ömer 1978 Tatlı Kaçık (Sinema Filmi) - Turgut / Hasan 1977 Lanet / İlenç (Sinema Filmi) - Ömer 1977 Gülen Gözler (Sinema Filmi) - Temel 1977 Perişan (Sinema Filmi) - Metin Akel 1976 Evlilik Şirketi (Sinema Filmi) - Ali 1976 Bodrum Hakimi (Sinema Filmi) - Ali Rıza 1976 Arabacının Aşkı (Sinema Filmi) - Gazeteci Tayyar 1976 Aile Şerefi (Sinema Filmi) - Selim 1976 Yakalarsam Severim (Sinema Filmi) 1975 Salak Bacılar (Sinema Filmi) - Osman 1975 Köçek (Sinema Filmi) - Adnan 1975 Kadınlar (Sinema Filmi) 1975 Dam Budalası (Sinema Filmi) 1975 Cellat (Sinema Filmi) - Cahit 1975 Yatık Emine (Sinema Filmi) - Kumandan 1974 Kızım Ayşe (Sinema Filmi) - Ömer 1974 Öksüzler (Sinema Filmi) - Kenan 1973 Ben Doğarken Ölmüşüm (Sinema Filmi) - Mete 1973 Nejat İşler önce nişan taktı, sonra harmandalı oynadı
Bozcaada’ya sonbahar BIFED’le gelir
Bozcaada Uluslararası Ekolojik Belgesel Festivali’ne (BIFED) sayılı günler kaldı. Festival, 12-16 Ekim 2016 tarihleri arasında Bozcalılar’ı ve misafirleri bekliyor. Turizmin yoğunluğuyla geçen günlerin ardından adalılar ve sanatseverler BIFED’le yavaşlayacaklar. Bu sene üçüncüsü gerçekleşecek olan festivalin programı yine dopdolu!  BIFED 2016 – BIFED Ana Yarışma Finalistleri Festivalin bu yılki “Gaia” öğrenci ödülleri bölümünde bu yıl farklı ülkelerin yapımları olan 9 ülkeden 11 öğrenci filmi yarışacak. Gaia Öğrenci Filmleri Finalistleri Bu sene üçüncüsü gerçekleşecek festival için Bozcaada Belediye Başkanı ve BIFED Başkanı Dr. Hakan Can Yılmaz şu bilgileri verdi: “Bu yıl 12-16 Ekim tarihleri arasında Bozcaada’da 58 ülkenin yönetmeninden gelen, 280 belgesel arasından seçim yapıldı. En iyiler arasında içinde yaşadığımız gezegenin bütün ekolojik gerçekleriyle ilgili çok ciddi bir bilgi birikimini de izleyeceğiz, paylaşacağız. Olağanüstü emekle oluşturulan bu eserler içinde seçme yapmak ön jürimiz için çok zor oldu. Festivalde bu filmlere ek olarak yerel tohumlardan, çevreye saygılı mimariye uzanan geniş bir yelpazede konular tartışılacak. Ekim ayı adamızın en güzel aylarından biri, tüm film severleri güzel, kırılgan ve küçük adamıza bekliyoruz.” Festival Yönetmeni Petra Holzer’in açıklamalarıysa şöyle: “Çöp” başta olmak üzere, “kömür madenleri ve enerji santralleri”, “köye dönüş”, “küresel ısınma” ve “yerli halkların yok oluşu” bu seneki filmlerin başlıca önemli temalardan bazıları. Buna ek olarak ekolojik sorunların, savaşların ve insan hakları ihlallerinin tetiklediği göçler ve mültecilik sorunu festivalimizde yer alacak diğer önemli konular. Yunanistan, İsviçre, Meksika, Fransa, ABD gibi bir çok farklı ülkeden ve Türkiye’den gelecek konuklarımızla, özellikle de sinema alanında eğitim gören öğrencilerle güzel bir festival süreci umuyorum. “Festivale Çek Cumhuriyetinden katılan “Sugar Blues” filmi şekerin herkes ama özellikle hamileler üzerinde yarattığı tehlikeleri açıklayan bir yapım. “Kara Atlas” festival finalindeki iki Türkiye yapımından biri ve Yırca’da yapılması planlanan termik santral ve diğer santrallarla ilgili direnişleri anlatan bir film. Diğer Türkiye yapımı finalist “Soluk” Zonguldak’taki kaçak madenlere dikkat çeken önemli bir yapım. Nepal ve ABD’deki çöp sorunlarına değinen İtalyan yapımı “Çöp Mandala” ve ABD yapımı “Sıfıra Doğru” filmleri de festivalde izlenebilir. Brezilya yapımı “Eğer Bu Kasaba Benim Olmasaydı” filmi olimpiyat köyü için yok edilen mahallelerle ilgili. Madagaskar (Mikea’lı Rendala), Myanmar ve Tayland’dan katılan (Endişe için Kelime Yok) yerel halkların yaşama alanlarının ve kültürlerinin yok edilmesine dair filmler de yarışma filmleri arasında. FETHİ KAYAALP BÜYÜK ÖDÜLÜ Festivalin kuruluşundan bu yana büyük emekler veren Başkan Yardımcısı Yahya Göztepe BIFED 2016 ile ilgili şu açıklamaları yaptı: “7000 TL değerindeki Fethi Kayaalp Büyük Ödülü için yarışacak filmlere verilecek heykelcik bu yıl adamızın kadim ağaçlarından meşe ağacından yapıldı. Festival çantalarımızı Nilgün Akyol tasarladı. Festivalde ikinci olacak filme 5000 TL ve üçüncü filme 3000 TL ödül verilecek. Gaia Ödülünü kazanacak film 2000 TL sahibi olacak. Festivalde film gösterimlerinin yanı sıra tohum, yerel ve çevreye saygılı mimari, belgesel konularında farklı etkinlik ve atölyeler gerçekleşecek.”  2016 Ruhi Su Şiir Ödülü Asuman Susam’ın oldu
KÜLTÜR SANAT SERVİSİ 2016 Ruhi Su Şiir Ödülü Asuman Susam’ın Kemik inadı’na verildi. Ruhi Su Kültür ve Sanat Derneği’nin her yıl yeni bir yapıta verilmek üzere kararlaştırdığı Ruhi SuŞiir Ödülü’ne şair Asuman Susam’ın Kemik İnadı adlı kitabı değer görüldü. Cevat Çapan’ın başkanlığında, Ahmet Telli, Hüseyin Ferhad, Mahmut Temizyürek, Haydar Ergülen, Latife Tekin ve Mehmet Gözen’den oluşan seçici kurul, bu yıl ilki verilen ödülün gerekçesini şöyle açıkladı: “Kemik İnadı; insana dair hiçbir şeye yabancı kalmayan şiir geleneğinde yeni ve güçlü bir temsil oluşuyla; çağının sorunlarına karşı devrimci yanıtıyla; yabancılaşmanın unutuş oyunlarına karşı hatırlama çağrısıyla; mazmun, mecaz ve simgelerin arkaik diline karşı yeni imge denemeleriyle; insanın insana yaşattığı acıya karşı umudun ve umut için ısrarın ve inadın dirençli diliyle; kadın duyarlığının şiirde yeni bir temsilini ortaya koymasıyla Ruhi Su Şiir Ödülü’ne değer görmüştür.” Ödül, sanatçının ölüm yıldönümü için her yıl düzenlenen Ruhi Su’yu Anma Gecesi’nde (20 Eylül saat 20.oo) Şişli Kent Kültür Merkezi’nde şair Asuman Susam’a sunulacaktır.  Asuman Susam: İzmir doğumlu. Ege üniversitesi Edebiyat Fakültesi Türk Dili ve Edebiyatı Bölümü’nü bitirdi. Aynı üniversitenin İletişim Fakültesi Radyo TV. Sinema Anabilim Dalı’nda yüksek lisansını tamamladı. İlk şiiri 1989 yılında Milliyet Sanat Dergisi’nde ve o yılın Genç Şairler Antolojisinde yayımlandı. O günden beri şiirleri, incelemeleri, edebiyat okumaları ve sinema yazıları çeşitli dergilerde yer almakta. Yapıtları: Şiir: Bir Unutuş Olsun (Piya Kitaplığı) 1995 İhtimal Ki Aşk (Piya Kitaplığı) 2001 Susunca Sen (Şiirden Yay. ) 2008 Dil Mağarası (Everest) 2012 Kemik İnadı (Can Yay.) 2015 İnceleme: Yangın Yıllarından Nidâ’ya Ahmet Telli Şiiri (Everest Yay.) 2010 Toplumsal Bellek ve Belgesel Sinema (Ayrıntı Yay.)2015 Ruhi Su: (1912 Van- 20 Eylül 1985 İstanbul) Adanalı bir ailenin yanında büyüdü. İlkokulu Adana Yetimler Yurdu’nda okudu. Bir süre İstanbul Halıcıoğlu Askeri Lisesi’nde okuduktan sonra parasız yatılı olarak Adana Lisesini bitirdi. Ankara Musiki Muallim Mektebi (1936) ve Ankara Devlet Konservatuarı Opera bölümünde öğrenimini tamamladıktan (1937-1942) sonra 12 yıl Devlet Operası’nda Hasanoğlan Köy Enstitüsü’nde müzik öğretmeni olarak çalıştı. Ankara Radyosu’nda türkü söyledi. (1943-1945) Siyasal nedenlerle 1952’de tutuklandı. Beş yıl cezaevinde yattı. Hapisteyken Sıdıka Hanım ile evlendi. Hapisten sonra Konya’nın Çumra kasabasında 20 ay sürgün yaşadı. İstanbul’a yerleşti, bütün zamanını müzik çalışmalarına adadı. 16’sı 45’lik, 12’si uzunçalar olan 32 plak doldurdu. Ruhi Su Dostlar Korosu’nu kurdu. Rahmi Saltuk, Zülfü Livaneli, Sümeyra Çakır gibi sanatçıların yetişmesine katkıda bulundu. Başta Nazım Hikmet olmak üzere birçok şairin şiirlerini besteledi. Ağır hastalığına rağmen siyasal nedenlerle pasaport alamadığından tedavi için yurt dışına çıkamadı. Cerrahpaşa Hastanesinde prostat kanserinden öldü. Ölümünden sonra eşi ve dostları tarafından Ruhi Su Kültür ve Sanat vakfı kuruldu. Yapıtları: şiir, Yazı ve Konuşmalar: Ezgili Yürek, adam yayıncılık 1985. İnceleme: Türk Halk Oyunları, Ankara Kültür Bakanlığı,1994Kaynaklar: “Ruhi Su” TDEA VIII,49 Karaalioğlu, 505; Zeynep Oral, “Evet Ruhi Su Öldü”… Milliyet sanat S,129 (Ekim 1985) Kaynak: Tanzimat’tan bugüne Edebiyatçılar Ansiklopedisi YKY Ruhi Su Kültür ve Sanat Derneği Yönetim Kurulu adına; Ilgın Su Umuttan 88 mm uzakta...
Bu yaz birer hafta arayla gösterime giren iki filmin sosyolojik açıdan şaşırtıcı ortak özellikleri var. Don’t Breathe/Nefesini Tut ve Blood Father/Kan Bağı, her ikisi de babasız ve geleceği belirsiz kızlar üzerinden ilginç bir Amerika tablosu çiziyor. Nefesini Tut’ta soygun için kör bir adamın evine giren genç kızın ölümcül bir tuzakta sıkışıp kalması, Kan Bağı’nda ise tümüyle işlevsizleşmiş ailesinden kaçan kızın Meksika mafyasının eline düşmesi anlatılıyor: Amerika’nın kan ve sömürüyle yazılmış yakın tarihine denk düşen iki ihtiyar adam, aynı Amerika’da hayatta kalmaya çalışan iki genç kız. İlk filmdeki yıkık dökük Detroit’le ikinci filmdeki perişan karavan, ilkinde genç kız Rocky’nin soygun yapmak için girdiği evde yaşayan Vietnam gazisi ile ikinci filmdeki eski suçlu baba ve onun berbat arkadaş çevresi -bunlar içinde en berbat olanı da bir Vietnam gazisi-, ilk filmde evin karanlık koridorlarındaki kovalamaca ile ikinci filmdeki ‘vahşi batı’ yolculuğu aslında aynı yere denk düşüyor. Bu karanlık Amerika tablosunda genç kızların halihazırdaki hayatını ve olası geleceklerini bu yaşlı adamların geçmişte ve bugün yaptıkları belirliyor. Kapitalizmin küresel krizleri bağlamında geleceğin nasıl bir karanlıkta şekillendiğini anlatan bu filmlere simetrik Türkiye anlatıları da var: Çekmeköy Underground’daki (2015) varolduklarını arabesk rap yaparak göstermeye çalışan varoş çocuklarının ya da Nefesim Kesilene Kadar’daki (2015) bencil babasıyla yeni bir hayat kurabilmek için çırpınan geleceksiz tekstil işçisi Serap’ın hikayeleri de aynı sosyolojik düzleme ait -tarihleri daha eski olmasına rağmen, ailelerine/topluma rağmen ‘yırtmaya’ çalışan kenar mahalle gençlerinin acı öykülerini anlatan Başka Semtin Çocukları (2008), Kara Köpekler Havlarken (2009) gibi filmleri de ekleyebileceğimiz, yönü ve gidişatı bir türlü belirlenemeyen bir geleceğe dair kaygılarla örülü karanlık bir düzlem. Tüm bu anlatıların olası kaynaklarını gösteren filmler de var tabii. Türkiye için konuşursak bunların başında Çoğunluk (2010) geliyor. Başta AKP’nin ortaya çıkardığı yeni kapitalist sınıf, bu sınıfın bu çarpık düzende tutunabilmek için sürekli yeniden ürettiği milliyetçi-muhafazakar ideoloji, bu ideolojiyle beslenip onu besleyen erkek-egemen kültür olmak üzere, gerçekçi bir karamsarlık içeren tüm bu filmlerin işaret ettiği sosyolojik tablonun temel nedenleri, Türkiye’nin bugünkü politik çaresizliğini de net biçimde öyküleştiren o filmde görülüyor. Koca ülke bu çaresizlik hissinden bir türlü kurtulamadığı için önümüzdeki yıllarda bu kaygı filmlerine büyük ihtimalle yenileri eklenecektir. Hayat filmler kadar basit değil tabii; iyi bir şeyler yaptığımızı düşünmek için filmlerde iyi karakterle özdeşleşip iyimser bir Hollywood finaliyle arınmak yeterliyken hayatta doğrudan tarafımızı seçip somut şeyler yapmamız gerekiyor. Bunun için de önce 89 mm farkla uğraşmak lazım. 89 mm farkı, Polonyalı yönetmen Marcel Lozinski’nin 1993 tarihli kısa filmi 89 mm od Europy’de (Avrupa’dan 89 mm) anlatılır. Yaklaşık 12 dakika süren siyah-beyaz filmde, bugün Belarus sınırlarında bulunan Brest şehrinin (Brest-Litovsk Antlaşması’nın imzalandığı şehir) tren istasyonunda gerçekleşen ilginç bir çalışmaya tanıklık ederiz: Demiryolu işçileri Paris’ten Moskova’ya giden bir yolcu treninin vagonlarını tekerleklerden ayırıp farklı tekerleklerin üstüne yerleştirmektedir. Çünkü Brest’ten Moskova ve sonrasına doğru ilerleyen demiryolu hattındaki raylar Brest’e kadar gelen Avrupa hattındaki raylardan 89 mm. daha geniştir! Türkiye’de bu ray farkı hem Batı hem de Doğu yönünde geçerli. O yüzden Yavuz Sultan Selim Köprüsü’nün ortasına ray yerleştirmek hiçbir anlam ifade etmiyor, ülke ne Doğu’ya gidebiliyor ne de Batı’ya. Kendi kısacık ray hattımızda bir o tarafa bir bu tarafa gidip duruyoruz. Çözüm anlatıların finalini Hollywood iyimserliğine bağlamaktan değil, tekerlekleri ya da rayları değiştirmekten geçiyor. Bu değişimi gerçekleştirdiğimizde zaten kaygılı, karamsar anlatılar da yazılmıyor olacak... Proletaryanın şairi
Ken Loach hakkında yazdığım zaman içimden hep bu başlığı koymak geçer. Neden Ken Loach? Bir, 15. Filmekimi programında ona ikinci kez Altın Palmiye kazandıran “Ben, Daniel Blake / I, Daniel Blake” var. İkinci neden de YouTube’daki Ken Loach filmleri. İngiliz yönetmen geçenlerde filmlerini YouTube’da (bedava olarak) bulabileceğimizi duyurdu. Bu filmler arasında ilk dönemlerinden “Cathy Come Home”(1966 BBC) ile bir ilk dönem filminin acemiliğinden olabildiğince uzak “Kes / Kerkenez” (1970); daha sonraki dönemlerden Loach’a layık bir işçi sınıfı hikâyesi “Riff Raff” (1991) ve Cannes’da Jüri Ödülü alan “Hidden Agenda” (1990) var. Özellikle “Hidden Agenda / Gizli Dosya”nın bu listede olması anlamlı. Loach, İngiliz kolluk kuvvetlerinin Kuzey’deki yargısız infaz (ya da “önce vur, sonra sor”) uygulamasını anlatan filmiyle Cannes Film Festivali’nde Jüri Özel Ödülü alırken, neredeyse vatana ihanetle suçlanmıştı. Film Cannes’da gösterilirken bir grup İngiliz gazeteci, festival başkanından filmin geri çekilmesini istedi. İngiltere’yi temsil etmesine karşıydılar. Başkan bu isteği reddetti, “Gizli Dosya” ödülünü aldı. Aslında Ken Loach filmleri festivallerden çekilse, İngiltere’nin toplam festival ödülü sayısında da şaşırtıcı bir düşüş izlenirdi. “Kes” 1970’te Çekoslovakya’daki Karlovy Vary festivalinde ödül kazandığından bu yana, Ken Loach’ın bütün filmleri Avrupa’nın bellibaşlı festivallerine davet olunmuş, hemen hemen hepsinden de ödülle çıkmıştır. Loach’u ilk kez, Uluslararası İstanbul Film Festivali’nde Elia Kazan’ın başkan olduğu yıl yarışan “Atayurdu / Fatherland” ile tanımıştık. Ülkesinin işçi sınıfı ya da işsizlerinin hikâyesini anlatmayıp Büyük Britanya dışına çıktığı ilk filmiydi. Sonra, İspanya İç Savaşı’na çok farklı bir açıdan eğildi, “Ülke ve Özgürlük / Land and Freedom”ı yaptı. “Carla’s Song / Carla’nın Şarkısı” ise, özellikle ikinci bölümüyle Nikaragua’da Sandinista hükümeti ile ABD’nin desteklediği Kontra gerillalarının çatışmalarını ve bu çatışmanın ülke insanlarına nelere malolduğunun fonunda sıradışı bir aşkı da anlatır. Ken Loach, öncelikle ülkesinin çalışan insanlarını anlatan bir yönetmen. İlk TV filmlerinden bugüne kadar siyaset onun filmlerinin fonunu oluşturdu. Önde olan, anlattığı hikâyedir. Ama kahramanları, bir emekçi ailesinin oğlu olarak geçen çocukluğundan beri tanıdığı, sonraki yıllarda da hiç uzak kalmadığı emekçi kesimdendir. Hikâyelerini anlattığı insanlara, sorunlarını sergilemenin dışında da faydası dokunduğuna rastlanmıştır. “Cathy Come Home”, evsizlere yardım eden Shelter (Barınak) adlı örgütün kurulmasına yol açmıştı. Bu filmde birlikte çalıştığı yapımcı Tony Garnett ile 1960’lı ve 70’li yılların en iyi TV dramalarının ayrılmaz ikilisi haline gelmişlerdi. Hem onunla, hem BBC’yle yolu 1981 yılında ayrıldı. Loach artık Garnett’la çalışmıyor ama, hâlâ siyasi filmler yapıyor. Sonraki iş ortakları, yapımcılığını üstlenen Parallax Pictures’daki ortağı Sally Hibben ile yıllardır birlikte çalıştığı senarist Paul Lafferty oldu. Filmeki’nde izleyeceğimiz Altın Palmiyeli “I, Daniel Blake”in senaristi de Lafferty. Hâlâ oyunculukta “kendiliğinden”liği vurguluyor, belgesel kamera üslubuyla filmlerine provası yapılmamış bir gerçeklik havası kazandırıyor. Uzun ve zahmetli meslek hayatında Hollywood’un çağrısına hiç kulak vermemiş ilkeli bir yönetmene selam olsun! Masalları deviren şair
Derya Aydoğan deryaaydogan6@gmail.com Yeşim Coşkun masal kahramanlarıyla kavga eden bir şair. Şiir kitabı “ Üstüme Devrilen Masallar” da kendi modern kahramanlarını yaratmış. “Masalları devirdim “ diyen Yeşim Coşkun ile şiirleri hakkında konuştuk. » Şiirlerinde neden hep masallar üstüne devriliyor? Ben çok hayalperest bir çocuktum. Hayatımda mucizevi şeylerin gerçekleşmeye başlayacağı o “bir gün”ü bekleyerek büyüdüm. Filmler, romanlar, masallar... Bana dünyanın büyüleyici, şaşırtıcı bir yer olduğu inancını yüklediler. “Tamam şu okul bitsin, hayat çok ilginç olacak,” dedim. Şu sınavı kazanayım, mucizeler tek tek gerçekleşmeye başlayacak. Üniversiteye geldiğimde hayat hâlâ çok sıradandı. Ne beyaz atlı prensler geliyordu ne de balkabakları... Yazma ihtiyacım vardı ve o dönemki hayal kırıklıklarımı en rahat şiirle ifade edebiliyordum. Masallarla ilgili hem çok sevdiğim hem de net bir tavırla karşısında durduğum şeyler vardı. Sevdiğim şey naiflik ve renklilikti, bundan vazgeçemiyordum ama masalların yarattığı hayal kırıklığına da öfkeliydim. Ve masallardaki ataerkil zihniyete tabii. Masallarda prensese biçilen rol, oturup prensini beklemek ve ona veliahtlar doğurmaktır. Hiçbir prenses kalkıp kendi kimliğinin peşine düşmez, onların varlığı hep “kurtarıcı bir erkek”le tamamlanır. Buna son derece karşıydım ve oturup masal kahramanlarıyla kavga etmeye başladım. Bütün o masalları yıktım ama masalların o söylediğim naifliğinden, yumuşaklığından da vazgeçemiyordum. Bu yüzden kadınları kulelere hapseden masalları yıkıp yerine kendi modern zaman masallarımı yazdım. » Prensesler gitmiş yerine sanki “bizler” gelmişiz. Başrol gerçeğin… Antidepresan içen, öfke kontrolü sorunları yaşayan, dünyanın yönetiliş biçimine karşı çıkan kadın masal kahramanlarının şiirlerini yazdım. Ve erkek kahramanların da tabii. Masallarda yalnızca aristokrat karakterlerin hikâyelerinin anlatılmasına da karşıydım. Bu yüzden “Mavi Kelimelerin Masalı”nı yazdım mesela. Bir çoban köyünden kalkıp şehre gelerek şehrin yalnızlarına ders veriyor o şiirde. Ve daha pek çok modern zaman masal kahramanı var kitapta. » Baştan sona bir bütünlüğü, öyküselliği ve konsepti var kitabın. Bundan sonra hep böyle konsept ile mi devam edeceksin? Ben şiir yazmaya başladığımda özü birbirine benzeyen ama ruhu farklı diyarlarda dolaşan şiirler yazdığımı fark ettim. Bazı şiirlerim masalsıydı. Bazı şiirlerim daha sert, daha gerçekçiydi; toplumla, yönetilişle, yaşayışla alakalıydı. Bazı şiirlerimi baş kaldırmak, meydan okumak için yazıyordum, insanların egolarıyla problemim vardı. Bazı şiirlerim de romantik duygularla ortaya çıkıyordu. Hepsi için farklı bir başlık düşündüm. ‘Üstüme Devrilen Masallar’, hikâyemin ilk sırasındaydı. Masalları devirdim. Bundan sonra gelecek şiir kitabım gerçeklerle ilgili olur diye düşünüyorum. Genco Erkal’a büyük ayıp
2017 Eurovision'un hangi şehirde yapılacağı belli oldu
Ukrayna’da düzenlenecek Eurovision 2017’nin başkent Kiev’de yapılması kararlaştırıldı. Kırımlı Tatar sanatçı Jamala’nın “1944” isimli şarkısıyla Eurovision Şarkı Yarışması’nı kazanması nedeniyle Ukrayna’da düzenlenecek Eurovision 2017’nin başkent Kiev’de yapılması kararlaştırıldı. Ukrayna Ulusal Televizyon Şirketi Müdürü Zurab Alasaniya yaptığı açıklamada, Eurovision 2017 için organizasyon komitesinin finale kalan Ukrayna’nın şehirleri arasında yaptığı oylamada Kiev’e 19, Odessa’ya ise 2 oy çıktığını bildirdi. Alasaniya, gelecek yıl Ukrayna’da düzenlenecek yarışmanın ev sahipliğini Kiev’in gerçekleştireceğini belirtti. Verilen bilgiye göre, Eurovision 2017 Şarkı Yarışması Kiev'de bulunan Uluslararası Fuar Merkezi’nde yapılacak. İsveç'in başkenti Stockholm'de bu yıl 61'incisi düzenlenen Eurovision Şarkı Yarışması'nda, Kırım Tatar sürgünü ve büyükannesinin yaşadığı trajediyi konu alan "1944" adlı şarkısıyla Kırımlı Tatar sanatçı Jamala, Ukrayna’yı temsil etmişti. Yarışmanın finalinde Jamala, 534 puanla birinci olmuştu. “Tombili’nin heykelini yaptığım için kendimi çok şanslı hissediyorum”
Tombili, Kadıköy Ziverbey’de verdiği pozla tanınmış, ölümünün ardından da Change.org’da heykelinin dikilmesi talebiyle bir kampanya başlatılmıştı. Kadıköy Belediyesi ise Tombili’nin heykelinin yapılması için çalışmalara başlandığını duyurmuştu. Gazete Kadıköy’ün haberine göre, Kadıköy Belediyesi bu heykelin yapılması için heykeltıraş Seval Şahin’e götürdüğü tekliften olumlu yanıt aldı ve Seval Şahin atölyesinde Tombili’nin heykeli için çalışmaya başladı. “Evinizde hayvanla birlikte yaşayınca sokaktaki tüm hayvanlara karşı sorumluluk duyuyorsunuz” diyen Şahin, “Tombili’nin heykelini, Kadıköy Belediyesi’nin teklifi üzerine gönüllü olarak yapmayı kabul ettiğini”belirtti.  Heykeltıraş Şahin, “Her kedinin kendi kişiliği olduğuna inanıyorum. Ben de bir kedi annesiyim. Kedim ile Tombili arasında bağ kurdum. Eserimi gönüllü olarak sokak hayvanlarına karşı duyarlılığı arttırmak adına yapıyorum.Heykelde Tombili’nin her detayını yansıtmaya çalıştım.” dedi. Seval Şahin, heykelin Eylül sonunda Ziverbey’deki Güleç Sokak’a yerleştirileceğini söyledi.  Heykel üzerinde çalışmaya Suadiye’deki atölyesinde devam eden Seval Şahin, çalışma sürecini şöyle anlattı:“Çalışmama başlamadan önce Tombili’nin yaşadığı mahalleye gittim ve zaman geçirdim. Çevre sakinleri ile Tombili hakkında sohbet ettim. Özellikle onu besleyen kasapla sohbet etmek bambaşka oldu. Meşhur pozunu verdiği kaldırımın ölçülerini aldıktan sonra teknik eksiklerimi tamamlayarak bir an önce atölyemde çalışmalara başladım.Tombili’nin heykeli için ilk üç gece hiç uyumadan çalıştım. Atölyemde sabahlayarak Tombili’nin en ince detaylarını yansıtmaya gayret gösterdim. Hareketinden tutun, kas yapılarına, hatta tüylerine varıncaya dek özenli bir çalışma gerçekleştirdim. İnternette var olan fotoğrafları çok yetersizdi ve tek açılıydı. Anatomik yapısını oluştururken çok zorlandım. Fazlasıyla karakteristik bir hareketti. Komşu atölyemin kedisi Badem, bu aşamada bana modellik yaptı. Badem’de oldukça kilolu bir kedidir. Badem’i, Tombili’nin pozisyonlarına sokarak heykelin altyapısını oluşturdum. 10 gündür aralıksız çalışıyorum. Kadıköylülerin yoğun talebi ve sokak hayvanlarına gösterdikleri bu ilgiden sonra bir an evvel heykeli bitirebilmek için geceli gündüzlü çalışıyorum.” (140Journos) Sıla'nın sürprizi konser değil; yeni bir video klip
BURAK ABATAY / @abatayburak Sıla'nın dün kişisel Twitter hesabından duyurduğu ve herkes tarafından "Sıla konser verecek" şeklinde algılanan sürpizi Engerek adlı şarkısına eski konser görüntülerinden derlenmiş bir video klip oldu. Sıla'nın menajeri Serkan Güney, BirGün'e yaptığı açıklamada, bir yanlış anlaşılma olduğunu ve sürprizin yeni bir video klip olduğunu söyledi ve YouTube üzerinden bir canlı performans ya da konserin olmayacağını söyledi. Sıla, kişisel Twitter hesabından “Ne, biri sürpriz mi dedi? Dedi mi, dedi mi?” sözleriyle paylaşmıştı. İşte Sıla'nın o video klibi:  Sıla'dan açıklama: "Yakında buluşacağız!" Sıla'dan da konuya ilişkin yeni bir açıklama geldi. Sıla, kişisel Twitter hesabından yaptığı açıklamada yeni video klibi duyururken, sürprizinin bir "konser" olarak anlaşılmasına da "yanlış alarm!" dedi ve ekledi: "Ama bu fikri beğenmedik mi? Çok beğendik! Özlemimiz karşılıklıdır. Yakında buluşacağız. Sizi seviyoring!" pic.twitter.com/bNBsnYbfbO Sıla'nın sosyal medyada yanlış anlaşılan paylaşımı medyada şu şekilde yer almıştı: Janus asla Klark çekmezdi
Her dönem ilk anda zamanların en kötüsü gibi gelebilir size, ama en iyisi de olabilir. Charles Dickens bunun çok farkındaydı: “Zamanların en iyisiydi, zamanların en kötüsü, bilgelik çağıydı, aptallık çağı, inancın devriydi, kuşkunun devri, Işığın mevsimiydi, Karanlığın mevsimi, umudun baharıydı, umutsuzluğun kışı…”. “İki Şehrin Hikayesi”nin açılışında, art arda sıralanmış bu birbiriyle çelişen nitelemelerin hiçbir şey nitelemediğini düşünebilirsiniz. Ama yaşadıklarımız tam da böyle bir şey değil mi? Her şey, yüzümüzü nereye çevirdiğimize bağlı. Yüzümüzü, dokuna dokuna kurduğumuz, mikro bağlarla yarattığımız kendi zamanımız ve mekânımıza çevirdiğimizde iyiyi, bilgeliği, inancı, ışığı ve umudu görüyoruz; ama geri çekilip yüzümüzü bütüne çevirdiğimizde birden manzara değişiyor: Kötülük, aptallık, kuşku, karanlık ve umutsuzluk. O halde işimize ve gücümüze bakalım ve küçük küçük, dokuna dokuna kurmaya devam edelim umudu ve geleceği. Şimdi ve burada, ilmek ilmek dokuduğumuz ilişkiler ağının içindeyiz zaten. Bize büyük resmi dayatan iktidardır, tüm umudumuzu kırmak ve bizleri kederli varlıklar olarak şimdinin içinde sonsuza dek dondurmak istiyor. Tüm medyasıyla, yakalama aygıtlarıyla en zayıf olduğumuz, kederden kahrolduğumuz anı tasarlamak, sahnelemek ve çoğaltmakla meşgul, kanmayalım. Makro sahtedir, yalanlarla kurulur çünkü, dokunduğumuz, kokladığımız mikro ilişkilerse gerçek. Bize mikropların zararlı olduklarını öğrettiler, ama bakmayın siz onlara, yararları çoktur. Mikroplar hiyerarşik bedenlere düşmandır; hiyerarşik bedenlerse yaşama düşman. Mikropları bıraksanız, kendi aralarında kurdukları ilişkilerle çoğaltacaklar yaşamı, şu “makro”ların icat ettiği yaşam-karşıtları, “anti-biyotikler” olmasa. Yaşam-karşıtlarının günü kurtarmaktan başka amaçları yok, inanın; günü, geçmişi ve geleceği olmayan şimdide askıya almak. İstiyorlar ki yüzümüz şimdinin dehşeti içinde katılaşsın ve hüzünle kendi üzerine kapansın: “Hüzün ki en çok yakışandır bize.” Neden? Çıkışı ve girişi, geçitleri ve geçişleri olmayan bir yüz. Bu yüz, hiyerarşik yapılar içine yerleştirilip katılaştırılmış yerleşiklerin yüzüdür. Tüm deliklerinin kapatıldığı, devingen öğelerin sabitlendiği yerleşik yüzün aksine yüz, doğası gereği göçebedir. Lacan, yüzü nesnelerin en ele avuca sığmazı olarak tanımlıyordu; burun, kaşlar, gözler, ağız gibi tekil aktörleriyle sürekli hareket halinde olan kararsız bir yapısı var yüzün; devinim, durgunluk ve hız varyasyonları arasındaki ilişkilere dayalı, dalgalanan bir yapı olarak yüz, insanlar arasındaki ilişkilerin ara yüzeyi. Ama yüzümüzü de yerleştirip hiyerarşik yapının içinde katılaştırdılar, ilişkilerimizi de. Bir dönem neredeyse tüm erkeklerin yüzünde, kadınlarda arzu uyandırdığı gerekçesiyle Clark Gable’ın sabit, yerleşik bakışı vardı ve bir kaş yukarıda, ağızda sabit ve yamuk bir gülümseme, hep birlikte “klark çekerdik.” Oysa göçebe Wodaabe halkının erkekleri kadınlarda arzu uyandırmak için yüzlerindeki tekil aktörleri sürekli hareket ettirerek göçebeleştiriyorlar yüzlerini. Yüzleri, katılaşmak yerine geçişlerin, geçitlerin, akışların yüzüne, yani yeryüzüne dönüşüyor. Yerin yüzüyle “klark çekemezsiniz.” Yeryüzü akışkan kuvvetlerin yüzüdür çünkü, vadileri, koyakları, çatlakları, geçitleri, aralıkları ve eşikleriyle. Ve doğumların, yolculukların ve değişimin, yani umudun yüzü de. Herakleitos “umulmayanı ummazsan, onu bulamazsın. Çünkü onu arayıp bulması zor ve zahmetlidir” demişti. Yerin yüzünde çıkılan zorlu yolculuklar, umulmadık olana, yani umuda yolculuklardır. Umut yüzümüzde saklı; kederli, melankolik bir yüzün donukluğu yerine, umutlu yüzün akışkan neşesi. Roma tanrısı Janus’un, zamanın hem en kötüsünü hem de en iyisini gören, biri geçmişe diğeri geleceğe bakan iki yüzü vardı. Ancak böyle bir yüz, şimdinin çoktan geçtiğini, geleceğinse şimdi ve burada, mikro ilişkilerle ortaya çıkmakta olduğunu görebilir. Janus kapıların, geçişlerin, aralıkların, geçitlerin, başlangıç ve sonların, zamanın tanrısıydı. Umut, zamanın içinde saklı. Zamana da “klark çektiremezsiniz”. Sinemayla kitleleri uyandırmak istiyordu
Bugün 9 Eylül, yani Türkiye sinemasının büyük ustası Yılmaz Güney’in ölüm yıl dönümü. Güney, 1984 yılında Paris’te hayata gözlerini yummuştu. Ölümünden tam 32 yıl sonra Güney’i, kızı Elif Güney Pütün ile konuştuk… >>Yıllar geçiyor ve artık bazı mirasların yeniden ele alınması lazım. Sözünü ettiğim miras Yılmaz Güney’in estetik ve siyasal mirası, ama bunu kısmi olarak varsayıyorum: Bugün Türkiye’de Yılmaz Güney’in asıl mirası sanatçı/ iktidar ilişkileri arasında ortaya çıkıyor. Bir mirasın güncelliği hakkında neler söyleyebilirsiniz? Yılmaz Güney’in iktidarla olan ilişkisi 1957 yılında, henüz “Yılmaz Güney” olmadan belirlenmiştir. Yılmaz Pütün, 1955 yılında bir öykü yazar; üç bilinmeyenli eşitsizlik sistemleri. Bu öykü On üç isimli fikir ve sanat dergisinde yayımlanır. 1957 yılında “komünizm propagandası” yaptığı gerekçesiyle, 7 sene altı ay ağır hapis ve iki sene altı ay sürgün cezası ile yargılanır. Dava uzun sürer, temyiz sonucu 1961 yılında on sekiz ay hapis ve altı ay sürgün cezasına çarptırılır.O zaman içinde Pütün soyadını davayla çağrışım yapmaması için değiştirir ve Güney soyadını alır. Bir şekilde “Güney” iktidarın ve sansürün hamlesiyle ortaya çıkmıştır: taşıdığı niyet, “insanca yaşama niyet ve özlemi” mahkûm olmasına yetmiştir. Ve o tarihte bir “saf” belirlenmiştir. Güney, daha fazla azim, şevk ve kararlılıkla sarılacaktır hayata ve kavgasına. 1961/63 yıllarında almış olduğu “karar ve gelecek stratejisi” Güney olarak halkın kalbinde taht kurmasını sağlar. Taht kurmak… Halk’a ait olmak… Mücadelenin vazgeçilmez unsuru. Hayatı boyunca sansürden ve iktidarın baskısından kurtulamaz Yılmaz Güney. Hudutların Kanunu’nda (1966) film setine kontrol gelir; aykırı film çekiliyor gerekçesiyle. “1970 Eylül’ünde gösterim izni almak üzere sansüre gönderilen UMUT filmine komisyon halka gösterilmesinin ve yurt dışına çıkarılmasının sakıncalı olduğu kararını vermiştir.” >>Her ne kadar hukuki bir dönem sonucu UMUT’un gösterime girmesi başarılmış olsa da, ilk başta film tehlikeli bulunmuştur. Neydi bu kadar tehlikeli olan? Daha sonraki süreçlerde de Yılmaz Güney’ in tüm filmleri bir sansür bariyerine maruz kalacaktı. Gerçek şuydu ki: Yılmaz Güney sinemasındaki sanat anlayışı çok farklıydı ve bu anlayış sisteme aykırı geliyordu: “Sanatın, özellikle sinema sanatının kitlelerin sosyal kurtuluşunda, sosyal-siyasal uyanışında büyük rol oynayacağına inanıyorum” der Yılmaz Güney. Aynı zamanda halkıyla sürekli alış-veriş içinde bulunan, karşılıklı etkileşim içinde bulunan bir sanatçıdır. Yılmaz Güney sineması bir başkaldırma sinemasıdır. Bunun en güçlü örneği YOL filmidir. Savunduğu ilkelerden vazgeçmeyerek ortaya konmuş bir eserdir. Bedelini vatandaşlıktan çıkartılarak ödemiştir. Ve ne yazık ki bazı “kirli” amaçlara kurban gitmiştir. Eğer Yılmaz Güney yaşasaydı hiç ama hiçbir şekilde filmindeki bir coğrafyayı belirleyen tabelanın yok olmasına müsaade etmezdi. Belki Türkiye halkı YOL filmini göremeyecekti, lakin başkaldırma, meydan okuma bazı bedelleri gerektirir. Yılmaz Güney sineması ‘popülizm’i reddeder. Sinemayı bir propaganda aracı ve bir slogan olarak kullanmayı benimsemez. Sinemanın sarsıcı, körelen uyutulan bilinçleri silkelemek amaçlı olduğuna inanır. Yol gösterici, ders verici değil, düşündürücü olması önemlidir. İnsanın iç dünyasında sarsıntı yaratması önemlidir. Uzun zamandır halkla “ilişki kurabilen” filmler ne yazık ki eğlendirici sıfatını taşıyor. Eğlendirici ve yabancılaştırıcı… Bir hayal âlemine yolculuk tarzı. Yeter ki kendimizden sorunlarımızdan uzaklaşalım… Bir de Avrupa’da yaygınlaşan “art et essai” (deneme olarak sanat eseri) “cinema d’auteur” (auteur yönetmenin sineması) anlayışıyla halk ile ilişkisini zorlaştıran bir sinema ile karşı karşıyayız. Göz kamaştırıcı bir estetik kaygı, gitgide “elitleşmeye” özenen ve halk ile sanatçı arasında tarifsiz açılan uçurumlar… Avrupalı tarafından baş tacı edilen, lakin kendi halkına ulaşamayan bir sinema anlayışı… Bugün hâlâ “halkı bilinçlendiren”, gerçekçi sinema söz konusu olunca aklımıza ilk gelen Yılmaz Güney oluyor. Yılmaz Güney sineması kutuplaşma yaratmaz. Bugün hem Türkiye halkı, hem de tüm dünya sinema izleyicileri hem fikirdir: Yılmaz Güney sineması ruhlarına dokunmuştur, “kaybedilmiş duygulara sahip çıkmıştır”. Günümüz sinemasında ne yazık ki bu durum enderdir, hitap kitlesi kısıtlıdır. Günümüzdeki hayatın hızı, sürekli değişen bir gündem, insanların yaşam tedirginliği, günlük yaşam korkuları ve endişeleri, en içten duyguları bile, (örneğin, kızmak, sevmek, yaşananları analiz etmek, fedakârlık, dayanışma…) yaşamalarını, hissetmelerini engelliyor. Aynı zamanda genç kuşak yaşadığı sosyo-kültürel-politik koşullar içinde yaratıcılığından mahrum bırakılıyor. >>1-Yıllar geçtikçe daha iyi anlaşılıyor: Türkiye’de basın Yılmaz Güney’i bir fenomen olarak ele alıyorlar. Bu fenomenin özel hayatı deşiliyor, silaha merakından Kürt kimliğine kadar öğeler açısından sahipleniliyor ya da reddediliyor. Ama estetik mirası ve toplumu sinemasal olarak perdeye nasıl yansıttığı hiç ana gündeme getirilmiyor. Geçen gün bir kez daha Ağıt Filmine baktım: orada bir eşkıyayı canlandırıyor, kendisine kentten gelen “doktora” on yıldır dağlarda perişan olduklarını, herkesin genel af beklediğini anlatan isyankâr bir konuşma yapıyor. Bildiğimiz gibi bu film 12 Mart 1971’de Yılmaz Güney sürgündeyken yapıldı. Bugün aradan 40 yıldan fazla bir zaman geçti ve Türkiye’de gerçekten milyonlarca insanın normal hayata dönmesi için “GENEL AF” çıkarılmalı. Bir toplumsal durumun böylesine canlı kalması karşısında, öyle “büyük sanatsal eserler” seyrediyoruz ki: ara ki bu toplumun can damarını bulasın, tuzu kuru, etliye sütlüye bulaşmayan kahramanlar. Yılmaz Güney de bir kahramandı, Türkiye’de gerçekten toplumun kahramanları değişti, neler diyebilirsiniz KAHRAMAN’ın yok olması için… >>2-Yıllarca Yılmaz Güney’in filmleri festivallerde bile gösterilmiyordu. Bir Sinematek’imiz zaten kurumsal yapısıyla bugün için yok. Sinema dergileri ve kitapları için şunu söyleyeyim: varsa yoksa filmlerden söz ediyorlar, ama filmlerin anlattığı Türkiye ile gerçek Türkiye, bu filmleri seyreden insanlarla gerçek halkın özlemleri arasında gezinenleri suskun, olanlar da görmezden geliniyor. Acı gerçek değil midir? Yılmaz Güney’i reddetmek demek bir anlamda Türkiye Sinemasını reddetmek demektir. Bilinçli sansür bir tarihi fenomenleri kahramanları ilişkileri ve söylemiyle yok etti: ama bizim sinemacılarımızın bu konuda esastan hiçbir mücadelesi olmadı. Neler söyleyebilirsiniz? Türkiye Sineması yalnızca dramatik komedi ve melodramlardan mı oluşuyordu? Kendi tarihini yok sayan insanın hayatı nasıl anlamsızlaşırsa, bizim sinemamızda başta iktidar ve sonrasında sinemacılar tarafından yok sayılınca, geriye nasıl bir miras bıraktı? İkinci ve üçüncü sorunuzu birleştirmek istiyorum. İnsanlık tarihi boyunca kahraman kavramı büyük değişime uğradı. Farklı kültürler içinde kahraman yarı-tanrı, efsanevi bir kişilik, insanüstü bir varlık ya da halkı için çok önemli işler başarmış bir kişi olabilir. Bu kavram içinde aklımızda kalan aslında insanın kişisel tarihi boyunca, yaşadığı topraklarda vermiş olduğu bir nevi “mücadele” sonunda o topraklar için orada yaşam bulan her unsur için yapmış olduklarıdır. Kahraman, yiğit, cesur, başkaldıran, derin inançları olan, imkânsızı imkanlı kılmak için büyük bedeller ödeyen, hümanist bir kişiliğe sahiptir. Kahramanlığı belirleyen en önemli şey, tarihi olarak ilerlemenin, gelişmenin yanında, ezilen halk kitlelerinin ve onların çıkarlarının yanında olmaktır. >>Bir kahramanın var oluşuna genelde “halk” ve “halk hareketleri” karar verirler. Ve halk bu kahramanları belli bir mücadele içinde yaratır. Halk dışında da “iktidarın” yaratmış olduğu kahramanlar mevcut olabilir. Ama onları gerçek kahraman olarak adlandırabilir miyiz? Yoksa iktidarın göz önüne sürdüğü bir nevi parçalayıcı güç olarak mı nitelendirebiliriz? Kahraman, yiğit, cesur, başkaldıran, derin inançları olan, imkânsızı imkanlı kılmak için büyük bedeller ödeyen, hümanist bir kişiliğe sahiptir. Kahramanlığı belirleyen en önemli şey, tarihi olarak ilerlemenin, gelişmenin yanında, ezilen halk kitlelerinin ve onların çıkarlarının yanında olmaktır. Yılmaz Güney, tüm bu öğelere uyan bir kişiliğe ve gerçekliğe sahiptir. Bugün bile halk arasında Yılmaz Güney dendiği zaman tüm yukarıda saydıklarımız geçerliliğini koruyor. Yılmaz Güney sineması hâlâ aşılmış değil. Zaten O’nu aşmak yerine korumaya, tanıtmaya, aktarmaya çaba gösterilmesi bence en uygun olanıdır. Evet, Yılmaz Güney’i reddetmek bir anlamda Türkiye sinemasını reddetmek demektir. >>Sanat tarih içinde de değişim gösteren, günün sosyo-kültürel durumuna adapte olmak zorunda olan bir kavramdır. Ancak ne yazık ki günümüz Türkiye’sinde sanatla birlikte bir halk mücadelesinde yer alan sanatçı sayısı çok az. Genel af konusuna gelince, ben farklı bir kavrama değinmek istiyorum. Bugün ülkemizin sağlığa erişmesi için bir Genel Af kaçınılmazdır. Ancak bu, tarihi bir AF olmalıdır. Toplumca tarihimizle yüzleşemezsek, tarih içinde var olmuş tüm ötekileştirmeler ile hesaplaşmazsak, tüm farklılıklar arasında köprü kuramazsak, hiçbir şekilde topraklarımız huzura kavuşamaz. Barış sadece çatışma yokluğu değildir. Barış bir toprakta yaşayan tüm ulusların, tüm halkların din, dil, ırk ayrılığı gözetmeden, kendilerini ifade edebilecekleri bir ortam yaratmaktır. Ancak bu şekilde karşılıklı barış, her benliğin kalbinde ve ruhunda var olabilir. Bu barışa giden yolda tarihi bir AF’ la mümkün olabilir. >>Ben sizin özelinizde, yıllar sonra babanızın yaşarken fark etmediğiniz, girmediğiniz dünyasına, giderek çok daha bilinçli olarak şimdilerde girdiğinizi görüyorum. Babanızla 16 yaşına kadar birlikte büyümediniz, kısa aralıklar dışında. Şimdi ise bir mücadeleci insanı kültürel, siyasi ve estetik mirasıyla yeniden keşfediyorsunuz. Ve babanız tekrar sizin için toplumsal kimliğiyle yeniden kahraman olarak benliğinizde inşa ediliyor. Bu tarihi açıklar mısınız? Aslında her zaman Yılmaz Güney’in dünyasına yakın oldum. Kitaplarını okudum, olabildiğince filmlerini izledim. Benim asıl sorunum Yılmaz Güney ile baba kavramını birleştirememekti. Ne kadar “dahi” bir kişiliğe sahip olduğunu biliyordum, ancak baba-kız ilişkisi yerine oturmuş olmadığı için zorluk yaşadım. Çoğu kişi babamı anlamadığımı, davasını, sanatını, kişiliğini yargıladığımı düşündü. Hâlbuki Yılmaz Güney’e bilgi anlamında hâkimdim. “Affect” anlamında sorunlarım vardı. Çünkü benim hayatımda bir babam vardı, birde Yılmaz Güney… Öğrendiğim Yılmaz Güney ile yaşadığım baba birleşmiyordu. Bu benim içimde yaşadığım bir yaraydı. Yılmaz Güney ile babamı birleştirmek için “benim-babam”ı yarattım. “Bir odadan bir odaya” ile yaşamımın tüm kahramanlarını yerli yerine koyarak her aile mensubunu, aile içindeki yeri ve konumuyla birleştirerek, özellikle babam ve Yılmaz Güney’i kendi tarih ve hikâyeleri içinde anlayarak bütünleştirdim. Sonraki süreçte babam, Yılmaz Güney’in hayat izini sürüp derinliklerine inerek bilgi hazinemi zenginleştirmek daha kolay ve mutluluk dolu oldu.  'Ben-Hur'un jeneriğinde Haluk Bilginer hatası
"Bayramabi” 7 Ekim’de vizyonda!
KÜLTÜR SANAT SERVİSİ Erdi Dikmen’in senaryosunu yazıp yönettiği, yapımcılığını Sabri Onur Dikmen’in üstlendiği ‘Bayramabi’ 7 Ekim’de seyirciyle buluşmaya hazırlanıyor. Daha önce” Sihirbazlık Okulunda Bir Türk” filmiyle karşımıza çıkan sosyal medya fenomeni Barbaros Dikmen yeni filmi “Bayramabi” de bu kez, gazı kaçmayan kola üretmenin peşindeki iyi niyetli mahalle delikanlısı ‘Bayramabi’ karakterine can veriyor. Güzel, naif ve aynı zamanda gündemi takip eden bir mahalle filmi olan “Bayramabi”de Barbaros Dikmen’e, kampanyalarla bakkalını ayakta tutmaya çalışan küçük esnaf ‘Mehmet Bakkal’ karakteriyle Ayhan Taş eşlik ediyor. İkili arasında yaşanan dayanışma filmin ‘ruhuna’ da yansıyor. Dikmen kardeşlerin yapım, yönetim ve oyunculuk yeteneklerini konuşturduğu film; yanlış anlaşılmalara, ufak hile ve kurnazlıklara rağmen kazananın hep dayanışma ve sevgi olduğunun altı bir kez daha çiziliyor. Filmde Barbaros Dikmen ile Ayhan Taş’a Ecem Karavus, Sinem Ekşioğlu, Gökhan Niğdeli, Hande Yögen, Hamdi Alp, Selman Ünlüsoy, Ayça Bildik ve Yakup Yavru eşlik ediyor. Filmin ikincisinin senaryo hazırlıkları ise devam ediyor…  Bayramabi” 7 Ekim’de vizyonda! Filmin konusu: Annesi, babası ve babaannesi ile birlikte yaşayan Bayramabi’nin en büyük hayali arkadaşının düğününde görüp körkütük aşık olduğu Sinem'le tanışmaktır. Genç ve başarılı bir iş kadını olan Sinem ülkenin en büyük kola şirketlerinden birinin reklam ve pazarlama müdürüdür. Bayramabi, Sinem'e ulaşmanın yolunun kendi kola markasını yaratmaktan geçtiğine inanmaktadır. Babası Cemal ise, oğlunun aile yadigarı mesleği olan şerbetçi dükkanının başına geçmesini istemektedir. Bayramabi babasının bu isteğini kabul etmez ve arkadaşları Hamdullah, Talha ve abisi olarak gördüğü Mehmet Bakkal'ın yardımı ile sevdiği kızın kalbini kazanmak için yola koyulur. “Bayramabi” filminin fragmanını izlemek için;   Yordam Kitap Eylül ayında da dopdolu!
KÜLTÜR SANAT SERVİSİ Yordam Kitap, 2016 yayın programında duyurduğu kitapları yayınlamaya devam ediyor. Eylül ayında 3 yeni kitap ve 5 tekrar basım kitap yayınlıyor. Kapitalizm Sonrası, Çizgilerle Ekonomi ve Orta Sınıf Efsanesi adlı 3 kitabı ilk defa okurlarıyla buluşturacak olan Yordam Kitap, daha önce yayımladığı Başka Bir Uygarlık İçin Manifesto, Kadınlar ve Sosyalizm Kadınların Kurtuluşu Üzerine Denemeler, Sıra Dışı İnsanlar Direniş, Sermaye İmparatorluğu ve Yükseliş ve Düşüş Türkiye Solu 1960-1980 adlı kitapları da tekrar basacak. İşte o kitaplar:  Kapitalizm Sonrası (Paul Mason) / Çeviri: Şükrü Alpagut Yordam Kitap, geleceği sorgulatan eserleri yayınlamaya devam ediyor! Çalışarak Yaşamak ya da Savaşarak Ölmek kitabının yazarı Paul Mason’dan “Geleceğimiz İçin Bir Kılavuz” Kapitalizm, son 200 yılda geçirdiği değişimler boyunca hızlı büyümeden çöküntüye savrulan farklı ekonomik devreler yaşadı. Bunlardan her zaman dönüşüme uğrayarak ve güçlenerek çıkmasını bildi. Paul Mason, Geleceğimiz İcin Bir Kılavuz altbaşlığını taşıyan Kapitalizm Sonrası’nda, bugün de çok büyük ve çok derin bir değişimin eşiğinde olduğu söylenen kapitalizmin, sınırlarına dayanıp yeni bir şeye dönüşüp dönüşmediğini inceliyor. Mason’a göre, değişimin merkezinde bilgi teknolojileri var ve çalışma, üretim, değer gibi alanlardaki mevcut anlayışları tümüyle yeniden şekillendiriyor. Peki bu değişimin piyasayı ve özel mülkiyeti yıkmaya dönük devrimci bir potansiyeli de var mı? Sistemin kuytularında ve oyuklarında hiç fark ettirmeden ne gibi dönüşümler yaşanıyor? Paralel para birimleri,zaman bankaları, kooperatifl er ya da özyönetimli çevrimiçi alanlar, neoliberalizmin buyruklarına yanıt vermeyen mallar ve hizmetler olarak değerlendirilebilir mi? Sistemin içinden yeni mülkiyet, borçlanma ve iş yapma tarzları mı doğuyor? Yeni tartışmalar yaratan kitabında Mason, bu sorulara yanıt ararken, son finansal krizin küllerinden, daha sosyal adaletli ve sürdürülebilir bir küresel ekonomi yaratma şansına sahip olduğumuzu da söylüyor. Kapitalizmin ötesine geçmenin artık ütopik bir düş olmadığını iddia ediyor.  Çizgilerle Ekonomi (Rius) / Çeviri: Barış Yıldırım Yordam Kitap, Çizgilerle serisine devam ediyor… Daha önce Latin Amerikalı yazar-çizer Rius’un Çizgilerle Lenin, ÇizgilerleKapitalizmin Korkunç Tarihi, Çizgilerle Felsefe ve Çizgilerle Ateistin El Kitabı’nı yayınlayan Yordam Kitap, seriye bir yenisini ekliyor: Çizgilerle Ekonomi. Meksikalı Marksist çizer Rius, yüzü aşkın kitabında onlarca konuyu çizgilerin diliyle anlattı. Çizgilerle Ekonomi, aslında çizerin iki kitabını içeriyor: İnsanlık tarihinde iktisadın rolünü anlatan “Yeni Başlayanlar İçin Ekonomi” ile en yaygın iktisat terimlerinin yazılı çizili tanımlarını içeren “Ekonomi Terimleri Sözlüğü”. Böylece kapsamı genişleyen kitapta ekonomiye ilişkin birçok soru yanıtlanıyor. İnsan ne üretir, nasıl üretir? İnsan ne tüketir, nasıl tüketir? Ve tüm bunları nasıl elde eder? Zenginlik ve yoksulluk neden vardır? İnsanlık hangi üretim tarzlarından geçmiştir? İçinde bulunduğumuz kapitalist toplumda ihtiyaçlar nasıl karşılanır ve üretilir? Sermayenin yoğunlaşması, mali açık, kreditör, aktif... nedir? IMF ve “Chicago Boys” kimlerden oluşmaktadır, Stahanov kimdir? Bunların ve bunlar gibi onlarca sorunun cevabı Rius’un sıcak çizgileri ve mizahıyla bu çalışmada. Çizerin çalışmalarından daha önce Çizgilerle Lenin, Çizgilerle Felsefe, Çizgilerle Kapitalizmin Korkunç Tarihi ve Çizgilerle Ateistin El Kitabı ciltlerini yayınlamıştık. Bir kez daha, yeni Rius’larda buluşmak üzere!..  Orta Sınıf Efsanesi (Haluk Yurtsever) Yordam Kitap, Haluk Yurtsever kitaplığına bir yenisini ekliyor! Haluk Yurtsever, Gezi Direnişi’nden bu yana solda tartışılan bir konu olan “orta sınıf” meselesini irdeliyor: Orta Sınıf Efsanesi. Elinizdeki kitabın amacı, “orta sınıf” konusunu bir efsane, bir mit olmaktan çıkarmaktır. “Sınıf”, ideolojik mücadelenin en önemli kavramlarından biridir. Orta sınıf ideolojisi, sınıfsızlık ideolojisidir. Bu nedenle yalnızca “sınıf” terimi üzerine yapılacak bir mücadele bile özel bir değer taşımaktadır. Bu kitap, bu mücadeleye güç katmak için yazılmıştır. Bu kitapta orta sınıf küçük burjuvazi yalnız teorik değil, aynı zamanda tarihsel bir bağlama yerleştiriliyor. Birinci bölümde, kitabın teorik temeli atılırken, bir yandan da burjuva toplumunun kapitalist topluma, burjuvazinin kapitalist sınıfa evrilişinin, bu sürecin sonunda küçük burjuvazinin “orta sınıf” konumunu alışının öyküsü anlatılıyor. Kitabın omurgasını, güncel kapitalizmde sınıfları, özellikle proletarya ile orta sınıf küçük burjuvazi arasındaki tartışmalı sınır bölgesinin sorunlarını inceleyen “Güncel Kapitalizmde Eğilimler ve Sınıflar” bölümü oluşturuyor. Son bölümde ise gelenekseli ve yenisiyle küçük burjuvazi orta sınıf, üretim ilişkilerindeki yeri, “yeni” orta sınıf teorileri, orta sınıfın ideolojik oluşumu ve etkisi bağlamında ele alınıyor. Aynı bölümde orta sınıf küçük burjuvaziye karşı alınması gereken ideolojik siyasal tutuma ilişkin öneriler geliştiriliyor. TEKRAR BASIM KİTAPLAR  Narcos'un 3. ve 4. sezonu onaylandı
Bu hafta 7 yeni film vizyona girecek
1. Ben-Hur  Lew Wallace'ın romanı "Ben-Hur: A Tale of the Christ"a dayanan film, Roma ordusunda subay olan erkek kardeşi Messala tarafından haksız bir şekilde ihanetle suçlanan prens Yahuda Ben-Hur'un epik hikayesini konu alıyor. Wallace'ın ölümsüz romanı ilk olarak 1959 yılında William Wyler yönetiminde sinemaya uyarlanmış ve 11 Oscar kazanmıştı. 2. Sully  Clint Eastwood'un yönettiği filmde, özellikle dramatik rollerdeki performansıyla önemli başarı yakalayan ve iki defa Oscar ödülü alan ABD'li sinema oyuncusu Tom Hanks, yeni filmi Sully'de yeniden biyografik bir karakteri canlandırıyor. Eski pilot Chesley Sullenger'ın kitabından sinemaya uyarlanan filmde, pilotu Tom Hanks canlandırırken, Aaron Eckhart, Laura Linney, Anna Gunn gibi isimler de filmin oyuncu kadrosunda yer alıyor. 15 Ocak 2009'da US Airways'in 1549 sefer sayılı uçuşu, kalkıştan çok kısa bir süre sonra her iki motora kuş çarpması sonucu mecburi olarak Hudson Nehri'nde son bulmuş, can kaybı yaşanmayan olayda uçağı başarılı bir şekilde nehre indiren pilot Chesley "Sully" Sullenberger bir halk kahramanı ilan edilmişti. 3. Küçük Adamlar  Ira Sachs'ın yönettiği filmin başrollerinde Jennifer Ehle, Alfred Molina, Greg Kinnear ile Talia Balsam oynuyor. ABD ve Yunanistan ortak yapımı dram türündeki film özetle şöyle: "13 yaşındaki Jake ve ailesi, ölen dedesinin Brooklyn'deki evine taşınır. Alt katlarındaki, dedelerinin yakın arkadaşı Leonard yalnız yaşayan bir kadındır ve Jake ile aynı yaşta, Tony adlı bir oğlu vardır. İki çocuk çok yakın arkadaş olurlar. Sessiz Jake ressam, atılgan Tony ise oyuncu olmak istemekte ve sanat lisesine girme hayali kurmaktadırlar Ancak dükkanın yeni sahibi olan Jake'in ailesi, Tony'nin annesinden yüksek kira istediğinde işler karışır." 4. Toz Ol  Jackie Chan, Johnny Knoxville, Bingbing Fan ile Eric Tsang'ın oynadığı filmin yönetmenliğini Renny Harlin üstlendi. Komedi türündeki film, mafya ile başını derde sokan yeğenine yardım edebilmek için arayışa giren Hong Kong'lu bir dedektifin Moğolistan'dan Çin'e, Makau'ya ve Hong Kong'a uzanan macerasını konu alıyor. 5. Lanetli Mesaj  Simon Verhoeven'in yönettiği filmde Alycia Debnam Carey, William Moseley, Connor Paolo ile Brit Morgan gibi isimler rol aldı. Gerilim türündeki Almanya yapımı film, okuduğu üniversitenin en popüler öğrencilerinden olan ve aynı zamanda sosyal medyayı da aktif olarak kullanan genç bir kızın, günün birinde Marina adında çok da tanımadığı aynı sınıftan bir kızınFacebook'tan arkadaşlık isteğini kabul etmesinin ardından başına gelen olayları beyaz perdeye taşıyor. 6. Azem 4: Alacakaranlık  Volkan Akbaş'ın yönetmenliğini yaptığı filmde Sibel Curciali, Reyhan İlhan, Alaattin Sakar, Mert Ünsal, Aynur Aykut gibi isimler oynuyor. Olaylara konu olan gerçek mekanlarda çekimleri yapılarak izleyicinin beğenisine sunulan Azem serisinin ilk üç filmi gibi serinin dördüncü filmi olan "Azem 4: Alacakaranlık"ta da gerçek hikayelerin izi sürülmeye devam ediyor. 7. El Değmemiş Aşk  Umut Kırca'nın yönetmenlik koltuğunda oturduğu, başrollerinde Ceren Moray, Emre Karayel, Begüm Kütük gibi isimlerin yer aldığı El Değmemiş Aşk, karmaşık bir aşküçgenini konu ediniyor. AA İçinizi kemiren kurdun sesine kulak verin!
HANDE ORTAÇ Öykü okumayı nefes almaya benzetirim. Kesik kesiktir, fragmanlardan oluşur. Her parça hayatidir ve bunu bilmesek de değerini anlayacağımız bir zaman mutlaka gelir. Nefes almak dışardaki havanın vücuda teklifsiz intikalidir. Olduğu gibi, dolaysız ciğerlere dolar ortamın iklimi. Pisliği de, harika kokuları da çeke çeke içimize sindiririz. Tülin Tankut’un öyküleri bende teneffüs etkisi yarattı. Nefes alma ihtiyacıyla verdiğim bu okuma molası, naif ayrıksılığıyla bende tam da ihtiyacım olan tazelenmeyi sağladı. 2015 yılı Haziran ayında Ayizi Kitap etiketiyle yayımlanan ‘Ne Zaman ki İçime Bir Kurt Düştü’, uzun yıllar boyu feminist mücadelenin içinde olan bir kadının ibrikten damıtarak saflaştırdığı fikirlerini ve keskin tahlil gücünü ortaya koyuyor. Tazecik ama derme çatma fikirlerden ziyade çatışmalarla büyüyen, sakin sahneler eşliğinde cevap vermeye çalışmadan sadece sorular soran metinler kaleme almış yazar. Öyküler olayın bir parçasına, günün bir kısmına odaklanıyor. Fikirlerini empoze etmeye çalışmak yerine göstermeyi tercih ediyor. Genellikle bir karar değil kafa karışıklığını ortaya koyuyor. Böylece öyküler sadece bugüne ait olmaktan çıkıyor, uzun bir zaman dilimine yayılan kadın manzaralarına dönüşüyor. Kitabın arkasındaki tanıtım metninde yer alan bilgiye göre bu metinler ta 1980’lerde kaleme alınmış. Hele kitap bu bilgiyle okununca mevzuların işlenişindeki evrensel tavır ve ne yazık ki o günlerden bu günlere değişmeyen sorunlar döngüsü dikkat çekiyor.  Yazar Tülin Tankut Kitapların başlıkları genellikle içinde yer alan bir öyküden alıntılanırken ‘Ne Zaman ki İçime Bir Kurt Düştü’ kitabın öncülü gibi. Hiçbir öyküye ait değilken hepsini yazmak için bir itki olmuş. Tankut’un öyküleri işte yazarın içine düşen o küçücük kurtla ilgili. Koca bir elmanın içinde dışardan fark edilmeden sinsi sinsi gezinen ve o kıpkırmızı elmayı içten içe yiyerek çökerken küçücük kurt. Bu protest olmadan manalı olmayı başaran metinler, özel alanın ve özel olanın ne kadar politik olabileceğinin kanıtı. Kitaptaki öyküler toplumun farklı kesiminden birçok kadını odağına alıyor. Mesela ‘Yasemin’in Annesi’ öyküsü kızının veli toplantısına ilk defa giden bir ev kadınını anlatıyor. Kadının diğer velilerin arasında ve öğretmenlerin karşısındaki tedirginliği ve okul binasında vücut bulmuş otorite öykü boyunca elini kolunu nereye koyacağını bilemeyen kadınla birlikte okuru da etkiliyor. ‘Gitmek Zamanı’ özgürlüğü uğruna evini terk eden ve yaşadığı ekonomik sıkıntılara rağmen mutlu olmayı başaran, bundan asla vazgeçmeyeceğini iliklerimizde hissettiğimiz genç bir kadını konu ediniyor. ‘Makbule Hanım’ öyküsünde yatağında eskiyle yeninin, acı gerçekle tatlı hayallerin arasında asılı kalmış yaşı geçkin Makbule Hanım’ı okuyoruz. Yine birçok farklı kadının bir araya geldiği ‘Hamam Kadınları’ öyküsü, Tankut’un metinlerinin tipik yapısını gözler önüne seriyor. Öykü uzun seneler sonra ülkesine ve şehrine gelen feminist bir kadının, kendisini de büyüten emektar Bedoş’la mahallenin hamamına gitmelerini anlatıyor. Eleştirel gözüyle hamamdaki farklı kesimleri mercek altına alan kadın en sonunda kendi fikirleriyle çatışır halde buluyor kendini. Hamam, içinde kurulan canlı dünya sayesinde genelgeçer fikirleri yıkan bir sahneye dönüşüyor. Yazının başında bahsettiğim nefes tıkanıklığına dönersek; post-modern zamanların metinlerarası referanslarla zenginleşir gözüken çok budaklı edebiyatını üretiyoruz, okuyoruz, yeniden üretiyoruz. Ama bu çok referanslılık belki bilerek ya da bilmeyerek kadın yazınının önemli bir kısmını dışarda bırakıyor. Her ne kadar çok değerli olsalar da dönüp dolaşıp hep aynı metinlere değiniliyor. Bir zaman sonra birbirine benzeyen ya da etkilendiği aşikâr hikâyeler dönüp duruyor kitap sayfalarında, ipadlerde, bilgisayar ekranlarında, kindlelarda, sonra zihinlerde... döngü devam ediyor... kalemlerin ucunda ve klavyelerin tuşlarında benzerleri yankılanıyor. Tülin Tankut’un metinleri kendi halinde, bahar gibi yumuşak ama anlamak isteyen için de yakıcı. Okuma, kitap bitse de zihinlerde devam ediyor. Öykülerin getirdiği tartışmalar zihninizde usul usul gezinirken nefes aldığınızı hissediyorsunuz. 'Tembelliğin hak olduğunu hatırlatmak istedim'
EMRAH KOLUKISA Sinema eleştirmeni Şenay Aydemir'in, farklı bir konuda kalem oynattığı kitabı 'Organik Bozukluk' Can Yayınları tarafından okurlarla buluşturuldu. 21. Yüzyılda tembellik hakkı üzerine düşünen Aydemir ile tembellik, yeni çalışma koşulları ve gelecek planları hakkında konuştuk. » Sizi daha çok sinema yazılarınızla tanıyor okurlar. 'Organik Bozukluk' ise içinde sinemadan bahis geçse de bambaşka bir kitap aslında. Tam da elinizde bolca vakit varken neden sinemaya dair bir kitap değil de böylesi bir denemeye giriştiniz? Aslında öncesinde bir sinema kitabı vardı. Ama elde olmayan nedenlerle biraz ağır ilerliyor. ‘Organik Bozukluk’ ise bir kitap olarak gelmedi aklıma. Uzun bir yazı yazmayı planlıyordum. 17 yıl boyunca haftada 6 gün çalışan birisi bir anda bol vakit bulunca nasıl bir dünya ile karşılaşır. Neler kaybetmiş, neler kazanmıştır? Gibi sorulara yanıt arıyordum. Hem kendi deneyimlerimi hem de malum olduğu üzere son yıllarda işsiz kalan birçok gazeteci arkadaşımın yaşadığı deneyimleri gözleyerek. Ama yazı uzadı. Birçok ara başlık belirdi kafamda o ara başlıkların altını doldurmaya başlayınca da hacim daha da genişledi ve kitap boyutu kazandı. Aslında yazdığım şeyin bir kitap olabileceğini düşünmüyordum o esnada. Bir gün Yekta Kopan ile sohbet ederken ona bahsettim. Görmek istedi. Okuyunca heyecanlandı ve kitap olarak bastırmam gerektiğini söyledi. Biraz onun cesaretlenmesiyle çıkmış oldu kitap diyebilirim. » Kitabın alt başlığı 21. Yüzyılda Tembellik Hakkı. Bir tembelliğe övgü mü 'Organik Bozukluk'? Toplumun anladığı anlamıyla tembelliğe övgü değil ama ‘tembelliğin’ herkesin hakkı olduğuna vurgu yapmaya çalıştım. Paul Lafargue’un 'Tembellik Hakkı' adlı eseri başucu kitaplarımdan birisidir. Aradan 136 yıl geçti. Çalışma formu çok değişti. Biraz buna göre güncellemeye çalıştım. Ama bu bir teori kitabı değil, haddime de değil. Öyle anlaşılmasını istemem. Daha çok gözlem ve deneyimlerime dayanarak çalışma-zaman ve para ile kurduğumuz ilişkiyi anlatmaya çalıştım. » Tembellikle işsizlik ne zamandır içiçe geçti sizce? Şöyle de sorabiliriz, hangi durumlarda iç içe geçiyor, nerede ayrılıyor bu ikisi? Nerede karıştırılıyor birbirine? Reel Sosyalizmin çözülüşünün ardından başlayan küreselleşme atağının zorunlu kıldığı bir durum bu. Böylesi bir durumla kapitalizmin ilk dönemlerinde karşılaştı insanoğlu. Ama sonrasında sınıf mücadelelerinin çalışma hayatına dair kazanımları insanlara tembellik yapacak vakit de yaratıyordu. 8 saatlik işgünü, ücretli yıllık izinler, hafta sonu tatilleri. Bu olanaklar insanların zevk aldıkları şeyleri yapabilmelerini sağlıyordu. Ama küresel kapitalizmin bu hakları teker teker elimizden almasıyla mesailer uzamaya başladı, yıllık izinler azaldı. Birçok işkolunda cumartesi mesaisi vakaiadiyeden sayılıyor. Aslında bütün bunlar hak gaspı ve bizim ‘tembellik’ zamanlarımızı elimizden alıyor. Dolayısıyla bugün, bu kadar yoğun çalışma koşullarında ve rekabet ortamında tembellik ancak işsiz kalınca hayata ele geçirilebilecek bir olanak gibi duruyor. "Siyasi baskıyı hatırlatmak lazım. Herkesin malumu olduğu için uzun uzadıya anlatmaya gerek yok ama yolsuzluk, insan hakkı ihlalleri, çevre katliamları, Kürt illerinde yaşananlara dair haberleri yayınlayan mecralar üzerindeki baskıları görüyoruz." » 'Organik Bozukluk' işsizler için bir rehber kitap görevi üstlenebilir mi? O kadar iddialı olamam. Ama karşılaşacakları durumları ve önlerine çıkacak fırsatları görmeleri için yardımcı olabilir. Doğru koşullar altında işsiz kalmak, ertelenmiş birçok plan ve isteğin yerine getirilmesi için fırsatlar sunabilir. Para ile kurduğumuz ilişki, para lehine o kadar güçlü durumda ki, önünde sonunda yeniden çalışmaya başlıyoruz. İşsiz olmanın da olanakları var ve bu dönemi iyi kullanmak gerek. » Medyada işsizlik kronik bir durum aldı. Deneyim, gazeteci refleksi, iş ahlakı gibi konuları işverenler pek gözetmiyor. Hatta mümkünse bunlardan uzak duruyorlar. Neden böyle oldu sizce? Türkiye’de bunun iki nedeni var. İlki, dünya ile de bağlantılı olarak iş formunda yaşanan değişimler. Dijital yayıncılığın olanaklarla birlikte geleneksel medyanın olumlu taraflarını da aşındırdığı söylenebilir. İnternet haberciliği, henüz finans kaynaklarını yaratamadığı için daha çok okur çekme telaşında. Bu da içeriğin boşalması, anlamsızlaşması ve spekülatif hal almasına neden oluyor. Hal böyle olunca, dışarıda haber kovalayacak muhabire, önüne gelen her haberi siteye koymaktan imtina eden editöre de ihtiyaç azalıyor. Üzerine bir de gerçek mesleği gazetecilik olmayan, geçimini bu yoldan sağlamayan insanların ‘köşe yazarı’ formatında medyaya devşirilmesiyle, iyi muhabir ve editör için hem iş olanakları hem de maddi olanaklar azalmaya başladı. İkinci olarak siyasi baskıyı hatırlatmak lazım. Herkesin malumu olduğu için uzun uzadıya anlatmaya gerek yok ama yolsuzluk, insan hakkı ihlalleri, çevre katliamları, Kürt illerinde yaşananlara dair haberleri yayınlayan mecralar üzerindeki baskıları görüyoruz. Ana akım bu toplara girmekten çekindiği için bu alanlarda uzmanlaşmış gazeteciler de işlevsizleşti haliyle. » Yeni teknolojilerin bizi getirdiği noktada gazetecilik bağımsız olarak da yapılabilecek bir şeye dönüştü. İşsiz gazeteciler bir araya gelip internette online gazetelerini, televizyonlarını hayata geçirebiliyorlar. Bu anlamda mesleğe yeni bakış açısı geliştirmek mümkün mü? ‘Bağımsız’ gazetecilik platformlarını önemsiyorum. Habere hızlı ve anında ulaşmak. Sansür uygulamamak ve dünyadan özgürce haber alabilmek önemli. Ancak şöyle bir sorun ortaya çıkıyor. ‘Gazeteci’, geçimini bu işten sağlayan kişi demek aynı zamanda. Dolayısıyla bu platformların maddi olanakları kısıtlı olduğu için çalışanlarının hayatını idame ettirmelerini sağlayacak ücret ödemekte de zorlanıyorlar. Örneğin, Haziran 2014'te Radikal’den ayrıldıktan sonra yazılarımı, röportajlarımı, haberlerimi yayımlatmakta sıkıntı çekmedim. Birçok gazete ve platform yayımladı bunları. Ancak, bu emeğin karşılığının sizi hayatta tutmaya yetmediği açık. Bu mecraların ekonomik güçsüzlükleri, oraya içerik üretenleri besleyemediği için bir süre sonra ister istemez başka alanlarda kendinize gelir olanakları yaratmak zorunda kalıyorsunuz. » Şimdi ne var sırada sizin için? Tembellik vakti mi, yoksa yeni bir kitap mı? Yeni bir kitapsa, bu sefer sinema mı mesela? Son işyerinden aldığım tazminat bitince, tembellik de bitti! Şaka bir yana Posta gazetesinin aylık kitap ekinin editörlüğünü yapıyorum dışarıdan. Her ayın ikinci cuması yayımlanıyor. Ayrıca yeni haber sitesi gazeteduvar.com için sinema haberleri ve eleştirileri yazıyorum. Çok uzak olmayan tarihlerde iki kitap için çalışmalar sürüyor. İkisi de sinema kitabı bu sefer. Kendinden içre!
Nereden baksak bir çürüme, kokuşmuşluk hali. İçerde, dışarda savaş. Memlekette turist parmakla sayılıyor. Okullar açılacak, eğitim sistemi diye bir şey yok. Patlayan bombalar, ölen canlar. Say babam say! Sanat sepete hiç bakmayalım, sanatçı için, mücadeleymiş, muhalif olmakmış nerdee! “Beni bu pislikten kurtaracak tek şey sanat,” diye bakıyor, gömmüş kafasını kendinden içre. Devlet Tiyatroları’nda bu sene yerli oyunlar oynanacakmış, İstanbul Şehir Tiyatroları’nda atılan yirmi kişiden on ikisi geri alınmış, neye göre atıldılar, diğerleri alınır mı, ben ne yapabilirim falan umrunda değil. Arkadaş sanat yapıyor! İçre; içte, içinde, içinde olan, içinde bulunan, içine doğru, arasında, vaktinde gibi anlamları bulunan eski bir zarf. Kendinden içre olan; deve kuşu gibi toprağa gömmüş kafasını anlamında. Bi bak etrafına, bi çık kendinden... Yok. Vatandaş olup bitenler karşısında şaşkın şaşkaloz, en iyi yaptığı muhalefet yöntemi televizyon karşısında küfür etmek, tweetlere yanıt atmak. Ne zaman şarj oldular kimse anımsamasa da deşarj olmakta sıkıntıları yok. Cumhurbaşkanı, Dünya liderleriyle G20 zirvesinde ‘güçlü ittifak’ rolleri oynuyor. Görüntülere baksanız tüm liderler her an birbirlerinden makas (işaret ve orta parmakla yanağın hafifçe sıkıştırılması!) alacaklarmış gibiler! Dostoyevski’nin ‘Ecinniler’ romanında, Puşkin’den alıntı bir epigraf var, sanki bunları anlatıyor; “Kaç kişi bunlar, yolları ne yana, / neden şarkıları bu kadar acıklı. / umacıyı mı toprağa veriyorlar ? / cadıyı mı everiyorlar yoksa ?” Belli değil. Liderler ne yapıyor? Şöyle anlatsam yeridir; Bir gün başbakan ve muhalefet partisinin lideri aynı helikopterde seyahat ederken dalmışlar muhabbete... Muhalefet partisi lideri demiş ki; “Ben buradan 30 milyon lira atsam 30 kişiyi sevindiririm.” Başbakan karşılığını vermiş; “Ben buradan 50 milyon lira atsam 50 kişi sevinir.” Bunları duyan pilot da şöyle demiş; “Ben buradan ikinizi atsam 70 milyon birden sevinir!..” Anlaşılacağı üzere bu bir fıkra, malumunuz kimseyi uçaktan atma gibi bir çözüm önerimiz yok. Zygmunt Bauman “ağaçların arasına girdiğinizde orman görünmez,” der. Ormanın ya da aynı şekilde okyanusun fotoğrafını çekemezsiniz, çünkü kadraja sığmaz. Fotoğrafçı yaratıcığıyla aşar bunu, kendinden içre kapanarak değil. Böylesine teşhirin yoğun olduğu bir çağda yaşayan, görüntü kirliliğine tükenmez bir biçimde muhatap olan, görünürlüğü temel yaşam kaygısı haline getiren sanatçının/fotoğrafçının kendini çoğaltmasından değil, olsa olsa yalnızlığından bahsedebiliriz. Varlık ile yokluğun göreli olduğu, zıtlıkların aynılaştığı, farklılıkların ortadan kalktığı herşeyin sıradanlaştığı bir çağ. “Düşünceler değiştirilmek için vardır...” “Alışkanlıklar her türlü güzelliğin düşmanıdır...” (Mehmet Eroğlu-Adını Unutan Adam) “...hani şu derya içre olup da deryayı bilmeyen balıkdan da tuhaf.” (sın)* der ya Nazım. Öyleyse sanatçı için temel sorun, çağının gereklerine ayak uydurup sıradanlaşacak mı, yoksa bakış açısı ile çağa eleştirel ve şüpheci bir biçimde bakabilecek ve yaklaşabilecek mi? Yönlendirilmiş verili bir bakışa teslim olmakla değil, sanatçı çağına farklı bir gözle baktığı ve gördüğü oranda kendisini ortaya çıkaracaktır. Yoksa ona göz denmez, budak deliğidir o! İşte o zaman orman içinde yalnız bir ağaç da olsak, kalabalıklar içinde yapayalnız bir insan da, herkesten daha çok var oluruz. Edebiyatımızın ve devrimci mücadelenin büyük kaybı Vedat Türkali’nin, “Birgün Tek Başına” romanında dediği gibi; “Demek iş gözlerde. Apaçık baktılar mı, hele bir şey soruyormuş gibi baktılar mı tamam… O zaman arkasını dönse de bakar, öteki odaya gitse yine bakar.”(*) yazarın notu. Harbiden bir “roman” kitabı…
Cemal Süreya’nın deyişiyle “Afrika Aslan”ı, biz arkadaşları arasında “Hoca” olarak bilinen İlhami Bekir Tez’in hayatının büyük bir bölümü otel odalarından geçmiştir. (Ey okur, sabır göster, Hoca niçin ve neden otel odalarını seçmiştir, elbet sırası gelince anlatılacaktır.) Sinema yönetmeni Ali Özgentürk, Hoca’nın dostları arasında birinci sırayı hak eden Ali Özgentürk benim de kadim bir arkadaşımdır. (Ki zaman zaman Hoca, Özgentürk’ün evinde de kalmıştır.) 60’lı, 70’li yıllarda ömrümüz Kadıköy meyhanelerinde geçiyordu, bir “şiir tarikatı” misali… Özgentürk, Hoca’nın çevresinde olan Cemal Süreya, Fazıl Hüsnü Dağlarca, Can Yücel, Selahattin Hilav, Süreyya Berfe, Eray Canberk, ben ve daha başkaları yanında tek sinemacı idi. Özgentürk, sinemacı olarak benim de küçük bir rolüm olduğu “At” filminde Hoca’nın hayatının bir anını perdeye taşımıştır. İlhami Bekir, “Forma” adını verdiği cep kitabı boyutundaki 16-20 kitapçıkları üç kuruş beş paraya kahvehanelerde, meyhanelerde, Şehir Hatları vapurlarında satardı. “At” filminde de Hoca, beyazperdede hayat-ı hakikiyeden bir numune olarak yansımıştır, ki “At” filmi gösterildikçe Hoca’ın sûreti de yaşayacaktır. (Okurun dikkatini bir daha çekmek isterim: “At” filmi 1985 yılında 1. Tokyo Uluslararası Film Festivali’nde bütün zamanlarda verilen en büyük para ödülünü de kazanacaktır.) Özgentürk’ün “watsap”tan (O’nun var, benim yok) naklen bildirdiğine göre İlhami Bekir, eski güzellik kraliçelerinden bir hanımla evlidir. Kadıköy Altıyol’da oturmaktadırlar. İki kızları vardır. Eşi, bir gün “Ayağın kokuyor” deyince Hoca yalnızca ceketini alıp evden ayrılacak, Kadıköy Postanesi’nin arka sokağındaki Elif Otel’e yerleşecektir. Ve kızlarını bir daha görmeyecektir. Özgentürk, yaklaşık 50 yıl sonra Hoca’nın kızları Dilek Tez ile Fatoş Işıl’ı bulur. Biri Nejat Eczacıbaşı’nın özel sekreteri, öteki Metin Erksan’nın eşidir. Moda’daki Koço Lokantası’da buluşurlar, o gün İlhami Bekir de davetlidir. Özgentürk, Hoca’ya kızları “Arkadaşlarım” diye tanıştıracaktır. Ey okur, müjdeler olsun. Bu iki roman, şimdi Yapı Kredi Yayınları arasında yeniden basılmış bulunuyor. Hoca, “Çok güzeller” deyince kızlar ağlamaya başlar. “Niye ağlıyorlar?” “Senin gibi bir şairi görünce heyecanlandılar.” Sonunda kızlar babalarına sarılacaklardır. O günden sonra kızlar babalarını yalnız bırakmayacaklar, evlerine almak istediklerinde ise Hoca, otel hayatını terk etmeyecektir. İlk şiiri 1924 yılında “Milli Mecmua”da çıkan ve şair olarak ün yapan Hoca’nın iki de romanı vardır: Biri “Taşlı Tarladaki Ev”, öteki “Herhangi Bir Roman Kitabı…” İlhami Bekir, Nisan 1971’de May Yayınları arasında çıkan “Şiirler” kitabında bu iki romanı hakkında şu bilgiyi paylaşır okurlarıyla: “Taşlı Tarladaki Ev, 1938’lerde ‘Yeni Adam’da tefrika edilen, 1944’te kitap haline getirilen bu eser, Türkiye Cumhuriyeti tarihinde ilk sansür edilmiş romandır. Kitap, şimdi avukatlık yapmakta olduğunu duyduğum, zamanın savcısı bay Hicabi Dinç tarafından sansür edilmiş ve orijinalliğinden, bütünlüğünden çok şey yitirmiştir.” “Herhangi Bir Roman Kitabı (1965). Bu romanda araya serpiştirilmiş şiirler de vardır. Bunlardan ‘Cezayir’ adlısı bazı dostların dilindedir. Neylersiniz ki, bu kitabı okumuş olanların sayısı da birkaç yüzü geçmiyor.” Ey okur, müjdeler olsun. Bu iki roman, şimdi Yapı Kredi Yayınları arasında yeniden basılmış bulunuyor. Fiyatı da bir paket sigaranın fiyatından daha ucuz, 12 RTE lira… Sözü şimdi Hoca’ya bırakmanın zamanı gelmiştir. “Taşlı Tarladaki Ev”in yazılış nedenini de Hoca anlatsın… “O zamanlar, Erenköy’de, Etem Efendi Caddesi’ndeki Kantarcı Sokak’ta, semtin en ünlü köşklerinden birindeki, duvara yapışık tek katlı taş müştemilat odalarından birinde oturuyordum. Oku­lumuzdan yarım saat uzaktaydı. Büyük, çok büyük bir bahçesi, bahçenin asırlık çamları, bostan kuyuları, artık yok olmuş meyve­likleri, hâlâ izi bulunan bağı, sayısız, sık, çeşit çeşit ağaçları vardı ve bahçe bir koru, bir küçük orman gibi idi. Yıl sanırım 1929 idi. Bir gün burada beni Nâzım Hikmet ziyaret etti ve üç gün sonra dedi ki: - Bir arkadaşımız var. Onu sana konuk edeceğiz. Polisçe aranı­yor. Bir odada oturursunuz. Birlikte yer içersiniz. Bahçede abdeste geceleri çıkar. Ona hiç soru sorma, adını da. Ne anlatırsa onu din­lemekle yetin. Seveceksin- . O da Darülmuallim’in mezunu. - Peki gelsin! dedim. Ve geldi.  Taşlı Tarladaki Ev'in ilk baskısı Genç, sevimli, çöpsüz üzüm bir insandım. Bahçenin öbür ucundaki ana köşkte kiracılar ve bu kiracıların kız, dul, evli kimi kimseleri vardı. Ve adı galiba Sadiye olan çok genç dul bir hanım vardı ki, bana karşı derince bir ilgi duyardı. Ama ben onunla hiç ilgilenmiyordum. Zaten hiç de evlenmek niyetinde değildim. Bir acayip gençtim işte. Sadiye bir gün konuğumu görmüş. Ah bu kadın kini, ah... - İlhami Bey odasında bir kaçak saklıyor. Onu polise haber vereceğim. Durum kritikti. Konuğuma olduğu gibi anlattım ve dedim ki: - İster kal, ister git artık... Ve sevgili konuğum o gün kalktı gitti. Bir daha da görmedim. Haftasında Nâzım’a onu sordum. Nâzım şöyle cevap verdi: - O mu? İntihar etti o. Çok sonra anladım. O intihar etmiş değildi. Öyle gerekmiş ve Nâzım bana öyle demişti. Ama ben inanmıştım. Bu çok sevdiğim insana candan acımış, üzülmüştüm. İşte ‘Taşlı Tarladaki Ev’ romanı bu adamın anısıyla, onun için yazılmıştı. Altı ayda yazdım ve bitirdim.” Hoca’nın arşivinde bulunan bir el yazısında ise bu romanın yazımıyla şu ilginç anekdot yer almaktadır: “- O mu?” dedi, “intihar etti.” Şair dostum bana yalan söylemişti. Çünkü konuğum meslektaşım o günden sonra 45 yıl daha yaşadı. O, daha bir iki yıl önce ölmüş olan Yakup Demir (Zeki Baştımar) idi ve bana Taşlı Tarladaki Ev romanımı o ilham etmişti. Bu romanı onun için yazmıştım.” "Taşlı Tarladaki Ev" ve "Herhangi Bir Roman Kitabı"nı okuyunca keşke İlhami Bekir Tez roman yazmayı sürdürse, imzasını yeni romanlara da atsaydı diye düşünüyor insan...  2.Trakya Bağ Bozumu ve Ekoloji Festivali sona erdi: Pekmezler kaynadı, Trakya oynadı
Dünyaca ünlü üzümüyle Trakya’da bir hasat zamanı daha şenlik havasında geçti. Kazanlarda kaynatılan pekmezlerin halka dağıtıldığı, bölgenin en iyi üzümünün seçildiği Festival, konserler ve renkli etkinliklerle büyük bir coşkuyla yaşandı. Süleymanpaşa Belediyesi tarafından bu yıl 2.si düzenlenen Trakya Bağ Bozumu ve Ekoloji Festivali sona erdi. Bölgenin verimli bağlarında hasadın renkli bir programla kutlandığı Festival, doğaya saygılı geleneksel üretimle bugünün modern tarım metotlarını buluşturarak bu alanda bir farkındalık oluşturmayı amaçlıyor. Konserler, sokak atölyeleri, renkli gösterilerle bir şenlik havasında geçen Trakya Bağ Bozumu ve Ekoloji Festivaliyle tarımda sürdürülebilir bir kalkınma amaçlanırken bölgenin eko turizm açısından sahip olduğu değerlere de dikkat çekiliyor.“Eko turizmde %100 artış sağladık” Kazanlarda yeni toplanan üzümler geleneksel yöntemlerle kaynatılarak doğal ve lezzetli pekmezlere dönüştü, Festivale katılanlara taze taze dağıtıldı. Trakya’nın en iyi üzümünün seçildiği Sofralık Üzüm Yarışması’nda büyük heyecan yaşandı, üreticiler bir yıllık emeklerini şampiyon olan üzümleriyle aldılar. Yöresel ürünlerin sergilendiği standlarda ziyaretçiler bölgenin doğal lezzetlerini tattılar. Konserler, sokak atölyeleri ve renkli etkinlikleriyle Trakya, üzümüyle neşesiyle bir festivali daha geride bıraktı.  Trakya’nın kökeni uzun yıllara dayanan güçlü bir tarım ve bağcılık potansiyeli olduğunu belirten Süleymanpaşa Belediye Başkanı Ekrem Eşkinat, “Bu potansiyeli yeniden canlandırmak, bölgeye, çiftçimize katma değeri yüksek bir tarım zemini oluşturmak en büyük hedefimiz. Trakya’nın dünyaca ünlü üzümlerini yeniden ve bir marka haline getirmek için üreticilere, yatırımcılara desteğimiz sürecek” dedi.  Bölgede 16 butik üreticinin yer aldığı ve üretimin yanı sıra bağevleriyle eno​ ve gastronomi turizmine yönelik yatırımların da bulunduğu bilgisini veren Başkan Eşkinat, “Son bir yılda %100 ün üzerinde bir artışla sezonda 10.000’den fazla yerli ve yabancı turist bölgeyi ziyaret etti. Bu öncelikle Tekirdağ ve Trakya olmak üzere tüm ülkemiz adına da bir kazançtır. Süleymanpaşa Belediyesi olarak eko turizme, bağcılığa desteğimizi sürdüreceğiz” diye konuştu.  Wyatt Earp'ün yıldızı hayatını kaybetti
Barış Pirhasan'dan babası Vedat Türkali'ye şiir
Unutulmayan 11 dizinin akıllara kazınmış jenerikleri
Halk oyunlarında bir numara Artvin
Türkiye Halk Oyunları Federasyonu tarafından Tekirdağ’da düzenlenen Halk Oyunları yarışmasının birincisi Artvin’i temsil eden Tütüncüler Gençlik ve Spor Kulübü oldu. Ekip, önceki gün Artvin halkı tarafından coşkuyla karşılandı. Takımın antrenörü Onur Dede, “Desteğini her zaman arkamızda hissettiğimiz onurlu Artvin halkına teşekkür ederim” dedi. 25 takım katıldı Tekirdağ Büyükşehir Belediyesi ve Türkiye Halk Oyunları Federasyonu işbirliğiyle düzenlenen Halk Oyunları Türkiye Şampiyonası’nın ilk günü Süleymanpaşa’da gerçekleşti. Amfi tiyatroda yapılan ve yurttaşların büyük ilgi gösterdiği yarışmaya Tekirdağ, Van, Artvin, Adana, Ankara, Adıyaman, Antep, Kayseri, Iğdır, Bitlis, Diyarbakır, Erzurum, Denizli, Amasya, Aydın, Kastamonu, Kocaeli, Muğla, Antalya, Mersin ve İzmir illerinden 25 takım katılarak performans sergiledi. Sevgi ve barış sloganı “Halk Oyunları Sevgi ve Barışın Mayasıdır” sloganıyla düzenlenen yarışmanın Yıldızlar Geleneksel Düzenlemeli Dal kategorisinde, Ankara Yenimahalle Belediyesi Tubil Gençlik Spor Kulübü üçüncü, Muğla Ortakent Yahşi Spor Kulübü ikinci ve Artvin Tütüncüler Gençlik Spor Kulübü birinci oldu. Tekirdağ Büyükşehir Belediye Başkanı Kadir Albayrak birinci olan ekibe ödülünü vererek tebrik etti. Yarışma sonunda yarışmaya katılan tüm ekipler, “Yurtta Sulh Cihanda Sulh” pankartı ile kamuoyuna barış mesajı verdi. Halka teşekkür Yarışmada birinci olan Artvin ekibi ise ilde büyük bir coşkuyla karşılandı. Halitpaşa Kavşağı’na gelen ekip Artvin Valisi Muhterem İnce, CHP Milletvekili Uğur Bayraktutan ve Belediye Başkanı Mehmet Kocatepe’den madalya ve hediyelerini aldıktan sonra gösteri yaptı. Sosyal medyada duygularını paylaşan ekibin antrenörü Onur Dede ise “Çocuklarını bizlere emanet ederken bir dakika bile düşünmeyen çok kıymetli velilerimize ve desteğini her zaman arkamızda hissettiğimiz onurlu Artvin halkına teşekkür ederim” dedi.  ‘Osmanlı Subayı’ için vizyonda geri sayım başladı
Bu yıl içinde gösterime girecek Osmanlı Subayı’nın başrollerini Oscar ödüllü aktör Ben Kingsley (Gandhi, Schindler’in Listesi), Josh Hartnett (Black Hawk Down, Pearl Harbor), Hera Hilmar (Anna Karenina, Da Vinci’s Demons), Michiel Huisman (Game of Thrones) ve Haluk Bilginer paylaşıyor. Yönetmenliğini Joseph Ruben (Sleeping with the Enemy, The Forgotten), senaryosunu ise Jeff Stockwell’in (Bridge to Terabithia, The Dangerous Lives of Altar Boys) üstlendiği filmin çekimleri Çek Cumhuriyeti, Kapadokya ve İstanbul’da gerçekleştirildi. Osmanlı Subayı, ülkesinde yaşanan adaletsizlikler sebebiyle hayal kırıklığına uğrayan, Amerikalı doktor Jude (Hartnett) ile tanıştıktan sonra onun Osmanlı İmparatorluğu’ndaki görevi için Amerika’yı terk eden idealist bir genç kadın olan Lillie’nin (Hilmar) hikâyesini anlatıyor. Lillie, tüm dünyanın savaşa sürüklendiği bir ortamda Osmanlı subayı olan İsmail’e (Huisman) aşık olur. Savaş koşullarının kötüleşmesiyle birlikte artık Lillie, kendisi için mi, yoksa başkaları için mi yaşayacağına karar vermek zorundadır. 1915 yılında Van’da geçen Osmanlı Subayı filminin yapımcılarından Stephen Brown (Şeytanın Avukatı,Seven) “Bugüne dek kimsenin ele almadığı Birinci Dünya Savaşı sırasındaki Doğu Anadolu’yu konu alarak, yaşananları hem Türklerin hem de Ermenilerin ortak acılarına saygılı ve tarafsız bir biçimde izleyiciye sunmak istedik” diye konuştu.  Y Production ve Es Film ortak yapımı olan Osmanlı Subayı’nın Kuzey Amerika prömiyeri Los Angeles’ta yapılacak. (Al Jazeera)  İstanbul Kitap Fuarı 35. kez kapılarını açıyor
Ziyaretçi sayısıyla Avrupa'nın okura ulaşan en büyük fuarlarından biri olan Uluslararası İstanbul Kitap Fuarı'nın kapıları bu yıl 'Felsefe ve İnsan' temasıyla 35. kez açılıyor. Fuarın onur konuğu ülkesi Almanya, onur yazarı ise Filozof – Akademisyen Prof. Dr. Ioanna Kuçuradi olarak belirlendi. 800’ün üzerinde yayınevi ve sivil toplum kuruluşunun katılması beklenen fuarda söyleşi, imza günleri gibi 300 etkinlik düzenlenecek. TÜYAP Tüm Fuarcılık Yapım A.Ş. ve Türkiye Yayıncılar Birliği işbirliğiyle 12-20 Kasım tarihleri arasında düzenlenecek 35. İstanbul Kitap Fuarı’nın programı Taksim’de bir otelde düzenlenen basın toplantısıya açıklandı. Toplantıya Türkiye Yayıncılar Birliği Başkanı Metin Celal, Kültür ve Turizm Bakanlığı Kütüphaneler ve Yayımlar Genel Müdürü Hamdi Turşucu, Frankfurt Kitap Fuarı Uluslararası Projeler Direktörü Barbel Becker, İstanbul Goethe Enstitüsü Müdürü Dr. Reimar Volker katıldı. Onur konuğu ülke ‘Almanya’ Bu yılki teması ‘Felsefe ve İnsan’ olan fuarın onur konuğu ülkesi Almanya, onur yazarı ise Filozof – Akademisyen Prof. Dr. Ioanna Kuçuradi olarak belirlendi. 9 günde 300 etkinlik Bu sene yurt içi ve yurt dışından 800’ün üzerinde yayınevi ve sivil toplum kuruluşunun katılağı açıklanan fuarda 9 gün boyunca imza günleri, söyleşiler gibi 300 etkinlik düzenlenecek. Öğrenci, öğretmen, emekli ve engellilere ücretsiz 35. Uluslararası İstanbul Kitap Fuarı, 26. İstanbul Sanat Fuarı-ARTİST 2016 ile eş zamanlı gerçekleştirilecek. Girişin öğrenci, öğretmen, emekli ve engellilere ücretsiz olduğu fuar, hafta içi 10.00-19.00, hafta sonu ise 10.00-20.00 saatleri arasında ziyaret edilebilecek. Fuarın son günü olan 20 Kasım Pazar akşamı ise ziyaretler 19.00’da sona erecek. (ZETE) Sürgünler
-Yaz gelmeden alev alev Korsika. Yaşayan Ölüler diyarı. Sürgünler yuvası. Çöller çölü, vahşetin hası. Yazı ekinsiz, güzü ürünsüz. Burada Seneca bile ünsüz. Neyse ki yıldızlar gökte, burada bile. Onlar da bir gün yanacak kendi ateşleriyle. Yontulmadık ne bırakır zaman? Göl kurur, dağ çöker… Her şey yok olmakta her an. Ceza değil bu, yok olma kanunu böyle. Roma Hukuku yetmez, Doğa Hukuku da var. Yapıcılarla iç içe yıkıcılar. Dünyamız da yok olacak bir gün. Ve ben, Seneca, Korsika’da sürgün, kimsenin okumayacağı şiirler yazıyorum. Sana dönebilmek mi? İyimser bir yorum. Dağılsın saçların, Roma şehrim, aziz hüznüm, rüzgârla gönder bir görüntünü bana! Yontulmadık ne bırakır zaman, sence? Boş inanç belki ama, bence deha eserlerine dokunamaz ölüm.  Dayanamadım, belirdim, 2 bin yıl önce: -Ben de sürgünüm. Uzakta kendimden. Önerin, lütfen?  -Bilgili olmak yetmez, amaç bilgelik olmalı Korkulmaktan korksun insan. Huzurlu olamaz korkutan. Akıl için sükûnet gerekir; öfkeye çare tepkiyi ertelemektir. Yenilgiye dönmesin zafer. Övülünce belli olur karakter. Çok açıdan bakmalı her an. Akıl yetmezse çözüm zaman.  -Zaman mı? Ona çözüm ne peki?  -Yok.  -Var: O canavar hayal ile ehlileşir ancak. Zaman denen oyuncak! Kediyle oynama tutkusu farenin. Gerçeğin farkında olarak. • Seneca’nın tiradı “Neron ile Agrippina” piyesimden. Yönetmen arkadaşım Özkan Schulze’nin sayesinde ikinci perdeyi geliştirmiştim 2005 “Arama Tiyatrosu” yapımında.  “Neyse ki… “ ile başlayıp “… yok olma kanunu böyle” ile biten bölüm Seneca’nın şiirlerinden alıntı.  Bu diyalog “Zaman Denen Oyuncak” adlı oyunumda yer alıyor. Tiyatro Su - T.H2O Yayalar ve bulutlar
Gökyüzü bir açılıp bir kapanıyor, bulutlar ayrılıp birleşerek hızla bir yöne doğru uçuyor. Doğanın iç dünyamıza bir etkisi olduğu gibi, acaba iç dünyamızın da doğaya bir etkisi var mıdır? Çevreyi yok eden politikalar ve teknolojinin, kirleten atıkların dışında, duygularımızın doğaya bir etkisi olup olmadığını düşünüyorum, balıktan yeni dönmüş, çay bardağını avucumda evirip çevirirken. Saçma bir düşünce olduğunun farkındayım, ama bazen saçma olduğunu sandığın düşünceler, bambaşka yerlere ulaştırabilir. Eğer iç dünyamızın doğaya öyle bir etkisi olsaydı, Türkiye aynı anda dört mevsimi yaşayan, fırtınaları ve depremleri eksik olmayan bir ülke mi olurdu? Yoksa bir çöle mi dönüşürdü, nehirleri, gölleri, denizleri kurumuş, bütün ağaçlar ve bitkiler, gerisin geri toprağın içine kaçmış?.. Ya da şimdiki gibi mi olurdu, hiçbir şey olmamış gibi… Geçen gün caddede yürürken, trafik lambasının olduğu yerde bir yayaya arabanın çarptığını görmüştüm. Ağır çekimde yayanın havaya fırlayıp sonra iki ayağı üzerine düşmesi ve sanki hiçbir şey olmamış gibi yürümeye devam etmesi, inanılır gibi değildi. Aklımdan çıkmayan bu görüntüyü her hatırlayışımda tüylerim diken diken oluyor. Tüylerimi diken diken yapan çarpma ânının dehşeti değil, adamın havaya uçacak kadar şiddetli bir çarpışmadan sonra yürümeye devam edişindeki olağanüstülük. Sokakta olaya tanık olan herkes donup kalmışken, yaya alışverişten dönen herhangi biri gibi yürümeye devam etmişti. Sanırım o an tek hareket eden kişi de oydu. O kişiye ne olduğunu bilmiyorum, uzaktaydı ve ben oraya varana kadar birileri onu arabaya bindirip hastaneye götürmüş olabilir. Tanık olduğum bu olaydan sonra, her şey gözüme tuhaf görünmeye başlamıştı. Olay üzerine düşünüp dururken aklıma, Peter Handke’nin kendi dönüşümünü anlattığı “Hiçkimse Koyu’nda Bir Yıl” adlı kitabı geldi, böyle bir sahneyi örnek olarak göstermişti, yaşadığı ruh hâlini anlatırken. Bir başka örnek de, traş olurken jiletin parmağını kesmesiydi. Kemiğe kadar derin kesilmiş kanayan parmağını musluğun altında tutarken, yarım kalan sakal traşına devam ettiğini yazmıştı. Ne yani, yarım mı bırakacaktı sakal traşını? Handke, o ruh hâlini şöyle tarif ediyordu: “Bir yanım kaskatı kesilmişti. Bir yanım ise hiçbir şey olmamış gibi günlük yaşamını sürdürüyordu.” O yaya, daha fenası başına gelmiş Türkiye’ye benziyordu aslında. Bir tırın, ardından da bir tankın çarptığı, yine de düştüğü yerden kalkıp yürümeye devam eden bir yaya… Belki de bu yüzden bu kadar derinden etkilemişti beni. Böyle yürümeye devam ederse başka şeylerin daha kendisine çarpması, hatta tepesine bir savaş uçağının bile düşmesi ihtimal dahilindeydi. Sık sık söylendiği gibi, burası Türkiye, başınıza her an her şey gelebilir. Bu yürüyüşü, hayranlıkla ya da üzülerek izleyebilirsiniz, ama gerçek şu ki, yaşadığı şokun etkisiyle yayanın umurunda değil hiçbir şey. Yürüdüğünün farkında olmayan birisi, nereye gittiğini de bilmez; yaşadığı şok yüzünden kendisine söylenenleri duymaz, düşünmez, sadece yürür... Yayanın yaşadığı şokun etkisinden kurtulacağı bir an da olacaktır belki. Kendisine gerçekte ne olduğunu anlaması, bir başka şoka girmesine neden olmaz mı? En azından bu düzeltici bir şok olacaktır, gerçeğe dönüş… Böyle karanlık düşünceler aklıma geldiğinde, olta hazırlamak gibi elle yapılan işler bulurum kendime, denizin kokusunu içime çekerim, Pessoa’nın “insan hayal ettiği kadar vardır” sözünü hatırlarım. Pessoa, “Huzursuzluğun Kitabı”nda, her şeyin iç içe olduğunu da yazmıştı. Şarlatanlardan ve haydutlardan, aptalların vazettiği felsefelerden mutlaka kapabileceğimiz bir şeyler olduğunu. Sanırım yeterince dinlemiyoruz, kendimizi bile… Bu yüzden gerçekte neye dönüştüğümüzü de bilemiyoruz. İç dünyamızın bulutlara bir etkisi olmayabilir, hüzünlü olduğumuz için yağmur yağmıyor belki, ama insanları birbirine ve diğer bütün canlılara bağlayan o gizemli bağ kopuk olduğu sürece, neye dönüştüğümüz malum, çocuk mezarları üzerinden geçen bulutlara… AKP’li vekilin bir sözü yetti: Bienal iptal edildi
AKP Grup Başkanvekili ve Çanakkale Milletvekili Bülent Turan’ın Çanakkale Bienali’nin beş yıldır genel sanat yönetmenliğini yapan Beral Madra'ya yönelik “darbe destekçisi” suçlamasının ardından, 5. Uluslararası Çanakkale Bienali açılışına üç hafta kala iptal edildi. Çanakkale Bienali İnisiyatifi’nden (CABININ) yapılan açıklamanın Madra ile ilgili bölümü şöyle: “Çanakkale Bienali’nin açılışına üç haftadan az bir süre kala, odağında sanatın olmadığı bir gündem etrafındaki gelişmelerden büyük üzüntü duyuyoruz. 3. Çanakkale Bienali’nden bu yana genel sanat yönetmenliği ve eş-küratörlük görevini yürütmekte olan Beral Madra, oluşan bu gündem nedeniyle görevinden kendi isteğiyle ayrılmıştır. Motivasyon bitti 10 yılı aşkın süredir yüzlerce insanın emeğiyle oluşturulan Çanakkale Bienali’ni ve kentimizin kadim değerlerini en saygın şekilde temsil edecek sanatsal çalışmalarımızı sürdüreceğiz. Fakat içinde sanatın olmadığı gelişmelerin sanatın kendi pratiklerinin önüne geçtiği bu koşullarda, günün gerçekliğinin herkesi kırılganlaştıran atmosferinin de etkisiyle coşkumuzu ve motivasyonumuzu yitirmiş bulunuyoruz. Bu nedenle 24 Eylül tarihinde açılması planlanan 5. Uluslararası Çanakkale Bienali’ni iptal ettiğimizi kamuoyuna üzülerek duyururuz. İthaf ettiler Sanatçı, katılımcı, paydaş, bileşen ve destekçilerimize şimdiye kadar gösterdikleri güven, destek ve emekleri için teşekkürlerimizi, derin saygı ve sevgilerimizi sunarız. Aylan Kurdi’nin cansız bedeninin sahilimize vurduğu günün birinci yıldönümünde, Çanakkale Bienali’ne katkı veren herkesin emeklerini ve gerçekleşemeyen 5. Çanakkale Bienali’ni vatansız kalmış tüm insanlara ithaf ediyoruz.” Beral Madra'dan istifa Bu açıklama üzerine Beral Madra, görevinden feragat ettiğini açıkladı. “Büyük emeklerle beşincisi yapılan Çanakkale Bienali’nin, bu yıl da Çanakkale’de gerçekleşmesi son derece önemlidir. Küratöryel ekibindeki görevim, bu etkinliğin gerçekleşmesini herhangi bir risk altına alacaksa, ben bu görevimden feragat ediyorum. Bununla beraber, şahsıma yönelik bütün ithamlara dair her türlü hukuki haklarımın da saklı olduğunu kamuoyuna saygıyla duyuruyorum.” Kalumenos'un Objektifinden 6-7 Eylül: Hem malınızı hem canınızı
Bianet'ten Elif Akgül'ün haberine göre, Patriklik fotoğrafçısı Dimitrios Kalumenos'un 6-7 Eylül 1955 pogromu tanıklığı ikinci ciltle devam ediyor. Kalumenos’un pogrom fotoğrafları, “Patriklik Fotoğrafçısı Dimitrios Kalumenos’un Objektifinden 6/7 Eylül 1955” kitabıyla geçtiğimiz yıl yayımlanmıştı.  "Evlere girildi, kapılar kırıldı, dükkanlar yağmalandı. Sonra bir haber geldi, Beyoğlu’na çıktık. İstiklal Caddesi’nde Taksim’den Tünel’e kadar bütün dükkanlar tarumar olmuştu. Bir buçuk metre boyunda kumaşlar, buzdolapları, ev aletleri, çoraplar, sandviçler… Sopalarla dükkanlara giriyorlar, ne varsa kırıyorlar sonra da ‘Rum nerede Rum nerede’ diye dolanıyorlardı. Ben görmedim, arkadaşlar anlattı, Taksim’deki kilisenin papazını tutmuşlar sünnet etmişler. Bütün Rum kiliselerine taaruz edildi. 17-18 papaz öldürüldü. Binlerce serseri ellerinde sopalarla güya Rumlar’ı dövmeye kalktılar"Vural Öger Gazeteci Serdar Korucu, bu sene de, fotoğrafçının pogroma ilişkin arşivlerini ikinci ciltle yayımladı. Kitaba Azınlık Vakıfları’nın ilk temsilcisi Laki Vingas’ın danışmanlık yaptı. İkinci cilt “Patrik Fotoğrafçısı Dimitrios Kalumenos’un Objektifinden 6/7 Eylül 1955 II. Cilt ‘Hem Canınızı Hem Malınızı’” başlığını taşıyor.  "Çöp kamyonu üzerine çıkmış kişilerin akşam saatlerinde evimize doğru gelirken ‘Papazı isteriz, papazı isteriz’ diye bağırdıklarını duyduk. Arabanın tepesinde koydukları projektörlerle evlerin içine ışık tutuyorlardı, biz hepimiz evde yere yattık, ışıkları kapatmıştık ama çok korkuyorduk. Araba bizim kapıya doğru gelip durdu. Sonra birden bizim karşımızdaki evi taşlamaya başladılar, kapılarını pencerelerini kırıp döküyorlardı... Demek ki dışarıdan gelenler tam bir tarif alamamışlar." İsabella Öztaşçıyan Kitaptaki fotoğraflar patriklik fotoğrafçısı Dimitrios Kalumenos’un yaklaşık 1500 fotoğraflık arşivinden. Kitapta 6-7 Eylül'le ilgili Türkiye'de bugüne kadar yayımlanmamış 61 fotoğraf yer alıyor. Kitap, fotoğrafçının kızı Marina Kalumenos’un izni ve Ekümenik Patrik Bartholomeos’un yakınında bulunan isimlerden gazeteci-fotoğrafçı Nikolaos Manginas’ın katkılarıyla, pogromun 61. yıldönümüne özel olarak seçilen 61 özel fotoğraf ile hazırlandı. Önsöz'den Kitabın önsözü yine Serdar Korucu’nun kaleminden. FKitabın oluşum sürecini yazan Korucu, önsözünü şu alıntıyla tamamlıyor: “’Sayın arkadaşlar, hemen hemen bütün evlere girenler şu cümleyi kullanmışlardır; ‘Korkmayın sizi asıp kesecek değiliz. Buna dair emir vardır. Yalnız evlerinizi tahribedeceğiz.’ Bu emri verenler vardır.’ Demokrat Parti Milletvekili Aleksandros Hacopulos tarafından Meclis’e de taşınan bu ‘emir’ kim tarafından, nasıl ve ne zaman verildi bilinmese de her yerde bu kurala uyulmadığı o gecenin açıklanan bilançosundan da belliydi. ‘Tamir edilemeyecek’ hasarlar, kapanamayacak acılar vardı. Tıpkı ilk kitabımızın sonunda yer verdiğimiz anlatı gibi… ‘Patrik, İstanbul Valisi ve Başbakanı ile yakın yakın temaslar içinde olduklarını, hükümetin üst düzey yetkililerinden, ‘evlerinizi, işyerlerinizi ve kiliselerinizi tamir ettireceğiz’ sözü aldıklarını verilen maddi zararın karşılanacağını ve tadilatların en kısa sürede başlatılacağını cemaate bildirmek istemişti. Yanıbaşımda, baştan aşağı siyahlar giymiş orta yaşlı, başörtülü bir kadın oturuyordu. Kadın öne doğru uzandı ve patriğe iyice yaklaşarak, ‘Patrik cenapları, kızım saldırganlardan biri tarafından tecavüze uğradı’ dedi. ‘Peki onu ve onunla aynı kaderi paylaşmış olan kızlarımızı nasıl tamir edeceksiniz? Yalvarıyorum size, onlar ve bizim gibi hayatları ve geçim kaynakları mahvedilen ve canları kadar sevdikleri İstanbul’da hiçbir gelecek beklentileri kalmamış inançlı insanlar için yapabileceğimiz şey dua etmek. Yüzyıllardır barış içinde, bir arada yaşadıktan sonra bir anda istenmeyen insanlar haline geldik.’ Herkesin nutku tutulmuştu, sonra bu esrarengiz kadın arkasını döndü ve yavaşça gözden kayboldu.” Aslında böylesi bir şiddet dalgasında kadınların hedef alınması bu topraklarda da ilk değildi, son da olmayacaktı. “Memleketimizdeki Rumlar bir yılandır ve bu yılanların zehirleri kadınlardır.” Osmanlı İmparatorluğu’ndan Türkiye Cumhuriyeti’ne geçiş döneminin en tartışmalı portreleri arasında sayılan Sakallı Nurettin Paşa’ya atfedilen bu sözler Rum kadınlarını hedef alan bakışı bir nebze olsun anlamamıza yardımcı olurken, cinsel olarak ‘fethedilmeleri gerektiği’ anlatısını en açık ifade eden isim ise Türk edebiyatının önemli kalemlerinden Attila İlhan oluyordu. Üstelik eserinin yayımlandığı tarih bir başka Türk-Rum/Yunan geriliminin yaşandığı 1974 oluyordu… “Osmanlı yatağanı gibi, yalın ve sert, kadının içine girdi, garip şey, altında o an boylu boyunca yatanın, Yunanistan olduğunu sandı.” Tüm bu yaşananlardan bugün bize kalansa İsmet İnönü’nün 1955 yılında söylediği gibi hakikatlerin ne kadar acı, hatta ne kadar utandırıcı olsa bile olduğu gibi gösterilmesi… Üzerimizdeki vebalden bir nebze olsun kurtulabilmek için…”  "İnsanlar çıplak çünkü kıyımı gerçekleştirenler onların kıyafetlerini çaldı. Ne yatakları ne de battaniyeleri kaldı. Kilise ve cemiyetler kıyafet toplayıp bunları ‘mültecilere’ dağıtıyor" Despoina Portokallis İkinci kitapta yer alan fotoğraflar fotoğraflar tecavüz, evlere saldırılar ve papazlara yönelik şiddet anlatılarıyla bir arada veriliyor. Kitapta bir başka ilk ise haneye tecavüzlere ait fotoğraflar: "Rum vatandaşlarımızın evleri, bir tanesi bile atlanmadan basılmış, içindeki eşyalar caddeye atılmıştı. Evlerinde oturanlar eşya enkazı içinden işe yarar olanları toplama çalışıyordu. Ufak bir kız çocuğunun bulduğu kolu bacağı kopmuş oyuncak bebeği annesine ‘Mama, Mama, buldum, buldum!’ diye seslenmesi ve gördüklerimiz utanılacak ve unutulmayacak bir manzaraydı." Tuğgeneral Yılmaz Tezkan  Kırılan, bıçak izlerini üzerinde taşıyan kapılar... İçi boşaltılan dolaplar... Etrafa saçılan özel eşyalar... 6/7 Eylül gecesinin en az konuşulan konularından biri de bu fotoğraflara eşlik ediyor: Tecavüzler. Çocuklar ve kadınların hedef alındığı bu cinsel saldırı dalgası anlatılar üzerinden yansıtılıyor.  Her zamanki gibi o gün de kahveye gittim. Kahvenin sahibi yanıma geldi ve dedi ki: ‘Antoncuğum sen bugün eve gitsen daha iyi olur.’ ‘Niye ne oldu?’ dedim. O sadece acele etmemi ve doğru eve gitmemi söyledi. Birkaç cadde ilerledikten sonra ne olduğunu anladım. Baltalarla dükkanların kepenklerini ve evlerin kapılarını kırıyorlardı. Piyanolar, dolaplar camlardan aşağı atılıyordu ve bağırıyorlardı: ‘Bugün malınız mülkünüz yarın hayatınız!’ Anastasis Yordanoğlu Dönemin tanıklarının anlatılarının da fotoğraflara eşlik ettiği albüm, ayrıca Kalumenos’un Türkçe’de ve Türkiye’de yayımlanmış ikinci eseri. İstanbul Rum topluluğunun parçası kurucularının kişisel inisiyatifiyle 2011 yılında kurulan istos yayın tarafından yayımlanan kitap, okuyucuyu çok da uzak olmayan bir güne, çok da uzak olmayan bir coğrafyaya birlikte bakmaya davet ediyor. Montreal'den, Rüzgarda Salınan Nilüfer'e ödül
Kanada'nın Montreal kentinde bu yıl 40'ıncısı düzenlenen Montreal Dünya Filmleri Festivali'nde, yönetmenliğini Seren Yüce'nin yaptığı "Rüzgarda Salınan Nilüfer" adlı Türk filmi, "En İyi Senaryo Ödülü"ne layık görüldü. Sinema dünyasının en önemli festivallerinden Montreal Dünya Filmleri Festivali sona erdi. Festival jürisinin açıkladığı sonuçlara göre, "En İyi Film Ödülü", yönetmenliğini Rajko Grlic'in yaptığı, Hırvatistan, Çekya, Makedonya ve Slovenya ortak yapımı "The Constitution (Anayasa)" filmine verildi. Festivalde 11 filmle yer alan Türkiye, yarışma dalına "Rüzgarda Salınan Nilüfer" filmiyle katıldı. Yönetmenliğini Seren Yüce'nin yaptığı, başrollerini Tolga Tekin, Songül Öden ve Sezin Bozacı'nın paylaştığı "Rüzgarda Salınan Nilüfer" filmi "En İyi Senaryo Ödülü"nü aldı. Organizasyon programında yer alan "Toz" ile "Yemekteydik ve Karar Verdim" adlı Türk filmlerinin dünya prömiyeri de festivalde yapıldı. Türkiye'nin "konuk ülke" olmasından dolayı düzenlenen "Turkish Film Focus" bölümünde ise yönetmenler Nuri Bilge Ceylan'ın "Kasaba" ve "Koza", Ufuk Bayraktar'ın "Kümes", Emre Konuk'un "Çırak", Bedir Afşin'in "Son Kuşlar" filmleri ile Türk sinemasının mihenk taşlarından yönetmen Ömer Lütfi Akad'ın önemli klasikleri "Vesikalı Yarim" ve "Gelin" filmi sinemaseverlerle buluştu. (AA) İlk gösterimi Venedik'te yapılacak Koca Dünya'dan fragman geldi
Türkiye sinemasının önemli yönetmenlerinden biri olan Reha Erdem'in son filmi Koca Dünya'nın dünya prömiyeri 8 Eylül'de Venedik Film Festivali'nde gerçekleştirilecek. Filmin fragmanı bugün yayınlanırken sinemaseverleri de heyecan sardı. Evrensel'de yer alan habere göre, Türkiye sinemasının usta yönetmenlerinden Reha Erdem'in yeni filmi Koca Dünya (Big Big World), Venedik Film Festivali'nin Orrizonti (Yeni Ufuklar) bölümünde gösterilecek. Türkiye galası da Adana Film Festivali'nde Koca Dünya, Türkiye prömiyerini de Adana’da yapacak. 23. Uluslararası Adana Film Festivali’nde Ulusal Uzun Metraj Yarışması’nda adaylar arasında yer alıyor. Avrupa'nın önemli film festivallerinden biri olan Venedik Film Festivali'nin programında Wim Wenders, Terrence Malick gibi pek çok usta yönetmenin yeni filmleri yer alıyor. Türkiye sinemasının önemli yönetmenlerinden Reha Erdem'in yeni filmi Koca Dünya (Big Big World) da festivalde olacak. Festivalin Orrizonti (Yeni Ufuklar) bölümünde gösterilecek olan Koca Dünya; Kosmos, Beş Vakit ve Hayat Var gibi filmlerinden sonra dokuzuncu uzun metraj filmi olma özelliği taşıyor. Venedik'te gösterilecek filmin çekimleri ise geçen yıl içerisinde tamamlandı. Orrizonti bölümünde gösterilen filmler ve yönetmenler Çin, ABD, Belçika, Arjantin olmak üzere farklı ülkelerden yer alıyor: Big Big World - Reha Erdem Bitter Money - Wang Bing Boys in the Trees - Nicholas Verso Dawson City: Frozen Time - Bill Morrison Die Einsiedler - Fien Troch Gukuroku - Ishikawa Kei Home - Fien Troch Kekszakallu - Gaston Solnicky King of the Belgians - Peter Brosens, Jessica Woolworth Liberami - Federica Di Giacomo Malaria - Parviz Shahbazi Maudit Poutine - Karl Lemieux Il più grande sogno - Michele Vannucci Reparer les vivants - Katell Quillevere Sao Jorge - Marco Martins Tarde para la ira - Raul Areval Through the Wall - Rama Burshtein White Sun - Deepak Rauniyar Eskiler bilir
Adıyla yaşayası İhsan Sıtkı Yener doksan bir yaşında hayata veda edince, onu kısacık notlarla ananlar, özellikle eski gazeteciler ile eski yazarların kulağını çınlatmıştı. Arkadaşım Serdar Erbaş, sanırım Facebook’taydı, “Eski gazeteciler, eski yazarlar anlar bu haberin değerini,” diyordu. “İyi mi yapmış, kötü mü bilmiyorum ama eski kuşağın hayatındaki yeri büyüktür. Sevenlerinin başı sağ olsun.” Otuz bin sözcüğü inceleyerek Türkçe’de en sık kullanılan seslere göre F klavyeyi tasarlayan İhsan Sıtkı Yener, 1940’lı yıllarda bile standart klavye üzerine çalışıyordu. 1946 yılında Sultanahmet Lisesi’nde daktilografi öğretmenliğine başlarken, bir yandan da Türk dilinin özelliklerine göre bir daktilo icat etmeye girişmişti. “On parmak için ideal Türk Klavyesi”ni 1955 yılında kabul ettirdi. Yaklaşık yirmi yıl sonra, 1974’te de, bütün daktiloların F klavye olmasını sağladı. Çok sağlam, anadile çok uygun bir çalışma yaptığı için de (belki de, dünyadaki tek) Türk daktilocular şampiyonalarda rakip tanımaz oldu. Herkesten hızlı yazıyorlardı, çünkü bunu sağlayan bir klavyeleri vardı. Türkçe F klavyeye adım atmamızı sağlayan “Karda kalan kartallar bir karartı ararlar”ın da bir hikmeti olmalı diye düşünüyorum. Tabii, bunun Yener’le ilgisi yok, Gazetecilik Okulu daktilo kitabındaki bir alıştırmaydı, bizi daktilonun orta sırasına alıştırmak için... Bu konudaki tecrübelerimiz hayli hazindir. ‘Eski’ sıfatından elbet nasibimizi aldık. On yıl oldu mu acaba, Sevna, Uçan Süpürge’de bizi (Işıl Özgentürk, Şükran Yücel, ben) görünce içeri seslenmişti: “Eski kadınlar geldi. Çıkarın F klavyeleri.) Evet, çünkü eski kadınlar ancak F klavye ile yazıyordu. Aslında ben Q ile de yazarım, hatta gerçek 10 Parmak’ı ancak bu klavye ile yazarım ama metnin İngilizce olması şartıyla. Amerikan Kız Koleji’nde seçimlik ders olarak daktilo almıştım, hayli de başarılıydım. New York’tan gelmiş hızlı yazma belgelerim vardı. İlk çalıştığım yerlerden bazılarında Q klavye ile karşılaştım. Birinde Alman klavyesine fit olmam gerektiğini hatırlıyorum. Birkaçı hariç, bütün harfler aynıydı, bir kâbustur! Ama sonra anladım ki, teleks ve sair uluslararası haberleşme araçları dışında bu piyasada çalışıyorsan F klavye bilmek durumundasın. Bir müddet “karda kalan kartallar” ile boğuştum, vazgeçtim. Harflerin yerlerini ezberleyip on parmakla yazmaya başladım. Ne yazık ki, tam bir on parmak değildi bu. Yani, bir kelimeyi gördüğüm anda tak diye yazamıyordum. Hızlı da olsa harf harf yazıyordum ‘Müessese’nin başıma dert olduğunu hatırlarım. Dışarıdan bakınca fark edilmez ama. Jet gibi yazan biri olarak şöhret sahibi oldum. Kendimi noter kâtibi gibi hissediyordum. Bir yandan insanlarla konuşurken bir yandan tıkır tıkır yazdığım söylentileri de o zaman çıkmıştır. Eh, biraz sahte bile olsan, 10 parmak yazan biri olmanın kerameti de bunda! Yıllarca Dünya Daktilo Şampiyonaları’na bakıp bakıp şaşmışımdır. Türkler gider, herkesi yakıp yıkar, gelirlerdi. Nur içinde yatsın sayın Yener. Kendi dili için en uygun klavyeyi yaratmıştı. Böylece, başka ülkelerden gelenlerin F klavyeyi geride bırakmaları mümkün olmuyordu. Bana, Tolkien’in yarattığı diller kadar parlak bir başarıymış gibi geliyor. Başka her şeyde Q klavye kullanıyor olsanız bile, Türkçe yazarken F klüvye kullanmanın keyfini çıkarın. Bana gelince, ender İngilizce yazılar dışında Q klavye ile işim olmaz. Oyunları da F ile oynarım. Telefonu ise, sadece telefon etmek için kullanıyorum. Beni üzen ise, böyle bir mucidin gitmesi değil, icadının artık itibar görmemesi. Çok yaşasın F klavye! İhsan Sıtkı Yener’i sevgi ve minnetle anıyoruz. ‘Türk sinemasında oyunculuk Yılmaz Güney ile zirveye ulaşır’
KADİR İNCESU 9 Eylül 1984’te Paris’te yaşamını yitiren Yılmaz Güney’i yakından tanıyan isimlerden biri de Türk sinemasının yaşayan tarihçisi Agâh Özgüç. Özgüç’ün “Yılmaz Güney Filmleri Tarihi” olarak adlandırdığı çalışması tam bir başvuru, temel bir kaynak kitabı olma özelliği taşıyor. Özgüç ile Yılmaz Güney’i konuştuk. »Yılmaz Güney ile nasıl ve ne zaman tanıştınız? Yılmaz Güney’in Anadolu sinemalarında gösterimi yapılan ‘İkisi De Cesurdu’ isimli bir filmini izlemiştim ilk. Müthiş bir oyunculuktu, çok beğenmiştim. 1960’ların başıydı ve Yılmaz Güney de Konya sürgününden yeni gelmişti, İlkel şartlarda çekilen bir film olmasına karşın, çok başarılıydı. Filmde bir çocukla olan ilişkisi, arkadaşlığı anlatılıyordu. Çocuk hayranları da Yılmaz Güney’i o filmindeki rolüyle sevdiler. Ses dergisinde çalışırken Konya sürgününden geldiği günlerde bir röportaj yapmıştım; iki veya bir sütun olarak yayınlamışlardı. Ne zaman ki Kulüp 12’de bıçaklama olayı oldu, Ses dergisine dört sayfa olarak girdi. Çok enteresan bir olaydır. Dostluğumuz da böyle başladı. »Hem sizin, hem de Türk sineması için en önemli filmi hangisidir? Oyuncu ve yönetmen olarak aklıma ilk anda ‘Umut’ geliyor. ‘Seyyithan’ da çok önemli, Kemal Tahir’i de etkileyen bir film. Yılmaz Güney, hapse girene kadar hiç bir filmin senaryosunu bütün olarak yazmış değil. Hapishanede 5-6 senaryo yazdı. ‘Umut’, film bittikten sonra senaryo olarak basıldı. Film çekilirken diyalogları, senaryoyu yazıyordu. Elindeki hikâyeye göre hemen diyalog oluşturuyordu. ‘Sürü’, ‘Umut’, ‘Yol’, ‘İzin’ ve ‘Endişe’de teknikleri uygulayarak senaryoları yazdı. Bu nedenle de ‘Yol’ filminin senaryosunun 140. sayfasını kitaba aldık. Senaryonun aslı bende, üzerinde yapılan çalışmalar da görülüyor. Yukarıda sözünü ettiğim 5 filminin dışında bütünüyle senaryosu yok. Eli kalem tutan enteresan bir adam. Zaten Yeni Ufuklar’da hikâye yazarak başlamış, Yılmaz Pütün adıyla. »Hikâye yazması sinemacılığına da katkı sağlamış. Gerçekten de öyle. Senaryolarındaki, diyaloglarındaki başarısının nedenlerinden biridir yazarlığı. Kafasındaki, düşündüğü pek çok filmi de çekemedi. Yaşar Kemal’in ‘İnce Memed’ini filmleştirmeyi çok istemişti. Pek çok filmi de kayıp. Pek çok filminin adını da değiştirerek vizyona verdiler. Bu durumu o zaman bölge işletmecileri yapıyordu. Bazı atılan, kullanılmayan bölümleri de o eski filmlere eklediler. Konuyu gündeme getirse de çözüm bulamadı. »Yılmaz Güney’in Türk ve dünya sineması üzerindeki yeri üzerine ne söylersiniz? Dünya sinemasının da önemli bir ismi, Türk sinemasının da önemli bir oyuncu, senarist ve yönetmenidir. Müthiş bir oyuncudur. ‘Kurbanlık Katil’ oyunculuğunun en özel filmlerinden biridir. Bazı filmleri temizlenerek kurtarılmaya çalışılıyor. ‘Hudutların Kanunu’ filmini Fransa’da bir vakıf temizledi. Maalesef o filmde bir bobin eksik, o şekilde eksik olarak temizlendi. Yine de bir kazanç. ‘Hudutların Kanunu’nda Yılmaz Güney ve Lütfü Akad birbirlerini yarattılar. »Yılmaz Güney filmlerinde en çok etkilendiğiniz sahne hangisi? ‘İkisi De Cesurdu’nun son sahnesi. O film, Yılmaz Güney’in Konya’daki sürgün döneminin etkileriyle yapılan bir film. Filmde de bir sürgünü oynuyor. Bir sahnede annesine kavuşacaktır, annesinin otel odasında bir fotoğrafı vardır, duvara asılı. O fotoğraf, gerçek annesinin fotoğrafıdır. Tam annesine kavuşmak için trene bindiğinde düşmanları tarafından vurulur. Az önce de söz etmiştim filmdeki küçük kızla olan dostluğu dikkat çeker. Vurulup düştüğünde, o küçük kız da üzerine kapanır. Çocuklara karşı çok hassastı. Çocuklarıyla ‘baba’ sevgisini yaşayamadı; hapishane, çekimler nedeniyle. Filmlerine baktığınızda küçük kızların adı hep Elif’tir, kızından dolayı. »Kitabınızdan da söz edelim, neler var? Bütün filmleriyle ilgili bilgiler var. Bazılarının hemen altına da özel açıklamalar, notlar da ekledim. Yılmaz Güney’in mezar taşında bile doğum tarihi yanlış. Nüfus kağıdını 5 yıl sonra aldığı için, o günkü tarih yazılmış. O, 1931 doğumludur. Ses dergisi için yaptığımız röportajda da açıklamıştı. »Yeni çalışmalar var mı? ‘Türk Sinemasında Marjinaller ve Orijinaller’ kitabının ikinci kitabını hazırlıyoruz. İlk kitaba giremeyen çok isim oldu. Örneğin; Şükrü Avşar, Susuz Yaz’ın oyuncusu Ulvi Doğan, Fikret Hakan... Türk sinemasında oyunculuk Fikret Hakan ile başlar, Yılmaz Güney ile zirveye ulaşır ve Tarık Akan ile devam eder. Bu isimlerin yanı sıra, başarıları kadar hatalarıyla öne çıkanları da yazacağım. Karaoğlan’ın yaratıcısı Suat Yalaz ile çalışmalara, belgeleri toplamaya başladım. Belge olmadan çalışma da olmuyor. Belgesiz hiç bir şey yazmıyorum. Kitapta yazmadığım enteresan bir olayı var. Suat Yalaz’ın Karaoğlan’ı sinemaya aktarılacak, ‘Karaoğlan aranıyor’ şeklinde haberler çıkıyor. Yılmaz Güney, gidiyor “Karşında kara bir adam var, baksana” diyor. Karaoğlan, Kartal Tibet ile tam tipini buldu. Malkoçoğlu’nu da oynamak isterdi. Malkoçoğlu’nu ancak Cüneyt Arkın gibi birisi oynayabilirdi; atlayacak, zıplayacak. Yılmaz Güney’in böyle bir özelliği yok. Karaoğlan ve Malkoçoğlu’nda oyunculuktan çok aksiyon var. Bu roller tam yerine oturdu. Yılmaz Güney’i Kara Murat filminde oynatmak istiyorlardı. 12 Eylül darbesi sonrası içeri alınınca, rol Cüneyt Arkın’a verildi. Yoksa Yılmaz Güney ile anlaşacaklardı. Yılmaz Güney ne Tarkan, ne Karaoğlan ne de Kara Murat olabilirdi. Yılmaz Güney, Yılmaz Güney olabilirdi. Bu filmler tarzına uymazdı. »Yaptığınız çalışmaların hak ettiği ilgiyi gördüğünü düşünüyor musunuz? Türkiye’de yaptığınız çalışmaların karşılığını görmeniz zor. Pek çok kişi için de bu geçerli. Bu çalışmaları dışarıda yapsaydım, durum daha farklı olurdu. Türkiye’de yaptığınız hiç bir şey değerini bulmuyor. Bu çalışmaları biraz da kendim için yapıyorum. Kitaplarımı yayımlayan Horizon Yayınları da bu çalışmaları hizmet olarak görüyor. Füsun Demirel'den Dario Fo'ya: İtalya'dan konuşmak kolay
Devlet Tiyatroları'nın oyunlarını oynamama kararına "İkinci bir Nobel kazanmış gibiyim" sözleriyle tepki gösteren İtalyan yazar Dario Fo'ya, oyunlarını çeviren 30 yıllık arkadaşı Füsun Demirel'den esprili bir yanıt geldi. Demirel, "İtalya'da konuşmak kolay! Ben kendimi o kadar özgür hissetmiyorum"dedi. Gazete Duvar'dan Özlem Akarsu Çelik'in haberine göre; İngiliz Times gazetesine konuşan Fo’nun açıklamasını, İtalyanca’dan yaptığı çevirilerle ünlü yazarın Türkiye’de tanınmasını sağlayan oyuncu, çevirmen Füsun Demirel “Tam da Dario Fo’ya yakışır bir cevap, çok hoşuma gitti. Dario Fo için İtalya’da konuşmak kolay ama ben onun kadar özgür hissetmiyorum kendimi” dedi. Duvar’ın soruları ve sanatçı Füsun Demirel’in verdiği yanıtlar şöyle: >>Dario Fo’nun son açıklamasını nasıl buldunuz? Dario Fo için İtalya’dan konuşmak kolay (gülüyor). Ben kendimi onun kadar özgür hissetmiyorum. >>DT’nin yabancı yazarların oyunlarını sahnelemeyeceği tartışmasını siz nasıl değerlendiriyorsunuz? Bu meselenin doğruluğundan yüzde yüz emin olamadık aslında. Sanıyorum başlangıç sezonu yerli yazarlarla yapılacak. Ancak çok uzun zaman yerli yazarlarla gidilebileceğini düşünmüyorum. Mutlaka telif, yabancı eserlerle devam ederler diye iyi niyet besliyorum. >>Dario Fo ile arkadaş olduğunuzu biliyoruz. Soruyor mu Türkiye’de neler olup bittiğini? En son benim yaşadığım olay nedeniyle uzun uzun konuştuk. Çok üzüldü. Bana bunun bir barbarlık olduğunu ifade etmişti. Bir İtalyan aydını olarak nasıl bir katkıda bulunacağını sormuştu. Türkiye ile her zaman yakından ilgilendiler. 1997 yılında Nobel Edebiyat Ödülü’nü alırken Sivas’ta yakılarak öldürülen aydınlarımızı anmıştı konuşmasında. Ressamdır Dario Fo aynı zamanda. Sivas’ı resmetmişti zaten. Yaşadığımız tüm süreçleri 30 yıldır onunla paylaştık. >>Fo’yu Türkiye’de tiyatro izleyicisi sizin oyunlarınızla tanıdı. Nasıldı gördüğü ilgi? 30 yıla yakındır Dario Fo çeviriyorum. Devlet Tiyatroları en çok Fo eseri oynayan kurum oldu bugüne kadar. ‘Bir Anarşist’in Kaza Sonucu Ölümü’ 90’lı yıllarda 7 yıl boyunca oynadı. >>Dario Fo kendi oyunlarının Devlet Tiyatroları’nda gördüğü ilginin nedenini merak ediyor muydu? Eskiden, “Devlet Tiyatroları’nda benim oyunum bu kadar çok nasıl oynanıyor” diye şaşırırdı. “Allah Allah sizin devlet ne zaman sosyalist oldu?” dedi bir kez bana. Ben de açıklıyordum. Devletin sosyalist olmadığını ancak Devlet Tiyatroları’nda demokrat, aydın insanların var olduğunu, oyunlarının bu yüzden oynandığını söylüyordum. Ben böyle söyleyince mutlu oluyordu, umutlanıyordu. Sadece Fo eserleri için değil pek çok eser için aslında üzüntüyle karşıladım bu kararı çünkü kurum tiyatroları, bilet ücretleri çok düşük olduğu için en fazla seyirciye ulaşan tiyatrolardır. Bu bu oyunların ne kadar çok seyirciye ulaşırsa o kadar iyidir düşüncesiyle kurumlarda oynanmasını hep tasvip ettik. >>‘Devlet Tiyatroları Genel Müdürü’nün imzasıyla yapılan açıklamada, “Milli manevi duyguları pekiştirmek için hümanist vatan milliyetçisi sanatçılar olarak…sadece yerli oyunlarla sahnelerimizi açıyoruz”denildi. ‘Hümanist vatan milliyetçisi sanatçı’ ne demek? Bu ülkede kişilerin neyi neye göre açıkladıkları konusunda artık mantığımı kullanamıyorum. Kim vatansever, kim vatan haini, kim hümanist kim değil?.. Bir kavram karmaşası yaşanıyor zaten. Böyle bir açıklama yapmışlar, bunu gerekçelendirmek durumunda kalmışlar. Aslında ciddiye de almıyorum bu açıklamaları. Aslında söylenecek çok şey var ama ben Dario Fo gibi özgür hissetmiyorum kendimi. >>Geçen sezon oynadığınız ‘Aşk Dersleri’, İskenderun’da polis tarafından kayda alınmıştı. Bu sezon da böyle olaylarla karşılaşacağınızdan yana endişeli misiniz? Son olarak haziranda oynamıştım. Ekim’de başlayacağız tekrar. Başladıktan sonra hep birlikte göreceğiz, bakalım ne olacak!  Çanakkale Bienali iptal edildi
Bu sene 24 Eylül-6 Kasım arasında düzenlenmesi planlanan 5. Uluslararası Çanakkale Bienali iptal edildi. Bu sene 24 Eylül-6 Kasım arasında düzenlenmesi planlanan 5. Uluslararası Çanakkale Bienali iptal edildi. Çanakkale Bienali İnisiyatifi adına yapılan açıklamada bienalin iptal nedeni olarak AKP Grup Başkan Vekili ve Çanakkale Milletvekili Av. Bülent Turan’ın geçtiğimiz günlerde yaptığı bir açıklamada Çanakkale Bienali Genel Sanat Yönetmenliği Ve Eş-Küratörlük görevini yürüten Beral Madra’yı hedef göstermesi olarak ifade edildi. Madra bu sürecin sonunda görevinden istifa etti. Evrensel'in haberine göre, AKP’li Turan açıklamasında “Şehrimizdeki bienalin genel sanat yönetmenliği, CHP’den çok HDP savunuculuğuyla bilinen, darbe destekçisi Beral Madra’ya yaptırılmak isteniyor. Bütün toplumu kucaklayan, herkes tarafından kabul görmüş onlarca onurlu sanatçı varken Beral Madra isminde ısrar edilmesinin anlamı nedir? Belediyeyi bu faaliyete destek olmamaya davet ediyoruz. En azından belediye, Beral Madra’nın isminin listeden çıkarılması şartını öne sürebilir. Darbe kafalılar sanatçı olsa ne olur, olmasa ne olur?” demişti. YAŞANANLARDAN ÜZÜNTÜ DUYUYORUZ Çanakkale Bienali İnisiyatifi yaptığı açıklamanın devamında, “Bölgemizin son yıllarda yaşadığı savaş ve çatışma ortamı, ülkemizin son dönemde başından geçen elim ve vahim olaylar, herkes gibi bizleri de derinden sarsmış ve üzmüştür. Ülkemizin içinde bulunduğu bu ortamda, sanatın evrensel diliyle, uluslararası saygınlıkta bir etkinliği Çanakkale’de gerçekleştirmek, kentimizin barış kültürünü ve hoşgörüyü içselleştirmiş sosyal dokusunu görünür kılmak önemli bir sorumluluktu. Bu sorumlulukla, partner, bileşen ve destekçilerimizin de katkılarıyla çalışmalarımızı bu güne kadar öz veriyle sürdürdük. Gelinen noktada, Çanakkale Bienali’nin açılışına üç haftadan az bir süre kala, odağında sanatın olmadığı bir gündem etrafındaki gelişmelerden büyük üzüntü duyuyoruz. 3. Çanakkale Bienali’nden bu yana genel sanat yönetmenliği ve eş küratörlük görevini yürütmekte olan Beral Madra, oluşan bu gündem nedeniyle görevinden kendi isteğiyle ayrılmıştır. BİENAL ALAN KURDİ’YE İTHAF EDİLDİ Çanakkale Bienali İnisiyatifi olarak, 10 yılı aşkın süredir yüzlerce insanın emeğiyle oluşturulan Çanakkale Bienali’ni ve kentimizin kadim değerlerini en saygın şekilde temsil edecek sanatsal çalışmalarımızı sürdüreceğiz. Fakat içinde sanatın olmadığı gelişmelerin sanatın kendi pratiklerinin önüne geçtiği bu koşullarda, günün gerçekliğinin herkesi kırılganlaştıran atmosferinin de etkisiyle coşkumuzu ve motivasyonumuzu yitirmiş bulunuyoruz. Bu nedenle 24 Eylül tarihinde açılması planlanan 5. Uluslararası Çanakkale Bienali’ni iptal ettiğimizi kamuoyuna üzülerek duyururuz” dedi. Bu yıl , 42 uluslararası sanatçının üretimleriyle “göç” olgusuna odaklanan Çanakkale Bienali, Aylan Kurdi’nin cansız bedeninin sahilimize vurduğu günün birinci yıl dönümünde, gerçekleşemeyen 5. Çanakkale Bienali’ni vatansız kalmış tüm insanlara ithaf etti. Erdal Öz Ödülü Koçak'a verildi
Can Yayınları’nın kurucusu yazar Erdal Öz adına verilen ödülün bu yılki sahibi Orhan Koçak oldu. Gazete Duvar'ın haberine göre, Erdal Öz Ödülü, Can Yayınları tarafından her yıl bir şair ya da yazara veriliyor. 2016 Erdal Öz Edebiyat ödülünü kazanan yazar, eleştirmen, çevirmen, editör ve yayıncı Orhan Koçak, Defter dergisinin ve Kanat Yayınları’nın kurucuları arasında yer alıyor. Koçak, Virgül dergisinin de genel yayın yönetmenlerinden biri. Orhan Koçak’ın yayınlan kitapları şöyle: İmgenin Halleri, Mithat Şen’in Resmine Doğru Üç Deneme (Metis Yayınları) Kopuk Zincir (Metis Yayınları) Modern Ve Ötesi; Elli Yılın Sanatına Kenar Notları, (İstanbul Bilgi Üniversitesi Yayınları) Bahisleri Yükseltmek, “Turgut Uyar Şiirinde Kendini Yaratma Deneyimi” (Metis Yayınları) KİMLER ÖDÜL ALDI? Geçtiğimiz yıl Orhan Pamuk’a verilen ödülün sahipleri arasında Gülten Akın, Murathan Mungan ve Küçük İskender gibi isimler de bulunuyor. 2008: Gülten Akın, “Çağdaş Türk şiirinin günümüzde ulaştığı düzeyi yansıtma niteliği, şiire verdiği emek ve son yıllarda kendi şiirinde yarattığı yenilikler nedeniyle” 2009: İhsan Oktay Anar,”Edebiyatımıza kazandırdığı birbirinden önemli romanları, bu romanlarda ortaya koyduğu özgün üslubu nedeniyle” 2010: Nurdan Gürbilek, “Türkiye’de edebiyatın bütününe deneme penceresinden bakan, sorgulayıcı bakış açısı ve bu coğrafyanın belirleyici öğelerinden endişe konusuna getirdiği çok boyutlu açılım gerekçesiyle” 2011: Şavkar Altınel,”Kendine özgü şiiri ve düz yazısıyla edebiyatımıza önemli katkılarda bulunan Şavkar Altınel, edebiyat değerlerine sürekli bağlılığı ve farklı edebiyatlar arasında köprü oluşu nedeniyle” 2012: Murathan Mungan, “30 seneyi aşkın süredir tiyatro, şiir, öykü, roman ve deneme alanlarında gösterdiği yaratıcılık, yenilikçilik ve yetkinliği nedeniyle” 2013: Cemil Kavukçu, “Öykü türünde gösterdiği ısrarlı çalışma, öykücülüğümüze kazandırdığı yeni tipler ve anlatım yöntemleri, üretkenliği ve öykünün edebiyatın gündeminde kalması için gösterdiği kişisel ve yaratıcı çaba nedeniyle” 2014: Küçük İskender, “Türk şiirine getirdiği özgün soluk ve şiir dilinin geliştirilmesinin yanı sıra otuz yıl boyunca tavrındaki tutarlılık nedeniyle” 2015: Orhan Pamuk “Roman sanatına verdiği emek ve edebiyatımızın dünyaya açılmasındaki katkıları nedeniyle” DT: Yerli-yabancı oyunlarla devam edeceğiz
Devlet Tiyatroları, açılış oyunlarının sonrasında yabancı oyunlar da sergileyeceklerini duyurdu. Devlet Tiyatroları Genel Müdür Vekili Nejat Birecik’in bu yıl sezonun açılış oyunlarının sadece “yerli ve milli” oyunlarla açılacağını duyurmasının ardından yaşanan tartışmalar devam ediyor. “Türkiye’nin Perdeleri Türk Tiyatrosuyla Açılıyor” sloganıyla yeni sezona başlayacak olan Devlet Tiyatroları’nda (DT) yabancı oyunlara yer verilmemesine Nobel ödüllü İtalyan oyun yazarı Dario Fo tepki gösterdi. İngiliz Times gazetesine açıklamalarda bulunan yazar, Devlet Tiyatroları’nın aldığı bu kararı bir ‘sansür’ olarak nitelendirdi. “Türkiye’de yasaklanan dört yazardan hayatta olan tek kişi benim. Bundan onur duydum. Bu benim için ikinci bir Nobel ödülü kazanmak gibi” diye konuştu. Evrensel'den Sevda Aydın'ın haberine göre, Devlet Tiyatroları ise bu tartışmaları “yalan haber” olarak nitelendiriyor. Evrensel’e konuşan DT Genel Müdürlüğü Basın Danışmanı Yılmaz Sertel Kılçıl, yeni sezonda aralarında Shakespeare, Çehov, Brecht ve Dario Fo dahil olmak üzere pek çok yabancı yazarın oyununun sahnelenmeyeceği bilgisinin doğru olmadığını söyledi. Kılçıl, açılış oyunlarının dışında DT sezonuna eski ve yeni yabancı eserlerle devam edeceklerini söyledi ve önümüzdeki hafta sezonun yerli-yabancı tüm oyunlarıyla ilgili bir basın toplantısı düzenleyeceklerini aktardı. Piyanist Emre Yavuz’a Avusturya’dan büyük ödül
Emre Yavuz, son dört yıldır birincilik ödülünün verilmediği Panmusica Austria Uluslararası Müzik Yarışması’nda hem birincilik ödülüne hem de en iyi Schubert yorumcusu özel ödülüne değer görüldü. Andante'nin haberine göre, yarışmada bu yıl da ikincilik ödülü verilmezken üçüncülük Satomi Iwama (Japonya) ve Chisato Fukumoto (Japonya) arasında paylaşıldı. 23-30 Ağustos 2016 tarihleri arasında Viyana Müzik ve Sahne Sanatları Üniversitesi’nde 15’incisi düzenlenen yarışmanın jürisi Chung Lee (Japonya/Avusturya), Armando Ford (Arjantin), Christodoulos Georgiades (Kıbrıs), Imola Jóo'dan (Macaristan) oluşuyordu. 26 yaşındaki Emre Yavuz yarışma birinciliği kapsamında gelecek yıl, 1980’lere dek Viyana’nın köklü ailesi Lobkowitzlere ait olan, günümüzde Sanat Tarihi Müzesi bünyesinde bulunan ve Beethoven’ın büyük destekçisi Prens J. F. von Lobkowitz’e ithaf ettiği 3. Senfonisi’nin adını taşıyan Palais Lobkowitz Eroica Hall’da konser verecek. Müzik eğitimine 6660 sayılı “Harika Çocuklar Yasası” kapsamında Ankara Devlet Konservatuvarı’nda Prof. Kamuran Gündemir’le başlayan, Viyana’da Roland Batik’le, Hannover’de tanınmış piyano pedagogu Karlheinz Kämmerling’le devam eden, eğitimini Hannover ve Viyana’da sürdürmekte olan ve 2012 yılından beri piyanistliğiyle olduğu kadar orkestra şefi olarak da uluslararası alanda tanınan bir diğer önemli piyano pedagogu Arie Vardi ile çalışan Yavuz, daha önce de Kırım’da yapılan Mavi Kuş Uluslararası Müzik Yarışması’nda ve Viyana’da yapılan 4. Rosario Marciano Piyano Yarışması’nda “sıra dışı bir sanatsal kişilik” olarak tanımlanarak birincilik ödülüne layık görülmüştü. Yavuz ayrıca Sicilya’da yapılan Ibla Grand Prize’da, Viyana’da yapılan Rotary Chopin ve Schumann Yarışması’nda Chopin yorumlarıyla ödül almıştı. Emre Yavuz 2013’te Zubin Mehta yönetiminde Tel Aviv’deki yıllık geleneksel Gala Konseri’nde Beethoven’ın 3. Piyano Konçertosu’nu seslendirmiş ve 2015’te 2. Hacettepe Ulusal Piyano Yarışması’nı kazanmıştı. Sanatçı, ekim ayında Ankara Mozarthaus Sanat ve Konser Evi, Uluslararası Kuzey Kıbrıs Müzik Festivali ve Buca Belediyesi Kültür ve Sanat Merkezi’nde konser verecek. Ceylan Ertem 24 Eylül'de Kadıköy'de
Dario Fo'dan Türkiye mesajı
Folkun en güzel şehri
BEKİR ÖZGÜR AYBARbekirozguraybar@gmail.com Angel Olsen bundan altı yıl önce başladığı solo kariyerinde şu sıralar önemli bir eşiği geçmek üzere. Çünkü Missouri doğumlu müzisyenin My Woman adlı güçlü mü güçlü yeni stüdyo uzunçaları bu hafta içinde yayımlandı. Bu albüm ihtiva ettiği dinamik enstrüman kanallarına ek olarak sarf ettiği samimi sözlerle de dikkat çekici. Eğer gerçekten indie folk’a ait bir dünya varsa My Woman oradaki en güzel şehir olabilir. “Ben bir kadınım. Aynı zamanda bir müzisyenim. Aynı zamanda bir yazarım. Aynı zamanda bir insanım. Aynı zamanda bir kadının nasıl hareket etmesi gerektiğine dair toplumun içine kadar nüfus etmiş tüm yazısız kurallardan sıkılmış biriyim. İşte My Woman’daki şarkılar tüm bu yönlerimden biraz biraz izler taşıyor.” Yirmi dokuz yaşındaki şarkıcı ve söz yazarının yeni albümünü anlatırken söyledikleri bunlar. My Woman’ın feminist bir yönü elbette var. İçerikte ses veren “Never Be Mine, Woman ve Shut Up Kiss Me gibi şarkılar bu yöne gidiyor. Ama bu albüm bir o kadar da 30’larına yaklaşan ve sıradan hayatında çok fazla sürpriz istemeyen bir insanın hikâyesini aktarıyor. Bana kalırsa Olsen’in yaptığı en iyi şey yazdığı şarkı sözlerinin günlüğünden çıkmış hissiyatını dinleyicisine kolayca iletiyor olması. Bunu salt My Woman için söylemiyorum. Müzisyenin bir önceki albümü Burn Your Fire for No Witness’ın da temelinde bu vardı. Kendi kendine acıdan bahsediyor. Daima istediği ama bir türlü sahip olamadığı birilerini anlatıyor. Sokakta tek başına yürürken içine düştüğü yalnızlıktan söz açıyor çoğu zaman. Üstelik tüm bunlara rağmen umuttan da vazgeçmiyor Olsen. Onun şarkılarında acı kadar mutluluk da var. Olsen için bu iki farklı duygu birbirine çok da yabancı değil: “Şarkı yazarken ciddiyimdir. Bir başıma karanlığa kendimi atarım ve orada olmaktan dolayı memnun hissederim. Acıtan bir anıyı yazarken sonrasında o acıdan nasıl sıyrıldığımı hatırlarım. Bu mutluluğu getirir.” Toplamda on şarkının ses verdiği My Woman vurucu vokallerden, etkileyici bir sound’dan ve salt yaşanmış, hatta dibine kadar hissedilmiş sözlerden oluşuyor. Bu albüm bir modern folk yansımasıdır. 4/4 Sinema Ağaları telaşta? Kriz mi var sinemada?
Bundan yaklaşık 50 yıl önce Nijat Özön imzasıyla çıkmıştı bu başlıktaki yazı. O zamanlar sinemamızda Anadolu gelirleri düşüyordu, giderek bir metropole iç göçlerle dönüşen İstanbul’daki sinemaya gitme oranları düşüyordu. Televizyon yaklaşıyordu, kurulmak üzereydi, ayrıca sinemada renkli filme geçiş aşamasındaydık. Gelirler ile giderler birbirlerine uymamaya başlamıştı, büyük yapım şirketleri iflasa gidiyordu. Bu koşullar altında sinemamıza büyük bir renk getiren isim Yılmaz Güney’de kendi yapım şirketini kurup filmler yapmaya başlamıştı. Gelin görün ki bugün sinemamızda yapım şirketleri büyük oranda azaldı. Belirli şirketler anlamsız projelerle gerçekten ciddi sermayelerini geçen on yıl içinde kaybetti. Umut Sanat/ Özen Film/ İFR gibi yapım şirketlerini çıkmaza götüren hayali projeler oldu. Sonra bağımsız yönetmenler ortaya çıktı. İşin tuhafı, bunların yaptıkları filmlere bağımsız denemezdi, bağımsız yapımcı-yönetmen, ya da Onat Kutlar’ın deyimiyle tüccar-terzi tarzında film üretimi demek şu anlama geliyordu: Sermayeleri yoktu, Bakanlık destekleri başlamıştı, piyasaya ucuza film üretip (elbette ki sermayenin vazgeçilmez aracı, çalışanların gelirlerini kısmak) geliri cebe indirmeye bakıyorlardı. İşin esası şudur, bağımsız yönetmen denilenlerin işleri yolunda gidenler, bakanlıktan aldıkları paralar ile filmi yapıp, seyirciden pek fazla gelir elde etmeden, işi bir festival ödülüyle halledip dükkanı döndürmek üzerine kuruluydu. Dikkat ederseniz, yılda 10-20 üzerinde hem sanat kisvesine bürünen hem de halkı etkileyen 150 bin ile 250 bin bileti satabilen filmlerimiz olmadı bizim. Böyle olunca sektörü taşıyacak ve temsil edecek bir sinemada olmuyor. Sonuçta ne oldu? Bugün bakanlık destekleri siyasal dengesizlikle belirsizliğe uğradı, kesintiler oluştu. Aynı zamanda Türkiye’ye son on yılda giren devasa cash parada bir tıkanma var. Bunun yanı sıra yapılan filmlerin gelirlerinde ciddi düşüşler var. Hepsi bir araya gelince, buna festivallerin sansür krizini de ekleyince karşımıza büyük bir ciddi kriz çıkıyor. Sonuçta ortada telaşa düşen sinema ağaları falan kalmadı, aksine görünen o ki sinemamızda pek ağa kalmadı, sorun ondan çıkıyor. Türkiye’de bu koşullar altında Kervan adlı, sinemamızda sanat-ticaret adına pek itibarlı olmayan İsmail Güneş’in en büyük bütçeli filmlerden birini yapması hakikaten tuhaf bir durum. Aynı şekilde, dışarıdan sektöre açıktan ve hileli biçimde para akıtan 2010 Avrupa Kültür Başkenti İstanbul projelerinden sektöre hareket getiren tek bir film çıkmadı: kısaca REZİLLİK diyoruz buna. Şimdi ise sektörde yıllarca emek sarfetmiş nitelikli emekçiler yapım bütçesi olan filmler bulamayınca, ciddi olarak darboğaza girmiş bulunuyorlar. Bunların içinde televizyona adım atanlar biraz nefes alabiliyorlar, ama film üretiminde kapalı kalanlar hayatlarının en zor dönemlerini yaşıyorlar. Zaten Yeşilçam’ın özelliği de yaşlandıkça insanlarımızın aç/açıkta kalması değil miydi? Şimdi bir benzeri durum daha yaşanıyor. Şöyle söyleyelim: 1. Türkiye’de sinema tanımlı, verimli ve güvenilir bir sektör değildir. 2. Türkiye’de sinema emekçilerinin hakları ve itibarları hiçbir zaman tanınmadı. 3. Geçmişteki halkın teveccühü de bugün için para etmiyor. 4. Filmlerimiz televizyonda gösterilmiyor. 5. Filmlerimiz sistemli biçimde ihraç edilmiyor. 6. Meslek birlikleri demek bakanlığın yan sanayinde ücretli çalışanları demek. 7. Sinemamızın kaydı kuydu tutulmuyor. veriler yanlış. 8. Sinemamızın en büyük işvereni bugün için bakanlık konumunda. 9. Allah rahmet eylesin. Sansürcü başı yani bakanlık aşevi gibi sektörde çalışıyor. Kan Bağı: Hollywood’un kara listesi
Mel Gibson’ı filmlerde neden daha çok göremiyoruz? Bunun cevabı basit. Kendisi Hollywood’un kara listesinde yer alıyor. 2006’da alkollü bir şekilde söylediği Yahudi karşıtı sözler dolayısıyla bu listeye girmiş oldu. Kimisi bu sözleri sarhoş bir adamın lafları, kimisi de ırkçı bir adamın düşünceleri olarak yorumladı. Ancak tüm bu agresif dışavurumun öncesi ve elbette ki temelleri var. Geniş Katolik bir ailenin 11 çocuğundan biri olarak New York ve Avusturalya’da büyüyen Mel Gibson’un ismi bile bir azizden geliyor. Konuyu biraz daha araştırınca her şeyin aslında Gibson’ın fanatik antisemitik olan babası ile başlıyor. Babası bazı röportajlarında Holokost hiç gerçekleşmedi, Yahudilerden oluşan mason bir grubun senaryosuydu, diyen birisi. Gibsonlar kendilerini Katolik Gelenekselciler olarak tanımlayan bir gruba dahil oldukları için bunlar pek de garipsenmeyecek açıklamalar. Amerika’daki Katolik nüfusu 69.5 milyon (2015), Mel Gibson’un dahil olduğu Gelenekselciler grubu ise 50 bin-100 bin kişi civarında ki aslında bunlar da aralarında daha radikal azınlık gruplara sahip. Kökten Katolik olan Mel Gibson seyirci nezdinde esas şimşekleri aslında 90’lardan beri kürtaj karşıtı söylemleri ile çekti diyebiliriz. Gerçi Hollywood’da Jack Nicholson dahil pek çok ünlü isim de bu düşüncede olduğunu açıklamıştı. Gibson’ın zor günleri Mel Gibson 2004-2010 yılları arasında hiçbir Hollywood yapımında yer almadı-alamadı. Gibson’ın dönüşü olarak düşünülen Edge of Darkness (2010) filmi ise hem olumsuz eleştiriler aldı, hem de gişede hüsrana uğradı. Ardından 2011’de Gibson’ın The Hangover 2’de ufak bir cameo rolü olacağı duyuruldu, ancak söylenen o ki diğer oyuncular buna karşı çıkarak kendisiyle çalışmak istemediklerini söylediler. Sonrasında değişik bir yapım olan ve arkadaşı Jodie Foster’ın yönetmenliğini üstlendiği The Beaver’da rol aldı. Bu filminin ardından da özel hayatıyla ilgili sert tartışmalar yaşandı. Daha sonra yakın arkadaşı Robert Downey Jr. Amerikan Sinematek Ödülleri (2011) sırasında sahnede Hollywood’un Mel Gibson’ı affetmesi gerektiğini söyledi. Gibson’ı affetmeli Bence de Hollywood Gibson’ı affetmeli artık. Bana kalırsa düzgün, dört dörtlük ideal bir insan veya bir rol model için bakılacak son yer Hollywood olmalı. Oyuncuların özel hayatlarına göre onları değerlendirecek olursak çoğu filmi izleyemez oluruz. Hakkında inanılmaz iddialar bulunan Scientology tarikatının üyesi olduğunu bildiğimiz Tom Cruise’u Last Samurai filminde izlerken veya John Travolta’yı Pulp Fiction’da izlerken onların özel hayatlarını nasıl umursamıyorsak bunu Mel Gibson için de yapmalıyız. Sonuçta Mel Gibson bir aktör ve hemen hiçbir filminde seyircisine hayal kırıklığı yaşatmayan bir aktör ve ender sinema yıldızlarından. Kimse mükemmel değildir. Eğer tamamen günahsız biri değilsen ki bu imkânsız bir şey, karşındakini hukuk dışında yargılamak ve onu kara listeye almak kimsenin hakkı da değildir. Amerika gibi ‘hukuk ve demokrasi’ ülkesinde Hollywood’daki köklü Yahudi lobisi, Mel Gibson’a olan öfkesini artık unutmalı ve seyirciyi kışkırtmaktan vazgeçmelidir. Mel Baba Mel Gibson yönetmenliğini üstlendiği Hacksaw Ridge isimli filmi öncesi çok büyük bütçeli olmasa da eli yüzü düzgün Blood Father (Kan bağı) filminde kızını kurtaran bir baba rolünde karşımıza çıktı ve tekrar gündeme geldi. Fransız yapımı olan filmin Fransız yönetmeni Jean-François Richet. Genel aksiyon filmlerinin aksine koşturmacayı dozunda tutan film senaryonun varlığını hissettiriyor ve zevkli diyaloglarla daha iyi bir seviyede kendini konumlandırabiliyor. Yönetmenin sık sık soluklandığı ikili sahneler ise gayet keyifli, özellikle baba kızın sözsel atışmaları insanı zevkle güldürüyor. Çok uzun zaman olmuştu Mel Gibson’ı doyasıya izlemeyeli. Kendisine özgü mimikleri, alnındaki derinleşmiş çizgileri, zeki bakan gözleri, hazır cevap hali ile doya doya izleme fırsatı bulduk kendisini. İtiraf etmeliyim ki filmi izlemekten ziyade kendisini izleyerek hasret giderdim. Alkolizm, ırkçılık, antisemitizm ile ismi anılan, ‘kimse filmini izlemez’ denilerek geçen senelerden sonra Gibson’ı beyazperdede bir nebzede olsa günah çıkardığı bir rolle görmek güzeldi. Bu sefer film de kendisi de seyirciler ve eleştirmenler tarafından beğenildi. Artık kendisiyle ilgili otomatikleşen nefret ve karalamanın bu sefer sonu geldi sanırsam. Sting’den yeni albüm
Memleketin hâli uyutmayacak seni
Melih Cevdet Anday İstanbul’dan Ankara’ya giderken ne tür bir duygu halindeydi kestirmek güç Ancak bir üst sınıfındaki Orhan Veli ve Oktay Rifat’la bir araya gelince, edebiyatımızın şiir akışı toptan değişti. Artık genç cumhuriyet günlerinin çalışkanlığı kadar, yaratılan yeni dilin olanaklarıyla, başka türden söylemek gerekiyordu şiiri. Belki parkların, sokakların, parasız sıradan insanların dile gelmesi zamanıydı. Eh bunun şairi olmak da putları yıkmak değil miydi? Tanıdığım bir ağaç var Etlik bağlarına yakın Saadetin adını bile duymamış Tanrının işine bakın Geceyi gündüzü biliyor Dört mevsimi, rüzgârı, karı Ay ışığına bayılıyor Ama kötülemiyor karanlığı Ona bir kitap vereceğim Rahatını kaçırmak için Bir öğrenegörsün aşkı Ağacı o vakit seyredin Tüm düşün/yazın yaşamını “zaman” sorunu üzerine kurmuştur Melih Cevdet. “Zaman” akışıyla, duruşuyla etkiler şairi. “Akan Zaman Duran Zaman” adlı kitabında, deneme mi desek yoksa anı mı, bunu en yalın/yetkin haliyle okuruz. Melih Cevdet, denemeciliğinin belirgin göstergesi, bir sorunu önce ortaya atması, ardından okurla birlikte iz sürmesi ve yeni sorularla okuru yolcu etmesinde yatar. Aziz Nesin’in isteği üzerine yetmiş yaşa dair, o yaşta, bir yazı kaleme alır. Bir insanın gençken bunun farkında olamayacağını, aynı biçimde yaşlandığı zaman da bunun ayrımına varamayacağını düşünür. Hatta Nesin istemese böylesi bir yazıyı kaleme almayı aklına getirmeyeceğini, ekler. Melih Cevdet, bir filozof olamadığını söyler, ki bence yanlış bir hüküm bu, o yüzden şiirin bu olanağı yarattığının altını çizer. Eğer şiir sanatını kabaca ikiye ayırırsak, duygu ve akıl şiiri, diye; Melih Cevdet güç olanı seçerek, düşün şiirini ülkemizde en yetkin, yalın biçimde yazmıştır. Doğrusu budur. Melih Cevdet, şiir söylemez, yazar. İşçiliği uzun sürer. “Oscar Wilde, “Doğa, sanatı taklit ediyor” demişti, bundan resim sanatını anlatmak istediğini sanıyorum; çünkü, hiç olmazsa şu “yetmiş yaş” konusunda, doğanın şiiri taklit etmediğini görüyoruz. Doğayı bir yana bıraksak da, şiirle yaşam arasında da pek bir uyuşma yoktur. Neden derseniz, yaşam insanı sürü durumuna sokmak istiyor, ölüm karşısında umarsız bırakıyor, daha da önemlisi, insanın özgürlüğüne engeller çıkarıyor. Bu durumda, bize sadece şiirle soluma seçeneğinin kalması ne düşündürücüdür!”  Melih Cevdet Edebiyat Ödülü için yola koyulduğumuzda, amaç büyük düşünürün çok yönlü kimliğini yansıtmaktı. Edebiyat dünyasında çok küçük dertlerden, büyük fırtınalar kopar. Suna Anday, özenle Melih Cevdet’i taşıyor bize. Suna abla ile tanışıp, bu çalışmaya başlamamız güzeldi elbet. Lakin Milas Belediye Başkanı Muhammed Tokat’ın duyarlılığı hayret uyandırdı bende. Genellikle çalan çırpan, halktan kopuk başkanlara alışık olduğum için, bu kendine özgü, yaşama sevincini bölge halkıyla paylaşan başkana büyük sevgi duydum. Geçen sene duyuruyu yaptık. Bu sene kitaplar geldi. İlk ödül ‘deneme’ türünde verildi. Yazık ki, bizde pek bu türde doğru dürüst eser verilmiyor. Seçici kurula kayda değer kitaplar geldi elbet. Ben bu kurulda yer almak istemedim doğrusu. Arkadaşlar tüm süreci yöneteceğim için, benim sekreter olmamı istedi. Görev kaçınılmazdı. Her kurul tartışılmaya açıktır, diye yazdım. İoanna Kuçuradi, Orhan Alkaya, Ali Sirmen, Cem Erciyes, Eren Aysan, Ahmet Say ve benden oluştu kurul. Ahmet Abi rahatsızlandı toplantıya katılamadı. Zor günlerden geçerken, bir yandan kitapları okudum, bir yandan Melih Cevdet şiirlerini yeniden… Telgrafhane Uyuyamayacaksın Memleketin hali Seni seslerle uyandıracak Oturup yazacaksın. Çünkü sen artık o sen değilsin Sen şimdi ıssız bir telgrafhane gibisin Durmadan sesler alacak Sesler vereceksin. Uyuyamayacaksın Düzelmeden memleketin hali Düzelmeden dünyanın hali Gözüne uyku giremez ki… Uyuyamayacaksın Bir sis çanı gibi gecenin içinde Ta gün ışıyıncaya kadar Vakur metin sade Çalacaksın Üç kafadar şiiri yaşamın içinden yeşertmeye kararlıdır. İlkin sert tepkilerle karşılaşırlar. İnatla Varlık dergisinin sayfalarında onlara yer veren Yaşar Nabi’nin cesareti göz ardı edilmemeli. İçerdeyken açlık grevi yapan Garip’çilere Nâzım bile karşıdır. Bir yandan taklitçileri de görünmeye başlar ortalıkta. Ankara Hukuk Fakültesi’ne yazılan Melih Cevdet, bir yandan da demir yollarında çalışmaya koyulur. Orhan Veli bir gün elinde Varlık iş yerine gelir. Şef Feyzi Beyin önüne koyar dergiyi: “bakın burada Melih Cevdet’in şiiri var” der. Feyzi Bey dönemin ünlü kültür adamı Faik Reşit Unat’ın yanında çalışmıştır uzun süre İstanbul Maarif Matbaası’nda. Saygısı büyüktür. Feyzi Bey hemen okumaya koyulur. Anlaşılan şiirleri acemi işi olarak görür. Mecburen açıklama yapar Melih Cevdet: “Biz üç arkadaş şiirde bir yenilik yaptık; fakat çok kötü karşılandı, herkes bizimle alay ediyor” der. Feyzi Bey üzülür. “Faik Reşit beye müracaat etseniz nasıl olur” diyerek yardımcı olmaya çalışır. Demek her derde deva görür Faik Reşit Beyi! Leyla Erbil yarışmalara katılmadığını belirtir her kitabının girişinde. “Üç ahbap çavuş” ilişkilerine kızgındır. Doğrusu biz seçici kurul toplantısına iyi hazırlanmış olarak katıldık. Başkanımız herkese fikrini sordu. Gördük ki; aynı eserler üzerinde uzlaşı var. Melih Cevdet Anday Edebiyat Ödülü’nü Şeref Bilsel’in “Yalnız Şiir” kitabı kazandı. Bilsel şiir emekçisi öncelikle. Bir yandan da şiire dair düzyazılar üretiyor. Elimdeki “Yalnız Şiir” bütünlüklü yapısı, düşünsel derinliği ve dahası ortaya koyduğu sorularla dikkat çekici! Okurken hem haz duydum, hem de şiirimizin içinde keyifle dolaştım. Elbette birçok yeni bilgi öğrendim. Hakkıyla kazanılmış bir ödül. Ödüller tartışmaya açıktır. O yüzden oybirliği ile kazanmak değerlidir. Ödülü alamayanların üzüntüsünü anlarım. Haksızlığa uğramış olduklarını hissederler. Lâkin kazanan bir kimse niye kendini kaybetsin ki? Anılarıma bir not düşmüş oldum… Edebiyat tarihçisi bulsun. Zor yıllar… Melih Cevdet ikinci kez askere alınır. Hafta sonu orduevinde çalgılı, danslı eğlenceler düzenlenir. Alay komutanı Almanya’da eğitim görmüş bir istihkâm albayıdır. Kalkınmanın bilimle, teknikle olacağına inanır. Felsefe ve edebiyatı palavradan sayar. Bir ara müzik susunca, işgüzar bir üsteğmen “Aramızda bir ozan var” der ve Melih Cevdet’i davet eder sahneye. Okur şiiri Melih Bey. Çıt çıkmaz. Albay yanına çağırır Melih Cevdet’i ve sorar: “Bu okuduğunuz nedir?” diye. “Şiir” yanıtını alınca şaşır adam. Hayretle “Nasıl olur?” der. Melih Cevdet yanıt verir: “Biz komutanım, üç arkadaş, şiirden vezni attık, kafiyeyi attık, teşbihi, istiareyi attık…” Albay memnun olur: “Siz böyle böyle şiiri ortadan kaldıracaksınız” der. Acaba Albay “Öğle Uykusundan Uyanırken”i okusa, Melih Cevdet şiirinin felsefeyle nereye geldiğini görse, küçük dilini yutar mıydı? “Yaratma budur. Sanki bilinmez bir dildendi. Bütün çocuklar anlarlar o dili. Sonra anımsamaz olurlar. Ama bir gün bakarsınız, ağzınızdan saçma, anlamsız bir söz çıkıvermiş… başınız döner. Şiir, başdönmesinden başka nedir ki! Alıştığımız dilleri bulana lanet olsun! Ağacın çok eskiden başka bir adı vardı. Yalnız o bilir. İnsan, doğayı kırbaçlayıp susturdu. Bu oyunu ona oynayan güneştir. Körlüğümüzün öğretisi”  Ören’e iki yıldır sevinçle gider oldum. Denizin benzersiz rengi, koyu bir mavilik desem tam tarif edilmiş olmaz, hele de güz zamanının getirdiği o teni okşayan ılıklığıyla çağırır bizi sanki. Dünya güzeli yöre insanının alkışıyla iki gün andık Melih Cevdet’i. Muhammed Tokat’ın zeybeğini izledik, Makbule Kaya’nın türkülerini dinledik. Sabaha dek süren dost sofrasında hasret giderdik… “Zaman” Melih Cevdet’in bildiği biçimde aktı önümüzde. Kır kahvesinde kahvaltı ayrıca keyifli geçti. Kadınların elleriyle yaptıkları gözlemenin tadı damağımda… Tarihi iki romana imza koyan ve bölgeyi tahta yontularıyla belgeleyen İhsan Küçüktaş’ın lezzetli sohbetini özleyeceğim. Suna Abla ne güzel ev sahibi oldu hep. Hayliyle güçlükler atlattım bu süreçte. Şimdi yorgunum biraz. Böyle bir işe girişip, hakkıyla yapmak kolay değil elbette. Başkan yardımcısı Zeynep’le vedalaşırken, gelecek yıl daha iyisini yapmak için sözleştik. Her yıl Melih Cevdet şiirini derinliğini, düşüncesinin bilgeliğini anlamaya, anlatmaya devam edeceğiz. Melih Cevdet o güzel parktan bakıyor derinlere doğru… Günler kısaldı, mevsimler de, Ve yıl, bir öğrencinin okul defterinde, Dört sayfa resim, öyle yarım yamalak ki, Doğa gibi, bir bakıyorsun kar yağıyor, Elimde bir anda dönüyorum ilkyaza, Bahçe yinelensin dursun kendini, Telepinu değilim, ölüp dirilemem, Okul defterinde bıraktın beni. Her gün tek başına bir adam: Abdülkadir Pirhasan
Şakayla dile getirdiği endişesinin aslında gerçek olduğunu görebilseydi acaba üzülür müydü Kadir ağabey. “Öldüğüm zaman benden hem şair hem de Bir Gün Tek Başına’nın yazarı olarak söz edecekler, canım sıkılıyor buna” dediğinde şaşırmıştım doğrusu. On yıldan fazla zaman geçirdiği Londra’da benim de neredeyse hiç çıkmadığım Finsbury Avenue’daki o evde sohbet ettiğimiz bir akşam böyle söylemişti. “Neden” diye sormama gerek kalmadan açıklayıverdi: “Şiir yazdım, doğru. Ama benim şiirimize en büyük katkım, zamanında şiir yazmayı bırakmam olmuştur”. Kahkalarımızın nedenlerinden biri de, kendisine vurduğu - sık sık yapardı bunu- bu cümlesi olmuştur. Ne gündü o gün gerçekten. Hakkında konuşup da kahkaha atmadığımız hiç bir şey yoktu neredeyse sohbetlerimizde. O gün de öyleydi. Zaman zaman “Nazım’dan sonra şairlik yapılmaz” dediğini de anımsarım. Ama buna ragmen, Nazım’dan sonrakileri de, kimi günümüz şairlerini de pek beğendiğini bilirim. Bir Gün Tek Başına’nın önemli bir roman olduğunu, çok sevildiğini, edebiyatımızın klasikleri arasına girdiğini söylemeye elbette gerek yok. Ama Kadir ağabey romanları arasında en çok Yeşilçam Dedikleri Türkiye’yi sevmiştir. “Keşke adından söz etmeyecek kadar hakkını yemeseler öldüğümde” der demez, “bırakın artık şu ölüm meselesini, aslan gibisiniz Kadir ağabey” dediğimde “yahu ölmekten hiç hoşlanmıyorum. Öleceğim de yok şu sıralar, ama benden sonra Yeşilçam Dedikleri Türkiye’nin boynu bükük kalmasın” demişti gülerek. Ölümünden sonra, hakkında övgü dolu ifadeler kullanılan Kadir ağabey, hiç istemediği halde hem şair hem de -sanki sadece- Bir Gün Tek Başına’nın yazarı olarak anıldı gerçekten de. Haklıymış endişesinde. Kadir ağabey öldü. Hiç ama hiç sevmediği Vedat adıyla üstelik. Yüzbaşı Abdülkadir Demirkan, daha sonra aile soyadına kavuşunca Abdülkadir Pirhasan, Vedat adını zorunlu olarak almıştır Yazdığı tek bir satır bile boynu bükük kalmayacak kuşkusuz. Her şeye rağmen bir vefa toplumuyuz ne de olsa. Ayrıca kendisinin başkalarına gösterdiği vefanın karşılığını mutlaka Kadir ağabey de alacak. Almalı. Çünkü, hiç ama hiç küçük hesapları olmayan, başkalarını kıskanmak nedir bilmeyen biri olarak bunu fazlasıyla hak ediyor. Hakkında yazılan bir kitap için benden isten yazının bir bölümünde şunları belirtmiştim: “Çok ama çok sert bir polemikçi olarak bilinen Vedat Türkali’nin, kimi değerlendirmelerinde, kendisine ters düşecek kabullenmeleri olduğunu yakından biliyorum. Örneğin, tarihe yaklaşımında derin görüş ayrılığı bulunan Kemal Tahir’in büyük romancı olduğunu kabul eder. ‘Roman anlayışı bana ters’ dediği Orhan Pamuk’un iyi romancı olduğunu hep söyler. Bu, kendisinden başka doğru olmadığına inananların bir hayli bol olduğu ülkemizde çok sık rastlanır bir tavır değildir. Kaç kişi, üstelik hâlâ dillerde olan ‘İstanbul’ gibi bir şiir yazıp da sonradan, ‘Ben şair olamayacağımı erken anladım’ diyebilir”. Bu deliyi öldürecekler  Huysuz olduğuna inananlar çoktur ama, küçük öfkelerin, kızgınlıkların adamı olmadığının bir örneğini anımsatmanın tam zamanı. Yıldızının hiç barışmadığı, her fırsatta kendisine saldıran, diğer saldırdıklarının “her şeyi yanlış anımsıyor” olmakla suçladığı kalpaksever bir profesörün cezaevi süreci uzadığında, “bir şeyler yapmazsak bu deliyi içeride ölüme terk edecekler” dediğinin, bir kampanya başlatmak için ciddi ciddi girişimlerde bulunduğunun tanığıyım. Profesörün bir süre sonra nihayet serbest kalmasına sevindiğinin de. Tanıyan, elbette seven, birçok kişi için zor bir insandı aslında Kadir ağabey. Çünkü, eleştirel bakmak gibi, klasik deyimle ‘verili olanı kolay almamak” gibi bir tutumu vardı. Bu tarafına katlanılamadığı için “zor” gelmiştir birçok kişiye. Romanlarında da aslında bu çok belirgindir.Bir Gün Tek Başına’da da, Mavi Karanlık’ta da, Tek Kişilik Ölüm’de de, nihayet, Güven’de, onun devamı saydığı Kayıp Romanlar’da da hep Türkiye soluna, aydınına ciddiye alınması gereken eleştirilerde bulunur. Suçlamasa bile kimi tabular konusunda Türkiye solunun da, aydınının da iyi sınav vermediğine inanırdı. Romanımızda, edebiyatımızda Ermeni’ye de, Kürt sorununa da genellikle yer verilmediğini düşünürdü. Kendisi ise tam tersini yapmıştır. Güven’de roman kahramanı bir Ermeni üzerinden (ki o Ermeni aslında, Samsun’dan çocukluk arkadaşı, gençliğin partili yoldaşı Hayk Açıkgöz’dür) yazmıştır Ermeni Soykırımı konusundaki düşüncelerini. Kürt meselesindeki tutumu ise açıktır zaten. Güven’de de bu çokça ele alınır. Günümüz Fransız Komünist Partisi’nin de üyesi olan çok ama çok eski bir arkadaşını, Kürt sorunu konusundaki görüşlerine kızdığı için yaşamından çıkarması kendisinde var olan “tabu üstüne” gitme tutumunu sevdiklerinde görmediğinde nasıl öfkelendiğinin kanıtı sayılmalı. Oysa “tahakkümcü” bir yaklaşımı yoktu. Tahammüllü olduğunu bildiğim için, “çok aşırı değil mi bu tavrınız” deme cesaretini gösterdiğimde, “aydın olmanın da ilerici kalmanın da çizgileri vardır. Bu aşıldı mı, aşana karşı hiçbir tavır aşırı olmaz” olmuştu yanıtı. Kıvılcımlı deyince “Aydın olmanın da ilerici kalmanın da” çizgileri var kuşkusuz. İddiası olanların bu çizgileri sahiplenmesi de gerekir tabii ki. Kadir ağabeyin çizgileri arasında “en kişisel” olanı Dr. Hikmet Kıvılcımlı’yla ilgilidir. “Onun da eleştirilecek yanları elbette vardır” dediğini defalarca kendisinden duymama rağmen, Kıvılcımlı’ya yöneltilen en küçük bir eleştiriye tahammül göstermediğinin, hem de kaç kez, tanığıyım. Bildiğimiz anlamda, sosyalizm hariç, hiçbir kişiyle, kurumla “bağımlılık” ilişkisi geliştirmemiş bu son derece “özgür” komünistin Kıvılcımlı söz konusu olduğunda nasıl bu tutumunun dışına taşmış olduğuna hep şaşırmışımdır. Ciddi anlamda yol göstericisi Kıvılcımlı olmuştur Kadir ağabeyin. Ondan sağlam bir temel aldığını söylerdi hep. Bu temel üzerine kendisinin de çok ciddi bir birikim eklediği bir gerçektir. Abarttığım düşünülmesin, ama ülkemizde Marksizmi en iyi bilenlerden olduğuna inanırım. Bir gerçek de şudur ki, Kadir ağabey gibi ikinci bir Marksist romancımız da yoktur. Bu olmayacağı anlamına gelmiyor tabii, ama yoktur. Şimdi, “ben romancıdan çok sinemacıyım” dedi desem, inandırabilir miyim bilmiyorum. Ama gerçekten sinemacılığını romancılığında önde tutardı. Düşüp kalçasını kırdığı için merdivenli evinde zorluk çekmesin diye bir odasını ona göre düzenlediğimiz evimde ağırladığımda (ne güzel günlerdi), bir hayli fazla olan film koleksiyonumdaki klasik filmleri izlerken gözünü bir saniye bile kırpmadan sahnenin her ayrıntısına dikkat eden biri olduğunu izlediğim Kadir ağabeyin nasıl bir sinema delisi olduğunu ben de öğrendim. Romanlarındaki o muhteşem akıcılık, insanın hemen kafasında canlandırabileceği o betimlemeler ancak sinema tekniğine vakıf birinin yapabileceği bir şey olabilirdi zaten. Ama o ne derse desin romancılığı elbette çok büyüktür. Yazdığı her kitabı için geçerli bir inancım var: Kadir ağabeyin romanlarını dileyen kütüphanesinin tarih, dileyen roman bölümüne koyabilir. Güven’i on yılda yazdı ama “kafamda 50 yıldır taşıyordum” demişti bir keresinde. O kitapta okuyucunun iki saniyede okuyup geçtiği kimi bilgiler için günlerce, hatta haftalarca araştırmalar yaptığı, yazdığı her neyse onun uzmanlarına ulaşıp bilgi aldığı doğrudur. Diğerlerini bilemem ama Güven’i yazmaktan büyük keyif aldığını biliyorum. “Nasıl gidiyor Kadir ağabey” dediğimde “çok iyi gidiyor, bitecek diye ödüm patlıyor” demesinden biliyorum. Üç gün sonra milenyuma gireceğiz. “Hiç göreceğimi sanmazdım, şaka maka derken 2000’lerdeyim” dediğinde “daha durun Kadir ağabey, daha neler yazacaksınız” deyiverdim. 80 yaşında falandı, iyi bir yaş. “Güven bitsin, bana yeter” demişti. Yetmedi demek ki. Yetmezdi de zaten. “Şu bilgisayarı on yıl önce kullanmayı bilseydim” dedikten sonra bilgisayarsızlığın acısını Güven’den sonra 2004’de Kayıp Romanlar’ı, beş yıl sonra Yalancı Tanıklar Kahvesi’ni, iki yıl önce de Bitti Bitti Bitmedi’yi yazarak çıkardı. Dünyanın en dalgın adamlarından biri olarak yazarken nasıl bu kadar dikkatli olabiliyordu, yazmaya diyelim ki beş gün ara verdikten sonra kaldığı yerden nasıl devam ediyordu anlayabilmiş değilim. Dalgınlığının yaşla başla ilgisi yoktu. Askeri lisede öğretmen olduğu o gençlik yıllarında bir öğrencisine, diyelim ki adı Mehmet olsun, mezun olduğu güne kadar üstelik Mehmet’in sürekli düzeltmesine rağmen hep Hasan diye seslenmesi varsayalım ki anlaşılabilir. Peki neredeyse kırk yıl sonra, Galata köprüsünde yürürken, karşısından gelen o öğrenci Mehmet’in Kadir ağabeyi tanıyıp yavaşlaması, sonra da kollarını açıp “hocaaaaam” diye koşması, Kadir ağabeyin de Mehmet’i hemen tanıyıp aynı sıcaklıkla ona yine “Hasaaaan” diye sarılması nasıl bir şeydir gerçekten. Beynine kendi kendine bu adı kazımış Kadir ağabey, hepsi bu. Bunun yaşlanmakla bir ilgisi yoktu, soysuzun birinin, “okuyucularına kitap imzalamıyor, adı yazılı mühür basıyor” demesine yol açan o şiddetli el titremesinin de yaşıyla bir ilgisinin olmayışı gibi. Elli gibi çok genç yaştan beri eli titrerdi Kadir ağabeyin. İmza atamamasının nedeni buydu. Burayı bir anılar galerisine çevirmeye niyetim yok, bunu daha genişçe yapacağım sonra, çünkü inanılmaz güzellikte yaşanmışlıklarım var Kadir ağabeyle. Ama en azından, çok sık tartıştığımızın, bazen ciddi ciddi küstüğümüzün bilinmesini isterim. Duyduğum büyük sevgiye rağmen Kadir ağabeye katılmadığım birçok konu vardı. Lütfedip, basılmadan önce bana da görüşlerimi almak için yolladığı Yalancı Tanıklar Kahvesi’ne ilişkin düşüncelerimden hoşlanmadı hiç. Bana soruldu diye bunu bir ukalalık fırsatına çevirdiğim sanılmasın, olabildiğince, kızdırmadan, çapımın elverdiği çerçevede düşündüklerimi yazmıştım sadece. İşitmediğim söz kalmadı. Hakkını yemeyeyim, onun gibi düşünmediğim için değil, düşünme tarzımı beğenmediği için kızmıştı bana. Kitapta neyi eleştirdiğimi geçeyim, Kadir ağabeyin Kıvılcımlı’dan miras, İslam’ı “devrimci mücadelede bir müttefik” görme tutumunu hiç ama hiç benimsemedim. Bu kadarını söyleyeyim. Kadir ağabeyin romanlarını dileyen kütüphanesinin tarih, dileyen roman bölümüne koyabilir. Güven’i on yılda yazdı ama “kafamda 50 yıldır taşıyordum” demişti bir keresinde Son zamanlarda etrafının liberallerce kuşatılmış olması yanıltmasın. O birlikteliğin, çok önemsediği Kürt sorunundan kaynaklanan bir “bir araya geliş” olduğunu söylememe izin verin. Kadir ağabey katıksız bir komünistti, şüphe yok. Kadir ağabey öldü. Hiç ama hiç sevmediği Vedat adıyla üstelik. Yüzbaşı Abdülkadir Demirkan, daha sonra aile soyadına kavuşunca Abdülkadir Pirhasan, Vedat adını zorunlu olarak almıştır. Mimlenmiş bir komünist olarak geçimini gerçek adıyla sağlamasına olanak yoktur. Kuşağının tüm komünistleri gibi takma bir ad kullanmalıdır. Gider, Türkiye solunun en büyük hainlerinden Vedat Nedim Tör’den Vedat’ı, bir tanıdığının Türkömer soyadından esinlenerek Türkali’yi alır. Yani benim için ölen Vedat Türkali’dir. Biliyorum ters karşılanacak ama yine benim için yaşayacak olan daima Kadir Ağabey’dir. Pirhasan kadar güzel bir soyadı var mıdır, lütfen söyleyin. Dilek Makinesi, Londra Tasarım Bienali’nde sergilenecek
Bienalde, İstanbul Kültür Sanat Vakfı’nın (İKSV) koordinasyonunu üstlendiği Türkiye sergisinde, çok disiplinli tasarım stüdyosu Autoban tarafından hazırlanan “Dilek Makinesi” adlı projesi de yer alıyor. Londra Tasarım Bienali’nin ilkinde, Sir Thomas More’un klasik eseri Ütopya’nın yayınlanışının 500. yıldönümü dolayısıyla “Utopia by Design” (Tasarımla Ütopya) teması altında 30’un üzerinde ülkeden projeler sergileniyor. İKSV’nin koordinasyonunu yürüttüğü Türkiye sergisi, Turkishceramics sponsorluğunda ve TEKNO/BARRISOL’un prodüksiyon desteğiyle Somerset House’da sergilenecek. Türkiye sergisinde yer alacak “Dilek Makinesi” başlıklı proje, Seyhan Özdemir ve Sefer Çağlar’ın kurucusu olduğu Autoban tarafından hazırlandı. Kökleri Neolitik çağlara kadar uzanan “Dilek Makinesi”, Anadolu inanışında derin bir yere sahip, Yunan, Kabala ve Pers inançlarında da rastlanabilen kadim bir kültürel gelenekten, dilek ağacından ilham alıyor. Yansımalı bir mekânda, nefes alıp verir gibi hava basıncıyla çalışan pnömatik bir sistem görünümündeki sergide ziyaretçiler, şeffaf tüplerden yapılmış altıgen bir tünelin içinden geçmeye davet ediliyor. Ziyaretçiler, umutlarını, geleceklerini, ütopyalarını ve dileklerini yazdıkları kâğıtları tünelin sonunda bulunan kapaktan “Dilek Makinesi”ne yerleştirecekler. Bu notlar da tüpler aracılığıyla, ziyaretçilerin görüş alanının dışında bir yere doğru yolculuğa çıkacak. Çok kültürlü bu geleneği, tasarım ve ütopyanın birlikte nasıl işleyebileceğine dair temel bir kavrayış olarak ele alan Autoban’ın kurucuları Seyhan Özdemir ve Sefer Çağlar sergiyle ilgili yaptıkları açıklamada, Tasarımla Ütopya temalı çalışma ile Türkiye’yi temsil etmenin kendileri için büyük gurur olduğunu belirtterek ‘Dilek Makinesi’ projesini geliştirirken, Thomas More’un Ütopya’sının bize göre en güçlü yanı olan ‘her zaman ideal çözümü arama’ eylemi, zamanımızın çözümsüz görünen problemleri karşısında umudu korumanın anahtarı oldu” şeklinde konuştular. (DHA) Oscar ödüllü yönetmen Inarritu: Meksika'ya Trump'ı davet etmek ülkeye ihanettir
‘Farklılıklarımız bir hazine’
KADİR İNCESU Şirin Üstün, geleneksel icra tekniklerini, eğitimle harmanlamış bir isim. Çocukluğunda evinde ve çevresinde gördüğü sazlı sözlü muhabbetlerle altyapısını güçlendiren Üstün, henüz 8 yaşındayken Müzik Öğretmeni Süleyman Tor ile çalışmalara başladı. Üstün, Dermanın Olayım (2006), Güle Dokunma (2009), Künc-i Gurbet & Yeraltı Gelinleri (2012) adlı solo albümlere imza attı. Özel bir müzik okulunda ders veren Üstün’ün son albümü Aşure - Habil&Kabil Arda Müzik’ten çıktı. Şirin Üstün ile yeni albümü üzerine konuştuk. »Albüm adının Aşure - Habil&Kabil olmasının özel bir anlamı var mı? Bu albüm için hem müzikal, hem de kişisel anlamda olgunlaşma sürecimin tam da karşılığı diyebilirim. Albümde 12 eser var. Bir de bana bırakılan özel bir miras, 5 yaşımda öğrendiğim dua var. Rahmetli babaanneme de kayınvalidesi öğretmiş. Aşure Anadolu’daki bütün halkların ortak adıdır. Her birinin ayrı rengi, lezzeti, kokusu var. Albüm tam da bu ülkenin yaşadıklarıyla örtüşüyor. Belki de Habil&Kabil hepimize mesaj veriyor. Tarihin ilk cinayeti, toprağa düşen ilk kan, iki kardeşin kavgası bize, kavgaların, küslüklerin, kötülüklerin, ölümlerin çözüm olmadığını bir kez daha anımsatıyor. Biz iyiye, güzele, kardeşliğe, barışa tohum ekmeliyiz. Fikirlerimizle, yüreklerimizle bu topraklara huzuru, sevgiyi hep birlikte ekebiliriz. Türküler, deyişler şifa bulduğum, şifalandığım yer! »Albüm nasıl oluştu? Bu eserlerdeki melodiler bebekliğimden beri kulağımda var. Bu eserleri gün yüzüne çıkarmam gerekiyordu. Ozanlarımız, âşıklarımız, dedelerimiz güzelleştirmiş onları. Bana onları en güzel şekilde icra etmek kaldı. Yalnız Habil&Kabil eserinin sözlerini bulmam yaklaşık iki yılımı aldı. Doğru söz, doğru mesaj! Araştırarak, öğrenerek, keşfederek, paylaşarak yol aldığım bir albüm oldu. Bize bırakılan kültürün kumaşı çok iyi. Albümde, geçmişi ve geleceği iyi özetleyen, nasihat içeren, önemli mesajlar veren eserler var. Bu albümde süslü püslü laflar yok. Bu eserlerde iç seyahat var. » Albümün çıkış noktası ne? İlham elimizdeki malzemeler ve fikirlerle sürekli oynamaktan çıkıyor. Albümü tasarlarken amacım; bu topraklarda yaşayan halkların birbirine ne çok benzediğini vurgulamaktı. Öyle çok karışmışız ki birbirimize, inanılmaz bir renk cümbüşü çıkmış diliyle, diniyle, etnik kökeni ve mezhebiyle. Daha da çok şey sayabilirim. Amacım, işte bu güzel farklılıklarımızın bir hazine olduğunu fark ettirmekti. Halk arasında bir atasözü vardır: Bala düşen ballanır. Bala düştüm ballandım. »Eser seçimi nasıl oldu? Albüm kafamda oluşurken fikir, eserler, fonksiyon aynı düzeyde gelişti. Önce eserleri ince ince seçtim, sonra bu eserlere aşık oldum ve kiminle nasıl çalışırım diye düşündüm. Yapımcı firma sahibi Baki Bey ile irtibat içerisinde olduk. Bu albümdeki eserler çok orijinal ve hepsi yeni eserler. İlk kez kaynak kişiden sonra ben seslendirdim. »Albüm kapağında Fatma Ana’nın eli var, hikâyesi? Fatma Ana’nın eli bereketi, bolluğu, şifayı, iyiliği ve yiğitliği simgeliyor. Ancak Fatma Ana’nın bilinmeyen bir özelliği var. Peygamber kızı ve aynı zamanda Hz. Ali’nin eşi. Fatma Ana, doğrular için direnmenin örnek temsilcisi ve kadınların önderi. Ölümü, Ebu Bekir’e biat etmediği için olmuş. Tarih, Fatma Ana’nın dik duruşundan, biat etmeyişinden, zalimin karşısında direnişinden bahsetmez. Hainliği, kötülüğü kim yarattı? Nefs dediğimiz şeye yenildik. İşte Kabil olduk, IŞİD olduk, hatta yezit olduk. Bu çalışmam karşıtlıkları gösterme düşüncesiyle oluştu. »Albümdeki eserler kimin? Albümde daha çok derlemeler, anonim eserler, Davut Sulari’nin, Malatyalı Sadık Baba’nın, Nesimi’nin, Hamza Dede’nin, Noksani’nin... Çok kıymetli dedelerimizin, ozanlarımızın eserlerini seslendirdim. Habil&Kabil adlı eser bir manifesto niteliğinde. Tarihin en derin konularından biri, iki kardeş iki ölümlü ama siyah ve beyaz.. Birlikte yaşamayı hazmedememiş aynı anadan doğan iki kardeş. Albümde, Mihraçlama, Aklım Zay Eyledi Söz: Sıtkı, Müzik: Anonim, Kaynak: Cafer Doğan), Güzel Dost (anonim), Dua (Kaynak: Ayşe Üstün, M. Ali Üstün Okuyan: Metin Bobaroğlu); Habil&Kabil (Anonim), Katar (Söz: Şah Hatayi, Müzik: Anonim, Kaynak: Zeynel Bakır Dede), Gönül Kelamı (Söz: Malatyalı Sadık Baba, Müzik: anonim, Kaynak: Arguvan Eğribük Köyü Hamza Dede), Kızım Zeynep (Kumru-Mirza Muhammet Naki, Müzik: Aşık Ereni), Al Turnam (Anonim, Kaynak: Zeynel Bakır Dede), Saki Camından Nedir Bu Esrar (söz: Aşık Dertli, Müzik: Anonim, Kaynak: Cafer Doğan), Hz. Hüseyin (Söz-Müzik: Davut Sulari), Medet Ey Allahım (Söz: Dedemoğlu, Müzik: Anonim Kaynak: Ali Dede), Gönül Havalanıp gel çekme Ceza (Söz: Noksani, Müzik: Anonim) adlı eserleri yorumladım. »Yorumladığınız eserler daha çok erkekler tarafından icra ediliyor. Bu ayrımı nasıl değerlendiriyorsunuz? Kendi tercihiniz mi? Bizim olan bu müzikal kültürün icrası, geleneksel olarak, erkek egemen bir görünüm sergilese de, üretim temelinde durum tamamen “anaerkil” bir yapı. Müziğin temel malzemesi dil ve ses olduğundan ve bunun da ilk öğretmenleri anne-kadın olduğundan, müzikal estetiğin oluşmasında anaerkillik başı çekiyor. Yaptığım müzik, özellikle tasavvufi irfan (deyiş, nefes, semah vb) kültürünün erkeksi olduğu varsayılıyor. Ama bugün Türkmen, Yörük, Alevi, Abdal kültüründe kadın icracıların olduğu görülüyor. Bu kültürün tam da göbeğinde, Arguvan’da doğmam benim için şans. Hikâyeyi atlara ezdiren yönetmenin hikâyesi
Etimoloji sözlüklerine göre ‘continent’ (kıta) sözcüğü bugün bildiğimiz coğrafi anlamıyla ilk kez 1550 yılında kullanılmış; Colombe’un Amerika’yı keşfiyle açılan yeni yolda yeni bir sözcük. Ondan önce ne denizciler kullanıyor bu sözcüğü, ne alimler ne de askerler. Ama yönetmen Timur Bekmambetov son filmi Ben-Hur’da miladi 25li yıllarda yaşayan Romalı asker Messala’ya anılarını anlattırırken “Kıtaları aştım” dedirtebiliyor. Çok küçük ve önemsiz bir hata gibi görünebilir ama bariz bir ‘senaryo özensizliği’yle karşı karşıyayız. Bu tarihsel sürekliliğin ve nedenselliğin önemsenmediği veya bile isteye ortadan kaldırıldığı bir postmodernist uygulama olabilirdi belki, ama öyle değil; filmin tamamına yayılmış, izleyiciyi filme yabancılaştıran -Brechtyen anlamda değil- bir özensizlik. Yine de önemsiz olabilirdi, ama Rusya’da film yaptığı yıllarda Night Watch/Gece Nöbeti (2004) ve Day Watch/Gündüz Nöbeti (2006) gibi harika fantastik-politik alegorilere imza atmış bir yönetmenin Hollywood’a transfer olduktan sonra sadece ideolojik düzeyde değil sinematografik ustalık düzeyinde de olumsuz bir değişim yaşadığının göstergesi olarak ele almak gerekiyor -2012’de aynı meseleyi Bekmambetov’un yapımcılığını üstlendiği bir film üzerinden tartışmıştım. (https://www.birgun.net/haber-detay/kizil-meydan-kararirken-19449.html) Timur Bekmambetov Ben-Hur’da son derece sıradan bir Hollywood görselliği için atmosfer ve gerçekçilikten defalarca taviz veriyor. Mesela atı üzerinde çıplak kayalar üstündeki şehirden çıkan genç kendini birden ağaçlarla kaplı yemyeşil bir yerde bulabiliyor; sırf Yahuda Ben-Hur sevgilisi Esther’in peşinden giderken romantik ve aydınlık bir ortam olsun diye… Bekmambetov’un Kudüs’ü her türlü Yahudi imgesinden özenle arındırılmış, tek bir yedi kollu şamdan veya Davut yıldızı bile göremeyeceğiniz son derece seküler bir şehir. Hele Yahuda’yla Esther’in Kudüs sokaklarında öyle bir sarmaş-dolaş gezmeleri var ki, 2000 yıl önce Romalıların işgali altındaki koyu dindar Yahudi kentinde değil de günümüzde Amsterdam’da Kanal kıyısında dolaştıklarını bile düşünebilirsiniz! Filmin temelinde 1880’de yayımlanmış Ben-Hur: A Tale of the Christ (Ben-Hur: Bir İsa Masalı) adlı bir roman var. Kitabın ilk uyarlaması 1925’te, ikincisi ve en bilineni -başrolünde Charlton Heston’ın oynadığı William Wyler filmi- 1959’da yapıldı. 11 Oscar ödüllü bu ikinci uyarlama ancak belli başlı bazı sahneleriyle ‘dini film’ kategorisinde anılır ama işte o filmi ‘o film’ yapan da İsa’nın Ben-Hur’a su vermesini veya sırtındaki haçla Golgotha’ya tırmanışını yüzünü göstermeden anlatan o sahnelerdir. Oysa 2016 model Ben-Hur’un Ramazan televizyonlarında yayımlanan hamasi ve didaktik İslami filmleri fazlasıyla andıran çok acınası bir dinselliği var. Bilmediği bir alanda at koşturduğundan mıdır yoksa Ortodoks ikonlarındaki İsa sunumlarının etkisinden kurtulamadığı için midir bilemeyeceğim ama, Bekmambetov’un İsa’sı filmin olmadık zamanlarında ortaya çıkıp “Düşmanını sev. Bir yanağına vurduklarında öbür yanağını çevir.” gibi sözler söyleyip sonra ortadan kaybolan aşırı derecede eklektik bir karakter. Senaryo bu açıdan o kadar başarısız ki, filmden İsa’yı tamamen çıkarsanız hikayeye hiçbir olumsuz etkisi olmaz, hatta film birazcık iyi bile olabilir! 2016 uyarlamasının en kötü tarafı ise, koskoca filmin sadece finaldeki atlı araba yarışı için yapılmış gibi görünmesi... Neden-sonuç ilişkili bir hikaye gelişimiyle değil de, sanki Bekmambetov aslında sadece o bol aksiyonlu sahneyi görselleştirmek istiyormuş ama 15 dakikalık film yapmak mümkün olmayacağı için mecburen ilk 90 dakikayı yapmış gibi duran bir film bu. Ne feci! Bekmambetov Moskova’dan Los Angeles’a taşınarak kıtalar aştı, şimdi elinde eskiye oranla çok daha fazla olanak var ama sineması ileriye değil sürekli geriye doğru gidiyor. Belki de bu, kendi hikayesini bir türlü doğru kuramayan bir sinemacının dramıdır... Ceylan Ertem'den BirGün'lük Festival dinleyicilerine mesaj: Gelin canlar bir olalım!
BirGün’lük Festival 3 Eylül tarihinde Küçükçiftlik Park'ta müzikseverlerle buluşacak. 24 saatten az bir sürenin kaldığı festival için heyecan dorukta. Anasahnede dinleyicileriyle bir araya gelecek Ceylan Ertem, BirGün'e festival ile alakalı duygularını ifade etti. Ceylan Ertem'den BirGün'lük Festivali'ne geleceklere mesajı: "Gelin canlar 'bir' olalım!"  Ceylan Ertem, festivale dair BirGün'e verdiği yanıtlar şu şekilde: >> BirGün'lük Festival sizin için ne ifade ediyor? BirGün'lük Festival benim için birlik, beraberlik, özgürce ve sevgiyle elele olmak demek. Her ne kadar her birimiz başka başka dertler, acılar yaşasak da, müzik hepimizi birleştirecektir. Biz de bu sebepten sahnede olacağız. >> Festivalden beklentileriniz neler? Güzel gözlü, güzel gönüllü insanlarla buluşmak, tanışmak, dost olmak. >> Festivale gelecek müzikseverlere mesajınız nedir? Bir Neşet Ertaş tüküsü ile sesleneyim dinleyiciye; "Gel sevelim sevileni seveni, sevgisiz gönüller gülmüyor canım, Özü gülmeyenin yüzü güler mi? Seven insan kaşlarını eğer mi ? Sevenin içinde yanar ışıklar Kaybolur karanlık tüm dolaşıklar" Çünkü hepimizin daha çok sevgiye ihtiyacı var ve herkesi olduğu gibi seven, kabul eden, hoş gören, anlamaya çalışan kimseden zarar gelmez. Gelin canlar 'bir' olalım! Bodrum'da festival mevsimi
Erdal Öz Edebiyat Ödülü sahibini buluyor
5 Eylül 2016 Pazartesi günü Cezayir Restaurant’ta düzenlenecek basın toplantısında ödülü kazanan isim açıklanacak. Ailesi tarafından, Can Yayınları’nın katkılarıyla Erdal Öz anısına her yıl bir şaire ya da yazara verilen Erdal Öz Edebiyat Ödülü’nün dokuzuncusu sahibini buluyor. Bu yıl Turgay Fişekçi, Kaya Genç, Handan İnci, Asuman Kafaoğlu Büke, Oğuz Demiralp, Sibel Irzık ve Can Yayınları adına Sırma Köksal’dan oluşan Seçici Kurul, 5 Eylül 2016 Pazartesi günü Cezayir Restaurant’ta düzenlenecek basın toplantısında ödülü kazanan ismi açıklayacak. Değerlendirme süreci nasıl işliyor? Ödül her yıl, seçici kurulun öykü, şiir ya da deneme alanındaki tüm eserleri değerlendirmesi sonucunda, yaşamakta olan ve son üç sene içinde bir yapıtı yayınlanmış olan bir şair ya da yazara verilir. Ödülü bir kez alan kişiye tekrar ödül verilmez. Seçici kurul altı üye ile Can Yayınları’nın temsilcisinden oluşur. Her sene kurula başkanlık eden üye kuruldan ayrılır ve yerine yeni bir kişi seçilir. Kuruldan ayrılan üye altı yıl içinde yeniden seçici kurulda yer almaz, böylece kurulun 6 yılın sonunda yenilenmesi sağlanmış olur. Erdal Öz Kimdir? 1935’te Sivas’ın Yıldızeli ilçesinde doğdu. 1953’te Tokat Lisesi’ni bitirdi. 1969’da Ankara Üniversitesi Hukuk Fakültesi’nden mezun oldu. Türk Dil Kurumu Yayın Kolu’nda görev aldı. Türk Sinematek Derneği Ankara Şubesi’nde çalıştı. 12 Mart 1971 sonrasında üç kez tutuklandı. Yargılama sonucu aklandı. Tutuklu olduğu sürede Deniz Gezmiş ve Yusuf Aslan gibi devrimci gençlerle tanıştı ve onların öykülerini yazdı. Cem Yayınevi’nin çocuk kitapları dizisini yönetti. 1980 yılında Can Yayınları’nı kurdu. Edebiyat yaşamına şiirle girdi. Rasgele isimli ilk şiiri İstanbul’daki Kaynak dergisinde 1952’de yayınlandı. Seçilmiş Hikâyeler Dergisi, Varlık, Yenilik, Yeditepe, Pazar Postası, a, Değişim, Emek, Cumhuriyet gibi dergi ve gazetelerde şiirlerinin yanı sıra öykü ve eleştirileri de yayınlandı. “a” dergisinin kurucuları arasında yer aldı. Eserlerinde toplum yaşamının bireylerin iç dünyasına etkilerini duygusal bir üslupla yansıttı. 1970 sonrasında toplumsal gerçekçi çizgiye yöneldi. 12 Mart döneminde hukuk dışı uygulamalarla karşılaşan tutukluların yaşamlarından yalın kesitler verdi. Baskı karşısında bireylerin yalnızlığını, direncini, umudunu etkin bir duyarlılıkla işledi. Dünyanın köpekler için olan ilk resim sergisi: Play More
‘Pavarotti’nin mirası’ Türkiye’de sahnelenecek
Stranger Things‘in ikinci sezonundan ilk tanıtım videosu geldi
Uluslararası Kadın Müzeleri Konferansı 20-22 Ekim’de
Kültür Servisi'nde yer alan habere göre, İstanbul Kadın Müzesi ve Bilgi Üniversitesi İletişim Fakültesi iş birliğiyle gerçekleşecek ''Kadın Müzesi: Toplumsal Bellek Merkezi ve Kapsayıcı Mekan'' başlıklı konferansta, kadın müzelerinin 21. yüzyılda toplumsal değişimdeki yol açıcı etkileri kadın müzesi müdürleri, küratörler, sanatçılar, akademisyenler, aktivistler ve kadın örgütlerinin katılımıyla tartışılacak. Danimarka, Japonya, Avusturya, İtalya, Türkiye ve İsveç'ten birer kadın müzesi, Almanya ve Amerika Birleşik Devletleri'nden ikişer kadın müzesi küratörleri ve yöneticileriyle temsil edilecekler. İstanbul Kadın Müzesi küratörü Meral Akkent, Uluslararası Müzeler Konseyi Başkanı Suay Aksoy'un açılış konuşmalarıyla başlayacak konferans, kadın müzelerinin düşünce ve eylem alanı yaratan çalışma stratejilerinin tartışılacağı oturumlarda, toplumun dışlanan birey ya da topluluklarının kültürel temsile nasıl dahil edildiği, görmezden gelinenlerin kültürel katılımı ve görünürlülüğünün nasıl sağlandığı örneklenecek. SALT Galata ev sahipliğinde yapılacak konferansta sunumlar, paneller ve atölye çalışmalarına ek olarak, konferans mekanındaki fuayede katılımcı müzelerin çalışmalarını tanıtan filmler de gösterilecek. Konferans programına ve katılımcıların bildiri özetlerine buradan ulaşılabilir. Tanımı ilk kez 1980'li yıllarda Almanya’da yapılan ''kadın müzesi''nin, şu anda içinde İstanbul Kadın Müzesi'nin de olduğu 70'den fazla müze ile dünyada örneklerine rastlamak mümkün. 2012 yılında dijital ortamda açılan İstanbul Kadın Müzesi ise, aynı zamanda bir kent müzesi olarak faaliyet gösteriyor. Müzenin içeriği ve faaliyetleri buradan incelenebilir. Uluslararası Kadın Müzeleri Konferansı 20-22 Ekim tarihleri arasında İstanbul Salt Galata'da gerçekleşecek. İstanbul Kadın Müzesi ve Bilgi Üniversitesi İletişim Fakültesi iş birliğiyle gerçekleşecek ''Kadın Müzesi: Toplumsal Bellek Merkezi ve Kapsayıcı Mekan'' başlıklı konferansta, kadın müzelerinin 21. yüzyılda toplumsal değişimdeki yol açıcı etkileri kadın müzesi müdürleri, küratörler, sanatçılar, akademisyenler, aktivistler ve kadın örgütlerinin katılımıyla tartışılacak. Danimarka, Japonya, Avusturya, İtalya, Türkiye ve İsveç'ten birer kadın müzesi, Almanya ve Amerika Birleşik Devletleri'nden ikişer kadın müzesi küratörleri ve yöneticileriyle temsil edilecekler. İstanbul Kadın Müzesi küratörü Meral Akkent, Uluslararası Müzeler Konseyi Başkanı Suay Aksoy'un açılış konuşmalarıyla başlayacak konferans, kadın müzelerinin düşünce ve eylem alanı yaratan çalışma stratejilerinin tartışılacağı oturumlarda, toplumun dışlanan birey ya da topluluklarının kültürel temsile nasıl dahil edildiği, görmezden gelinenlerin kültürel katılımı ve görünürlülüğünün nasıl sağlandığı örneklenecek. SALT Galata ev sahipliğinde yapılacak konferansta sunumlar, paneller ve atölye çalışmalarına ek olarak, konferans mekanındaki fuayede katılımcı müzelerin çalışmalarını tanıtan filmler de gösterilecek. Konferans programına ve katılımcıların bildiri özetlerine buradan ulaşılabilir. Tanımı ilk kez 1980'li yıllarda Almanya’da yapılan ''kadın müzesi''nin, şu anda içinde İstanbul Kadın Müzesi'nin de olduğu 70'den fazla müze ile dünyada örneklerine rastlamak mümkün. 2012 yılında dijital ortamda açılan İstanbul Kadın Müzesi ise, aynı zamanda bir kent müzesi olarak faaliyet gösteriyor. Müzenin içeriği ve faaliyetleri buradan incelenebilir. Antalya Film Festivali'nin afişi belli oldu
Bu yıl 53'üncüsü gerçekleştirilecek Uluslararası Antalya Film Festivali'nin afişi açıklandı. Altın Portakal Venüs heykelinin ana temasını oluşturduğunu afişte, Antalya'nın simgeleri olan Antalya Kalesi, Yivli Minare, Saat Kulesi, Antalya'nın parkları, Hadrianus Kapısı, Cam Piramit gibi tarihi ve kültürel simgeler bulunuyor. Afişte, "Sinemanın Işığı Antalya'dan Yükselir" sloganı yer alıyor.20 afiş arasından seçildi Festival direktörü Elif Dağdeviren, 20 alternatif arasından bu yılki afişi belirlediklerini söyledi. İki yıldır afişlerde ve görsel öğelerde Altın Portakal ödülünü öne çıkardıklarını ifade eden Dağdeviren, büyük ödül olan Altın Portakal'a ulaşmak için ciddi emek harcanması gerektiğinin altını çizdiklerini kaydetti. Dağdeviren, "Bu sene Antalya Büyükşehir Belediye Başkanı ve Festival Başkanı Menderes Türel'in Antalya'yı sinema başkenti haline dönüştürmek hedefinden ve bu hedefe yönelik başlatmış olduğu çalışmalardan yola çıkarak biz de bütün dünyaya bu kez afişimiz aracılığıyla sinemanın ışığı Antalya'dan yükselir diyoruz" dedi. Şehir Tiyatroları’nda 11 oyuncu işe geri alındı
Şehir Tiyatroları’nda işten çıkarılan 20 oyuncudan 11’i işlerine geri çağrıldı. Şehir Tiyatroları yönetimiyle kurumda buluşan sanatçılar, yetkililerden işe geri alındıklarını öğrendi. İşten çıkarılan 20 kişiden Berna Adıgüzel, Sinem Özlek, Mert Aykul, Nilay Yazıcıoğlu, Lale Kabul, Ada Alize Ertem, Selin Türkmen ve Senem Oluz’un da aralarında bulunduğu 11 sanatçı dün Şehir Tiyatroları yöneticilerinin bilgilendirmesiyle işlerine geri döndü. Evrensel'den Sevda Aydın'ın haberine göre, kurumda yapılan toplantıda kalan arkadaşlarının neden işlerine dönmediklerini soran oyuncuların yönetimden "İşe iade için bize teslim edilen listede sadece sizler varsınız. Kalanlarla ilgili bilgimiz yok" yanıtını aldığı öğrenildi. Bazı sanatçılar işten atma sonrası işe iade davası açmıştı. İşe iadesi yapılmayan isimlerden biri de sanatçı Ümit Bülent Dinçer. Dinçer, 11 kişinin geri alınmasının olumlu bir gelişme olduğunu belirtirken, “Ama neden tamamının geri alınmadığını merak ediyoruz. En kısa zamanda kalan arkadaşlarımızın da işlerine iade edilmesini bekliyoruz” dedi. Şehir Tiyatroları’nda yönetmenlik ve oyunculuk yapan Engin Alkan ise konuyu “Şehir Tiyatroları'nda işten çıkarılan sanatçıların yarısı için hatadan dönüldü. Peki diğer yarısı? Bardağın yarısı boş! Anlamsızca... Hala...” şeklinde değerlendirdi. Yılın ilk Oscar ödülü Jackie Chan'ın
Sinema dünyasının en prestijli ödüllerinden Oscar'ı dağıtan Sinema Sanatları ve Bilimleri Akademisi, yılın ilk ödüllünü Hong Konglu oyuncu ve dövüş ustası Jackie Chan'a verdi. Akademi'den yapılan açıklamada oyuncu, yazar, yönetmen ve dövüş ustası 62 yaşındaki Chan'ın, sinema dünyasındaki "olağanüstü başarılarından" dolayı onur ödülüne layık görüldüğü belirtildi. Çin'deki iç savaştan kaçan ve Hong Kong'a sığınan bir ailenin çocuğu olarak 1954'te dünyaya gelen Chan, oyunculuk kariyerine henüz beş yaşındayken başlamıştı. Dövüş sanatları ve akrobasi eğitimi alan Chan, 1978'teki "Snake in the Eagle's Shadow" filmiyle dünya çapında ün kazanmıştı. Çok sayıda albüm de çıkaran Chan, 150'den fazla filmde rol almıştı. Forbes dergisi, geçen yıl yaklaşık 61 milyon dolar gelire sahip Chan'ın en çok kazanan aktörler arasında yer aldığını duyurmuştu. Onur ödülünün diğer sahipleri Sinema Sanatları ve Bilimleri Akademisi, bu yılki diğer onur ödüllerine 1963'te "Lawrence of Arabia" filmiyle En İyi Film Kurgusu alanında Oscar kazanan Anne Coates, yönetmen Lynn Stalmaster ve belgesel yapımcısı Frederick Wiseman'ı layık gördü. Akademi Başkanı Cheryl Boone Isaacs, onur ödülü sahiplerinin her birinin "kendi alanında öncü ve efsane" olduğunu vurguladı. Onur ödülleri, kasım ayında yapılacak bir törenle sahiplerine teslim edilecek. Sinema Sanatları ve Bilimleri Akademisi, 2009 yılından bu yana "Governors Ödülleri" olarak da bilinen onur Oscarlarını dağıtıyor. Onur Oscarına layık görülenler arasında Lauren Bacall, Angelina Jolie, Oprah Winfrey ve Steve Martin de bulunuyor. ‘Yerli ve milli tiyatro' Meclis'e taşındı
CHP Genel Başkan Yardımcısı ve İzmir Milletvekili Zeynep Altıok, Devlet Tiyatroları Genel Müdürü Nejat Birecik'in, Devlet Tiyatrolarında bu yıl “sadece yerli oyunlara sahnelerimizi açıyoruz” açıklaması üzerine yazılı soru önergesi vererek konuyu meclis gündemine taşıdı. Altıok önergesinde, Demokrasiye sahip çıkmak adına “sadece yerli oyunlarla sahnelerimizi açıyoruz” sözlerinin, sanatın güncel siyasetin üstündeki konumuna aykırılık teşkil etmekte olduğunu ve hedefi olan duyarlı insana giden yolu adeta tıkadığını belirtti. Zeynep Altıok'un yazılı soru önergesi şöyle; Devlet Tiyatroları Genel Müdürü Necat Birecik’in, 15 Temmuz darbe girişimini işaret ederek “milli, manevi duyguları pekiştirmek için hümanist vatan milliyetçisi sanatçılar olarak vatan bütünlüğüne, birliğine katkıda bulunmak amacıyla sadece yerli oyunlarla sahnelerimizi açıyoruz” gerekçesiyle bu yıl sadece “yerli oyunlar” sergileneceğine yönelik açıklaması yazılı ve görsel basında yer almıştır. Daha sonra Devlet Tiyatroları resmi sitesinde yalnızca ilk turda yerli oyunlarla perdelerin açılacağı, sonrasında yabancı oyunlara da yer verileceği duyurulmuştur. Ancak, “15 Temmuz darbe girişimi halkımızın demokrasi tercihini açıkça ortaya koymuştur. Takdir edilir ki demokrasi, yerli ve milli kalıplara sığmayacak kadar evrensel bir değerdir. Demokrasimize sahip çıkmak adına “sadece yerli oyunlarla sahnelerimizi açıyoruz” sözleri, sanatın güncel siyasetin üstündeki konumuna aykırılık teşkil etmekte, hedefi olan duyarlı insana giden yolu adeta tıkamaktadır. Sanat siyasetten bağımsızdır. ‘HAMLET OYUNU İZLEYİCİSİNİ VATANI YIKMAYA MI ÇAĞIRIR?’ Bu çerçevede; 1- Bu uygulama ile sanatın evrenselliğini hiçe sayan sanata siyaset karıştıran bu açıklama Birecik'in kendi inisiyatifi midir? Yoksa siyasi iradenin bir talimatını mı yerine getirmektedir? 2- Devlet Tiyatroları yasası gereğince, her sezon oynanan yerli oyunların yabancı oyunlara göre ağırlıklı bir yer tutması görevi ortadadır. Yasa maddeleri ise açıktır: a) Türk oyun sanatının yurt içinde gelişmesi, ilerlemesi ve yurt dışında yayılmasını sağlamak, duyurmak ve tanıtmak b) Türk halkının dil ve kültürünü, yurt ve güzellik sevgisini, toplumun genel eğitim çizgisini yükseltmek c) Türk halkının kültürünü destekleyerek temel değerler üzerinden doğru yargılara varmasını sağlamak d) Yerli yazarların yetiştirilmesine yardımcı olmak, Türk yazarlarının eserlerinin yabancı ülkelerde tanıtılmasını sağlamak e) Dünya klasiklerini, tiyatro sanatındaki yenilikleri tanıtmak f) Yabancı sanat adamlarıyla işbirliği yaparak, ülkemiz ve diğer ülkeler arasındaki kültürel işbirliğinin gelişmesine katkıda bulunmaktır. Yasa maddesi ortadayken, daha önce de Devlet Tiyatroları perdelerini ilk turda yerli oyunlarla açmışken Devlet Tiyatroları Genel Müdür Vekilinin yaptığı manipülasyon neyin nesidir? Yoksa Genel Müdür Vekili kurumun yasasını bilmemekte midir? Kurumun yasasını bilmeyen, farkında olmayan bir genel müdür vekilinin tiyatro sanatının gerektirdiği liyakatten yoksun olduğu ne zaman fark edilecektir? 3- Tiyatro yöneticiliği için gerekli yetkinliğin ölçütü formasyon ve performansı belirsizlikle dolu Birecik’in açıklamasında yabancı oyunların tümüyle yok sayılması algısının yaratılmak istendiği görülmektedir. Bunun gerekçesi nedir? 4- “Vatan bütünlüğüne katkı için yerli oyunlarla sahnelerimizi açıyoruz” denmektedir. Birlik beraberlik ve vatan bütünlüğü yabancı bir oyunla neden anlatılamasın? Örneğin Shakespeare’in yazdığı Hamlet oyunu izleyicisine vatanın birliğini ve bütünlüğünü tehdit etmeye, vatanı yıkmaya mı çağırır? Yoksa iktidardaki çatışmanın vatanı zaten yıkacağını mı gösterir? 5- “Kaba siyaset rutubet gibidir sanatı çürütür, işimiz incelikli sanatçı bilinciyle estetik üretmek. Bu nedenle devlet tiyatroları, kaba siyasetten uzak incelikli sanatçı sorumluluğuyla halkıyla bütünleşerek çalışmaya devam edecek.” cümlesi yabancı oyunları ayırt etmeksizin kaba siyaset ile bağdaştırarak yok saymakta ve kaba bir siyasi anlayışla sanata müdahale etmektedir. “İncelikli sanatçı” tespiti için belirlenmiş kriterler var mıdır? Bu kriterler hangi otorite tarafından saptanmaktadır? 6- “Hümanist vatan milliyetçisi” tanımı ne demektir? Bir Devlet Tiyatrosu Müdür Vekili’nin sosyolojiyle bağdaşmayan, uzaktan yakından ilgisi olmayan açıklamalar yapması nasıl açıklanabilir? Benzer bir açıklama örneğin İngiltere’de yapılsa Kültür Bakanı’nın tepkisi sizce hangi yönde olurdu? Edebiyat tutkunları için alfabetik olarak sıralanmış belgeseller
Listekitap'tan Can Uçar'ın içeriğine göre en çok sevilen yerli edebiyatçılardan, yabancı edebiyatçılara kadar bir çok belgesel alfabetik olarak sıralanmıştır. Not: Edebiyatçılar alfabetik sıraya göre sıralanmıştır. (Soyadı değil, ilk adlarına göre) Not 2: Belgeseller üç bölümden oluşuyor. İlk bölümde Türk, ikinci bölümde de dünya edebiyatçıları mevcut. Son bölümde ise nette türkçesini bulamadığım önemli dünya yazarlarının ingilizce biyografilerini ekledim. Not 3: İstediğiniz belgeseli programsız indirebilmek için linkteki "youtube" kısmının önüne "ss" eklemek kafi. örneğin: "https://www.ssyoutube.com/........" gibi. 1.Bölüm: Türk Edebiyatı  Abdürrahim Karakoç: Keşke Olmasaydı   Ahmet Hamdi Tanpınar: 1-Portreler Galerisi 2-Şehirler ve Yüzler   Ahmet Ümit: Yazının Ustaları   Aslı Erdoğan: İnsan Manzaraları   Attila İlhan: 1- Büyük Yolların Haydutu 2- Önce Şiir Vardı 3- Portreler Galerisi   Aziz Nesin: 1- Akıntıya Karşı 2- Simurg   Behçet Necatigil: 1- Önce Şiir Vardı 2- Ayrıntı Sandığı 3- Şehirler Ve Yüzler   Cahit Zarifoğlu: 1- Yedi Güzel Adam 2- İz Bırakanlar   Can Yücel: Şehirler Ve Yüzler   Cemal Süreya: 1- Portreler galerisi 2- Şiirbaz   Cemil Meriç: 1- Türkiye'nin Ruhu Cemil Meriç 2- Şehirler Ve Yüzler   Ece Ayhan: Portreler Galerisi   Edip Cansever: Portreler Galerisi   Elif Şafak: İnsan Manzaraları   Evliya Çelebi: Kentler ve Gölgeler   Fuzuli: Fuzuli Belgeseli   Haldun Taner: Şehirler ve Yüzler   Halide Edip Adıvar: Kentler ve Gölgeler   Halikarnas Balıkçısı-Cevat Şakir Kabaağaçlı: Şehirler ve Yüzler   Karacaoğlan: Ulu Ozanlar-TRT   Mehmet Akif Ersoy: 1- TRT Belgeseli   Mevlana: 1- Mevlana - Aşkın Dansı 2- Mevlana Ve Şems Tebrizi 3- Yabancıların Gözünden Mevlana   Murathan Mungan: İnsan Manzaraları   Namık Kemal: Evvel Zaman Sohbetleri - Namık Kemal   Nazım Hikmet: 1- Bir Yudum İnsan, 2- İnsan Manzaraları, 3- Şehirler Ve Yüzler, 4- Kentler Ve Gölgeler 5- Nazım Hikmet Ran   Neyzen Tevfik: Evvel Zaman Sohbetleri   Oğuz Atay: 1- Kurmaca Dünyanın İpliğinde Bir Koza 1 2- Kurmaca Dünyanın İpliğinde Bir Koza 2   Orhan Kemal: 1- Ayrıntı Sandığı 2- Yazının Ustaları 3- Şehirler Ve Yüzler   Orhan Pamuk: İnsan Manzaraları   Orhan Veli Kanık: 1- Şiirbaz 2- Yaşamı Ve Şiirleriyle Orhan Veli   Pir Sultan Abdal: Ulu Ozanlar-TRT   Refik Halid Karay: Şehirler ve Yüzler   Rıfat Ilgaz: Yüz Yıllık Çınar   Sabahattin Ali: 1- Şehirler Ve Yüzler 2- Sabahattin Ali Ve Kürk Mantolu Madonna 3- Boş Zamanlar   Sait Faik Abasıyanık: 1- Portreler Galerisi 2- Şehirler Ve Yüzler   Sezai Karakoç: 1- Yedi Güzel Adam 2- Sezai Karakoç   Tevfik Fikret: Evvel Zaman Sohbetleri - Tevfik Fikret   Turgut Uyar: 1-Şiirbaz 2-Boş Zamanlar   Yahya Kemal Beyatlı: Ayrıntı Sandığı   Yaşar Kemal: İnsan Manzaraları   Yunus Emre: Bir Veli Yunus Emre - TRT Belgeseli   Yusuf Atılgan: 1- Evvel Zaman Sohbetleri - Yusuf Atılgan 2- Boş Zamanlar - Yusuf Atılgan   2. Bölüm : Dünya Edebiyatı: - Amin Maalouf: Kentler ve Gölgeler - Beyrut - Berthold Brecht : Kentler ve Gölgeler - Berlin - Carlo Goldoni: Kentler ve Gölgeler - Venedik - Dante Alleghieri: Kentler ve Gölgeler - Floransa - Franz Kafka : Kentler ve Gölgeler- Prag - Fredrich Nietzche: Kentler ve Gölgeler - Leipzig - Fyodor Mihailoviç Dostoyevski : Kentler ve Gölgeler - St Petesburg - George Bernard Shaw - Kentler ve Gölgeler - Dublin - Hafız Şirazi: Kentler ve Gölgeler - Şiraz - İbni Rüşd: Kentler ve Gölgeler - Cordoba - James Joyce : Kentler ve Gölgeler - Dublin - Jean Paul Sartre: Kentler ve Gölgeler - Paris - Karl Marx : Kentler ve Gölgeler - Trier - Konstantinos Kavafis: Kentler ve Gölgeler - İskenderiye - Maksim Gorki: Kentler ve Gölgeler - Tiflis - Miguel De Cervantes: Kentler ve Gölgeler - Madrid - Nikolay Gogol: Kentler ve Gölgeler - Kiev - Nikos Kazancakis: Kentler ve Gölgeler - Girit - Paul Bowles: Kentler ve Gölgeler - Tanca - Sir Arthur Conan Doyle: Kentler ve Gölgeler - Edinburgh - Sylvia Plath: Sylvia Plath - Wolfgang Borchert: Wolfgang Borchert   3. Bölüm: İngilizce Belgeseller: - William Shakespeare - Virginia Woolf - Oscar Wilde - William Blake - Aleksandr Soljenitsin - Edgar Allan Poe - Ernest Hemingway - J.D. Salinger - Jorge Luis Borges - Gabriel Garcia Marquez      Adana Film Festivali'nde jüri üyeleri belli oldu
Bu yıl 19 – 25 Eylül tarihlerinde yapılacak olan 23.Uluslararası Adana Film Festivali’nde Ulusal Uzun Metraj Film Yarışması’nın jüri üyeleri belli oldu. Sinema ve sanat dünyasının önemli isimlerinin yer aldığı jüride, jüri başkanlığını ünlü yönetmen ve senaryo yazarı Tayfun Pirselimoğlu yapacak. Ayrıca Jüride yönetmen Emin Alper, görüntü yönetmeni Türksoy Gölebeyi ve oyuncular Hatice Aslan ve Muhammet Uzuner yer alacak. PEK ÇOK ÖDÜL ALDI Yarışmanın Jüri Başkanı Tayfun Pirselimoğlu, sinemamızın son yıllardaki en başarılı yönetmenlerinden biri olarak tanınıyor. Pirselimoğlu, birçok kısa ve uzun filmin senaryosunu yazarak, sinema kariyerine başladı. Yönettiği ilk uzun metraj filmi olan 2002 yılı yapımı ‘Hiçbiryerde’ ile birçok ulusal ve uluslararası film festivalinde ödüller kazandı. ‘Rıza’ (2007), ‘Pus’ (2009) ve ‘Saç’ adlı filmlerden oluşan ‘Vicdan ve Ölüm’ temalı üçlemesi ise bu filmin ardından geldi. Hem senaryosunu yazdığı hem de yönettiği son filmi ‘Ben O Değilim’ ile İstanbul Film Festivali’nde ‘En İyi Film’ ve Roma Film Festivali’nde ‘En İyi Senaryo’ ödülünü kazanan Tayfun Pirselimoğlu, ‘Çöl Masalları’, ‘Kayıp Şahıslar Albümü’, ‘Malihulya’, ‘Şehrin Kuleleri’ adlı romanların ve ‘Otel Odaları’ adlı öykü kitabının da yazarıdır. ABLUKA’NIN YÖNETMENİ Pirselimoğlu’na jüride eşlik edecek bir diğer isim ise son yıllarda sinemamızın en dikkat çekici iki yapımına imza atan yönetmen Emin Alper. Aynı zamanda akademisyenlik de yapan Alper, 22. Uluslararası Altın Koza Film Festivali’nde ‘Abluka’ filmiyle ‘En İyi Film’ ve ‘Adana İzleyici Ödülü’ kazandı. ‘Abluka’, Venedik 2015’te ana yarışmada Türkiye’yi temsil etti ve ‘Jüri Özel Ödülü’ ile döndü. Alper, ilk uzun metraj filmi ‘Tepenin Ardı’ ile de birçok festivalden ödüller kazanmıştı. SİVAS’I ÇEKTİ Yine geçtiğimiz yıl Altın Koza Film Festivali’nden ‘Kar Korsanları’ filmiyle ‘En İyi Görüntü Yönetmeni’ ödülünü alan Türksoy Gölebeyi jüride görev yapacak bir diğer isim. Gölebeyi, ‘Sivas’, ‘Yeraltı’, ‘Nar’ ve ‘Ses’ gibi birçok başarılı filmde görüntü yönetmeni olarak çalıştı. ÖDÜLLÜ OYUNCU ‘Vücut’ filmiyle 18. Uluslararası Altın Koza Film Festivali’nde ‘En İyi Kadın Oyuncu ödülü alan başarılı oyuncu Hatice Aslan, diğer bir jüri üyesi olarak Adana’da bulunacak. Nuri Bilge Ceylan’ın yönettiği ve Cannes’dan ödülle dönen ‘Üç Maymun’ filmindeki başarılı performansıyla hafızalara kazınan Aslan, ‘Kıskanmak’, ‘Şark Oyunları’, ‘Son’ gibi sinema filmlerinde ve birçok TV dizisinde oyunculuk yaptı. Sergilediği başarılı oyunculukla dikkatleri üzerine çektiği ‘Bir Zamanlar Anadolu’da’ filmiyle Sadri Alışık Ödülleri’nde ‘En İyi Erkek Oyuncu’ ödülü kazanan Muhammet Uzuner de jüride görev yapacak. Tiyatro çalışmaları ile de tanınan Uzuner’in rol aldığı filmler arasında ‘Dolanma’, ‘Light Years’, ‘Küf’, ‘Yurt’, ‘Görünmeyen’, ‘Münferit’ gibi başarılı yapımlar ve TV dizileri bulunmaktadır. 12 FİLM ALTIN KOZA ÖDÜLLERİ İÇİN YARIŞACAK 23. Uluslararası Adana Film Festivali Ulusal Uzun Metraj Film Yarışması’nda 12 film, Altın Koza ödülleri için mücadele edecek. Yarışmada, Erhan Tuncer’in ‘Ağustos Böcekleri ve Karıncalar’, Mehmet Can Mertoğlu’nun ‘Albüm’, Kıvanç Sezer’in ‘Babamın Kanatları’, Handan Öztürk’ün ‘Bana Git De’, Hiner Saleem’in ‘Dar Elbise’, Çağdaş Çağrı’nın ‘Geçmiş’, Yüksel Aksu’nun ‘İftarlık Gazoz’, Reha Erdem’in ‘Koca Dünya’, Güven Beklen’in ‘Mehmet Salih’, Çağan Irmak’ın ‘Nadide Hayat’, Derviş Zaim’in ‘Rüya’ ve Cemil Ağacıkoğlu’nun ‘Tarla’ isimli eserleri yer alıyor. Ödüller, 24 Eylül Cumartesi gecesi yapılacak Ödül Töreni ile sahiplerini bulacak. Tören, saat 20.00’da Çukurova Üniversitesi Kongre Salonu’nda yapılacak. Sunuculuğunu Ceyda Düvenci ve Cem Davran’ın yapacağı törende, oyunculuğu ve sesiyle hafızalara kazınan Zuhal Olcay, ünlü müzik adamı Selim Atakan’ın piyanosu eşliğinde bir dinleti sunacak. Felsefeciler İstanbul'da buluşuyor
Uluslararası Felsefe Enstitüsü bu yıl etkinliklerini 6-9 Eylül tarihleri arasında İstanbul'da gerçekleştirecek.  Gazete Duvar'ın haberine göre, her yıl farklı bir ülkede düzenlenen Uluslararası Felsefe Günleri’ne bu yıl İstanbul ev sahipliği yapacak. Caddebostan Kültür Merkezi-Büyük Salon’da ve Maltepe Üniversitesi-Marma Kongre Merkezi’nde yapılacak kongreye, Romanya Millî Eğitim ve Bilimsel Araştırma Bakanı ve aynı zamanda Uluslararası Felsefe Enstitüsü üyesi Prof. Dr.Mircea Dumitru, Enstitüsü Başkanı ve Maltepe Üniversitesi Felsefe Bölümü Öğretim Üyesi Prof. Dr. İoanna Kuçuradi, Enstitüsü Genel Sekreteri Prof. Dr. Bernard Bourgeois başta olmak üzere dünya çapında isim yapmış birçok felsefeci katılacak. Bu yılın konusu “Değer, Değerler ve Anlam” olarak belirlenen etkinliklerin açılış oturumu, 1., 2. ve 4. oturumlar ile kapanış oturumu Caddebostan Kültür Merkezinde, 3., 5. ve 6. oturumlar Maltepe Üniversitesi, Marma Kongre Merkezinde yapılacak.‘NEYE KARŞI DEVRİM? VE NE İÇİN?’ Hürriyet yazarı Doğan Hızlan ise bugünkü yazısında IIP Başkanı Prof. Dr. Ionna Kuçuradi’nin konuşmasından bir bölüme yer verdi. İşte o bölüm: “Genç bir erkeğin yahut kadının neden bir intihar bombacısına dönüştüğünü hiç düşündünüz mü? İntihar bombacılarının sayısı geometrik olarak yükselip dünyaya yayıldıklarından, zamanımızın bu olgusunu derinlemesine düşünmeli ve açıklamalıyız. Bu tarihi anda bu insanların neden insanları rastgele öldürürken kendileri de ölmekten çekinmediğini açıklamak zorundayız. (…) Bu meseleye dair düşüncelerimin belirli sonuçlarını bugün size aktarmaya çalışacağım. Bu sonuçlar beni, ‘Değer, Değerler ve Anlam’ şeklindeki başlığını formüle etmeye ve size bunu teklif etmeye de götürdü. Doğrudan ve çok basitleştirerek söylemek gerekirse, intihar bombacıları olgusunu, temelde, kafalarında değer kavramlarına dair kavramsal karmaşaların hüküm sürdüğü insanların anlam arayışının bir ifadesi olarak görüyorum. Biraz geçmişe dönmeme izin verin: 1976’da, yani tam 40 yıl önce yazdığım ve Kahire’de düzenlenen Birinci Afro-Asya Felsefe Konferası’na sunduğum bir makalede sormuştum: ‘19. yüzyıl 20. yüzyıla ne aktardı? Eğer radikal bir değişimin müdahalesi olmazsa, 20. yüzyıl 21. yüzyıla görünüşe göre ne aktaracak?’ Ardından şu cevapları vermiştim: Bu iki soruyu dünya ölçeğinde ele almaya çalışırsak, ‘revolt’ (devrim, isyan) sözcüğü her ikisi için de çok muhtemel bir cevap olabilir. 19. yüzyıl 20. yüzyıla devrimin gerekliliği fikrini aktarmıştır ve bu fikir, canice devrimin -başkaldırının- çağın geleneği haline geldiği noktaya dek, tedricen bir gerçeklik haline gelmiştir. Ve 20. yüzyılın bir sonraki yüzyıla aktaracağı da, -eğer uluslararası siyasette bir ‘devrim’ yoluyla radikal değişimler yaşanmazsa- temelde bu gelenek olacaktır. Neye karşı devrim? Ve ne için?”  Yükselişte bir yönetmen
2010 yılında ‘Aşk ve Küller’ (Blue Valentine)izleyenlerin kalbini parçaladığında, herkes bu filmden bahsediyordu. Genç bir yönetmenin elinden bu kadar hakiki ve can yakan bir film çıkması şaşırtıcıydı. Derek Cianfrance küçük bir bütçeyle, tek bir sahneyi bile yeniden çekmeden, oyunculardan inanılmaz performanslar alabildiği doğaçlamalarla dolu bir film çıkarmıştı ortaya. Steven Spielberg de filmin hayranlarındandı. Yönetmenle bir etkinlikte karşılaştığında ona 2010 yılında en sevdiği filmin ‘Aşk ve Küller’ olduğunu söylemiş ve ardından da Dreamworks için kapıları aralamıştı. Uyarlama bir senaryo üzerine çalışmak isterse Dreamworks’ün haklarını aldığı birkaç kitabı ona vermişti. Cianfrance’nin üçüncü filmi 2012 tarihli ‘Babadan Oğula’dan sonra (The Place Beyond the Pines), işte o kitaplardan biri olan ‘Hayat Işığım’ (The Light Between Oceans) nihayet karşımıza çıkıyor. Michael Fassbender ve Alicia Vikander’in başrolde olduğu film, yönetmenin ilk stüdyo filmi. Filmin çekim hikayelerine bakılırsa Cianfrance, stüdyo şemsiyesi altında da olsa kendi bildiği sinemanın izini süreceğe benziyor. Ancak yeni koşullar, yönetmenlik tarzını nasıl etkileyecek merak konusu. Cianfrance’nin dünyası 1974 Colorado doğumlu Cianfrance, henüz 13 yaşında kamerayı eline alıp kısa filmler çekmeye başlamıştı. Ortaokuldayken ‘Creepshow’ gibi korku filmlerini yüzlerce kez tekrar izliyor ve kamera hareketlerini ezberliyordu. Liseyi bitirdiğinde 20’nin üzerinde kısa filmi vardı. Colorado Üniversitesi’nde, Stan Brakhage ve Phil Solomon gibi deneysel sinemanın efsane yönetmenlerinden öğrenim gördükten sonra, ilk uzun metraj filmi ‘Brother Tied’ı 23 yaşında çekti. Film ufak çapta da olsa ödüller kazandı ama Cianfrance kendi filmini fazla stilize buluyor ve yönetmenliğini beğenmiyordu. Bu filmin hemen ardından ‘Aşk ve Küller’in ilk senaryo taslağını yazdı. Ancak finansman bulup projeyi hayata geçirmesi için tam 12 sene beklemesi gerekecekti. Cianfrance bu süre boyunca sürekli olarak senaryoyu yeniden yazmaya devam etti ve filme tam 66 senaryo taslağı üretti. Arada geçen bu 12 yıllık süre belki de Cianfrance’nin sonradan şahit olacağımız yönetmenlik tarzı için kilit bir önem taşıyordu. Cianfrance bu dönemi ağırlıkla TV için belgeseller çekerek geçirdi. Belgesel yönetmenliğiyle kazandığı tecrübe, fikirlerini de olgunlaştırmaya başladı. Israrlı bir şekilde yönetmenliğini fazlalıklardan arındırmaya çalışıyor ve en temele inmek istiyordu. Nihayetinde peşinde olduğu asıl şeyin, kurmaca bir evrenin içinde de olsa sahnelenmiş gibi olmayan, hakiki ve doğal anları yakalamak olduğunu fark etti. Bunun için de elinde bir megafonla dev setleri yöneten bir yönetmen ekolünün zıt istikametine gitmeliydi: Küçük bir çekim ekibi; samimi ve doğal bir ortam; oyuncuların yakınına girmekten çekinmeyen bir kamera; sahtelikten uzak durabilmek için bol bol doğaçlama. Düşük bütçeyle çekim koşulları ve kamera konusunda John Cassavates, ışık kullanımı konusunda korku sinemasından öğrendikleri bir kılavuz gibi yanındaydı. Bu sayede son iki filminde izleyiciyi manipüle etmeyen, duygusal gücü yüksek, nüanslarla dolu bir sinema ortaya çıkıyordu. Buna benzer hikayelerle bağımsız sinemada parlayan pek çok yönetmenin, stüdyo filmlerine geçiş evresinde yaratmaya alıştıkları o duygusal yoğunlukta tökezlediklerine şahit olmuşuzdur. Cianfrance’nin de asıl gücü, mütevazı görsel tercihlerle, gündelik hayatın minik anlarının toplamından ortaya yoğun bir duygu çıkartmaktı. Şimdi ‘Hayat Işığım’la bu duyguları, adeta David Lean’in epikliğini gerektiren bir düzeyde de yaratabilecek mi? Asıl merak konusu bu. Bana kalırsa yönetmenlikten ziyade, ilk kez kendi yazdığı özgün bir hikayeyi değil de bir uyarlama senaryoyu çekmiş olması bu sorunun cevabını belirleyecek asıl faktör. KüçükÇiftlik Park’ta dostlarla bir aradayız
BirGün’lük Festival 2016’ya sayılı saatler kaldı. Gelenekselleşerek bu yıl üçüncüsü düzenlenen festivalde mekân değişikliği yapıldı. BirGün’lük Festival, Sarıyer Life Park yerine Maçka KüçükÇiflik Park’ta gerçekleşecek. İki sahne olarak düzenlenen festival yine dopdolu. Nazan Öncel, Pinhani, Mor ve Ötesi, Ceylan Ertem, Sattas, Adamlar, Mehmet Erdem ve Niyazi Koyuncu’nun sahne alacağı festivalde bir de ikinci sahne kurulacak. Moğollar, Kurtalan Ekspres, Metin Kemal Kahraman ve daha birçok sanatçının ve müzik grubunun sahne alacağı ikinci sahne de, festivale katılanlara güzel anlar yaşatacak.Festival alanına nasıl gidilir? 1- Taksim, Kabataş ve Nişantaşı’na yürüme mesafesinde olan ve Maçka sınırları içerişinde bulunan festival ve konser alanına ulaşmak son derece kolay.2- KüçükÇiftlik Park, İnönü Stadyumu’nun yanından Nişantaşı’na çıkan Kadırgalar Caddesi üzerindedir.3- Toplutaşıma araçları ile gelmek için Taksim yönünden Şişli yönüne giderken Harbiye durağına, metro ile gelirken Osmanbey durağına yürüyüş mesafesindedir4- Anadolu yakasından gelmek isteyenler vapurla Beşiktaş iskelesine geçip oradan yürüyerek veya taksiyle alana gelebilirler.5- Bir diğer alternatif ise metrobüs ile Cevizlibağ durağında inip, Zeytinburnu-Kabataş Tramvay hattına aktarma yaparak son olarak Kabataş durağından ulaşımdır.Otopark sorunu var mı? KüçükÇiftlik Park’ın önünde 200 araçlık İspark Otoparkı vardır. Ayrıca etrafındaki otel ve AVM’lerin vale hizmetleri de kullanılabilir. Bilindiği üzere BirGün’lük Festival iki senedir LifePark’ta düzenleniyordu. Son gün son dakikaya kadar BirGün’lük Festival’in aynı yerde yapılabilmesi için elimizden geleni yaptık ancak maalesef bir noktada tıkandık. Mekânda 2-3 hafta önce yaşanan üzücü olayın etkileri, festivalin müzik dışındaki tüm diğer unsurlarının festivalden çekilmesine sebep oldu. Teknik, lojistik, ekonomik ve operasyonel anlamda yaşanan zorluklar bize iki seçenek bırakıyordu. Festivale bu sene ara vermek ya da KüçükÇiftlik Park’a taşımak. Bir arada olmaya en çok ihtiyaç duyduğumuz şu günlerde tercihimiz etkinliği iptal etmek değil, #biraradayız diyen okurlarımızla beraber olmak oldu. Bu sebeple üzülen, canı sıkılan okurlarımızdan, festival katılımcılarımızdan özür dileriz. Seneye tekrar büyük ve yeşil alanda olma ümidiyle... Bilet için I http://www.biletix.com/etkinlik/TKBIH/TURKIYE/tr  İnsana yeryüzünün nazarı değmeli
Bir sabah uyanmış ve bir de bakmışsınız, size nazar değmiş; diyelim ki Gregor Samsa misali bir böceğe dönüşmüşsünüz. Bildiğiniz tüm kalıp davranışları, klişeleri, replikleri unutmuş ve yitirdiğiniz duyularınıza yeniden kavuşmuşsunuz. Binlerce gözünüzle yeryüzüne bakıyor ve keşfetmek için duyargalarınızla dokunuyorsunuz her şeye.  O kadar yüklüyüz ki basma kalıp düşünceler, davranışlar, önyargılar ve imgelerle, kat kat tabakaların altında ezilmişiz. Bu ezik varlık, hiç de umut vaad etmiyor. Sabit bir insan doğası olamayacağına göre sabit bir insan kavramı da olamaz elbet, ama “insan, hâlâ insan mı?” diye sormalıyız kendimize. Deleuze ve Guattari, basit bir kavramın olmadığını ve her kavramın bir çokluk olduğunu söyledikten sonra, “her kavramın, bileşenlerinin toplamı tarafından tanımlanan düzensiz bir konturu vardır” diye ekliyorlar (Felsefe Nedir?). Dolayısıyla kavramların konturlarını kompozisyonu belirliyor. İnsan kavramının izini, ilk ortaya çıktığı zamandan bugüne dek sürersek, bileşenlerinin değişmesiyle birlikte konturlarının da değiştiğini görebiliriz. Görebiliriz derken, zihin gözünü kastediyorum, yani “theoria”yı. “Nazar değmesin” deriz ya, nazar değdirmeden de “nazariye”, yani “teori” olmuyor, çünkü Yunanca “theoria”nın anlamı nazarı, yani bakışı içeriyor. İnsana hâlâ insanı niteleyen özelliklerle yaklaşıyor ve insan kavramında ısrar ediyorsak, şimdiki hâliyle bu varlık nazarımızdan kaçıyor ve teoride yanılıyoruz demektir.  Bir tarafta iktidarın yakalama aygıtlarıyla kıstırdığı, biçimlendirdiği ve ezdiği bedenlerimiz, diğer tarafta kilit vurulmuş zihinlerimiz. Zihinler, kepenkleri indirilmiş dükkânlar gibi. Zihin gözümüz kapalı, nazarımız değmiyor hiçbir şeye. Leibniz’in monadlarının bir penceresi vardı, dışarıya açılan. Bu açıklık da kapanınca tamamen içeriye hapsedildik. Dükkânın iç duvarlarındaki dev ekranlardan izliyoruz dışarıda olup bitenleri. Platon’un mağarasının tutsakları da duvara yansıtılan gölgeleri gerçek sanıyorlardı; ama tutsaklıktan kaçmayı arzulayanlar için mağarasının bir çıkışı vardı. Çıkışı olmayan bir mağaraya kapatıldıktan sonra, hâlâ insani nitelikleri taşıdığınızdan emin misiniz? İnsanı insan yapan, tüm duyu organları, gözenekleriyle dışarıya açık olması, algısal ve zihinsel yeteneklerini genişletmesi ve dışarıdan gelecek en küçük uyarana yanıt vermesidir: Hayat memat meselesi.  Şimdi hayat ortadan kalkınca, sadece mematın (ölümün) kapalı devre yayınlarını izlemekle yetiniyoruz. Eğer bu kapalı devrenin devrelerini yakmaksak ve bir sabah yeryüzüne yerin yüzüyle uyanamazsak, kapatıldığımız dükkân/mağaraya lahit diyeceğiz. Lahite kapatılmış zihni ve bedeniyle insan, sizce hâlâ insan mı? Nesneleri hakkında yeni bilgiler elde ettikçe kavramların bileşenleri, kompozisyonu genişliyor, konturları da. Aksine insan, algı ve zihin yetilerini geliştirerek genişlemek yerine, kavramıyla birlikte giderek büzülüp sonunda kendi üzerine kapanacak, yok olacak bu gidişle. İşe yaramayan bir organın körelerek güdükleşmesi gibi. Sonunda ölü bir kavrama dönüşecekse, insandan geriye kalan güdük nesneye insan demek doğru mu?  Rönesans insanı della Mirandola, tanrının, yeryüzündeki yüzleri biçimlendirken elindeki tüm modelleri hayvanlarda kullandığı için insanı yüzsüz bıraktığını ve insanın, en dipteki en süflî yaratığın yüzüne de, en tepedeki en ulvi varlığın yüzüne de bürünebileceğini söylemişti. Şimdi yeryüzü cehenneme çevrilmiş ve yüzümüzde cehennem zebanilerinin yüzü; yüzümüze ekrandaki cehennem yansıyor çünkü. Kapatıldığımız cehennemden çıkış, della Mirandola’nın önerdiği gibi diklemesine değil, aksine yanlaması, yatay bir harekettir. Sadece birbirleriyle değil, yeryüzünün tüm unsurlarıyla kuracağı yatay ilişkiler, bağlantılar kurtarabilir insanı. Kendini doğanın geri kalanından ayırmak için yarattığı ölüm maskesini yırtıp atmadıkça ne algısal ve zihinsel yetilerini geliştirebilecek ne de insan kavramını hak edecek. İnsan mı olmak istiyorsunuz? Yüzümüz, yeryüzü olmalı ve nazarımız değmeli, milyarlarca gözümüz ve duyargamızla dokunmalıyız birbirimize. Barış dostu Türkali’ye veda
Barış sevdalı Türk edebiyatının usta ismi Vedat Türkali, 1 Eylül Dünya Barış Günü’nde son yolculuğuna uğurlandı. Teşvikiye Camisi’nde gerçekleşen cenaze törenine binler akın etti. HDP Eş Genel Başkanları Selahattin Demirtaş, Figen Yüksekdağ, DBP Eş Genel Başkanı Sebahat Tuncel, CHP Milletvekilleri Sezgin Tanrıkulu ile Mahmut Tanal, HDK Eşsözcüleri Gülistan Kılıç Koçyiğit ve Ertuğrul Kürkçü, Diyarbakır Büyükşehir Belediye Eşbaşkanı Gültan Kışanak, ESP Genel Başkan Yardımcısı Çiçek Otlu ve PM üyeleri, ÖDP Başkanlar Kurulu Üyesi Alper Taş, Devrimci Parti Genel Başkanı Ufuk Göllü, DİSK Genel Başkanı Kani Beko, DİSK Genel Sekreteri Arzu Çerkezoğlu, KESK Genel Başkanı Lami Özgen’in katıldığı törende, çok sayıda sanatçı, aydın, yazar ve oyuncu yanı sıra Meclis Başkanı İsmail Kahraman’ın sözlerine atfen Dev-Lis’liler Che Guevara tişörtleriyle yerini aldı. ‘Gurur duyuyorum’  Vedat Türkali’nin kızı Deniz Türkali ve yakınlarının törene katılanların taziye dileklerini kabul ettiği törende bir konuşma yapan HDP Eş Genel Başkanı Figen Yüksekdağ, Vedat Türkali‘nin ömrü boyunca ezilenlerin eşitliği, özgürlüğü ve barışı için mücadele ettiğini vurguladı. “Onunla yoldaş olduğumuz için büyük gurur duyuyoruz” diyen Yüksekdağ, bugünün 1 Eylül Dünya Barış Günü olduğunu anımsatarak, “Çok istediği bölge ve dünya barışı için yan yana gelip onun sözünü ve sesini yükselteceğiz. Özgürlük, onurlu bir barış için hep birlikte onun gibi son nefesimize kadar mücadele edeceğiz. O bir sosyalistti. Bu fikirleriyle bu topraklara ilham oldu” dedi. ‘Barış sözü talimat’  HDP Eş Genel Başkanı Selahattin Demirtaş ise “1 Eylül Dünya Barış Günü’nde kendisini sonsuzluğa uğurluyoruz ama kendisinin bize bıraktığı miras, yani bu ülkede adaletli bir barış olacak sözü bizim için bir talimat olarak kalacak” dedi. Ülkemizde barışı Vedat Türkali ve onun gibi düşünenler gibi mücadele edenler hatırına mutlaka gerçekleştireceklerini vurgulayan Demirtaş, “Onuruyla ve hakkıyla yaşanmış bir yaşam. Tam bir devrimci yaşam. Hepimize böylesi bir yaşam ve böylesi bir ölüm nasip olur temennisinde bulunuyorum. Bu tür şahsiyetler elbette bir gün aramızdan ayrılırlar ama eserleriyle, fikirleriyle, yaşamıyla, yaşam pratiğiyle her zaman toplumda var olmaya devam ederler. Türkiye toplumu açısından büyük bir kayıp, bu kayıp nedeniyle üzgün olduğumuzu bir kez daha belirtiyorum. Şahsım, partim adına halkımıza ve ailesine başsağlığı diliyorum” diye konuştu. Polis engeli aşıldı Teşvikiye Camisi’nde kılınan namazın ardından cenaze alkış ve zılgıtlarla omuzlara alındı. “Kavgamızın şairi Vedat Türkali” sloganıyla, cenaze aracının arkasında yürüyen kitlenin önü polis tarafından kesildi. Kitle ile polis arasında zaman zaman gerginlik yaşandı. Ancak kitle, polisin tüm engellemelerine rağmen Zincirlikuyu Mezarlığı’na kadar yürüdü. Eşinin yanında  Zincirlikuyu Mezarlığı’na getirilen usta yazar Vedat Türkali’nin cenazesi burada düzenlenen ikinci bir törenle 2013 yılında yaşamını yitiren eşi yazar ve siyasetçi Merih Pirhasan’ın yanına defnedildi. Burada da insan hakları savunucusu ve siyasetçi Akın Birdal, sosyalist yazar, çevirmen ve aktivist Sevim Belli ve HDP Eş Başkanı Selahattin Demirtaş söz aldı. Tören Vedat Türkali’ye alkışlarla sona erdi. Fotoğraflar: Zeynep Kuray - Recep Yılmaz Bir 6/7 Eylül kitabı: Hem Malınızı, Hem Canınızı!
KÜLTÜR SANAT SERVİSİ 6/7 Eylül 1955’te yaşanan pogromun İstanbul’da bıraktığı izleri fotoğraflayan Patriklik Fotoğrafçısı Dimitrios Kalumenos'un arşivi bu yıl tekrar açılıyor, II. Cilt’te, yine Türkiye’de ilk kez yayımlanacak fotoğraflar tecavüz, evlere saldırılar ve papazlara yönelik şiddet anlatılarıyla bir araya geliyor. 6/7 Eylül 1955 yılında yaşanan pogromun İstanbul’da bıraktığı izleri Türkiye’de bugüne kadar yayımlanmamış fotoğraflarla 60. yıldönümünde bir araya getiren “Patriklik Fotoğrafçısı Dimitrios Kalumenos’un Objektifinden 6/7 Eylül 1955” kitabının bu sene II. Cilt’i “Hem Malınızı, Hem Canınızı!” okuyucuyla buluşuyor. Patriklik fotoğrafçısı Dimitrios Kalumenos’un yaklaşık 1500 fotoğraflık arşivinden, 61. yıldönümüne özel olarak seçilen 61 özel fotoğraf, kızı Marina Kalumenos’un izni ve Ekümenik Patrik Bartholomeos’un yakınında bulunan isimlerden gazeteci-fotoğrafçı Nikolaos Manginas’ın katkılarıyla kitap haline dönüştürüldü. Azınlık Vakıfları’nın ilk temsilcisi Laki Vingas’ın danışmanlığında, gazeteci Serdar Korucu tarafından hazırlanan kitapta 6/7 Eylül’le ilgili Türkiye’de bugüne kadar yayımlanmamış 61 fotoğraf yer alıyor. Kiliseler ve mezarlıklar gibi dini mekânlardaki hasarı gözler önüne seren ilk cildin ardından ikinci kitap Rum toplumunun bireylerine odaklanıyor. Kitap okuyucusunu pogrom gecesi kilisede yaralanan iki din görevlisinin Türkiye’de ilk kez yayımlanan fotoğraflarıyla karşılıyor. Fotoğrafları çeken Dimitrios Kalumenos’un anlatıları eşliğinde… Ardındansa diğer kiliselerden İstanbul’un cadde ve sokaklarına uzanan din görevlilerine karşı başlatılan “av”ın izi sürülüyor. Dönemin tanıklarının bugüne kadar paylaştıkları anlatılar da fotoğraflarla birlikte yer alıyor.  Kitapta bir başka ilk ise haneye tecavüzlere ait fotoğraflar. Kırılan, bıçak izlerini üzerinde taşıyan kapılar… İçi boşaltılan dolaplar… Etrafa saçılan özel eşyalar… 6/7 Eylül gecesinin en az konuşulan konularından biri de bu fotoğraflara eşlik ediyor: Tecavüzler. Çocuklar ve kadınların hedef alındığı bu cinsel saldırı dalgası anlatılar üzerinden yansıtılıyor.  Kitapta ayrıca serinin ilk cildinin geçen sene 9 Eylül’de gerçekleştirilen tanıtımında Ekümenik Patrik Bartholomeos’un ve Nikolaos Manginas’ın konuşmaları da yer alıyor. Dönemin tanıklarının anlatılarının da fotoğraflara eşlik ettiği albüm alanında efsane fotoğrafçının Türkçe’de ve Türkiye’de yayımlanmış ikinci eseri olma özelliğini de taşıyor.  İstanbul Rum topluluğunun parçası kurucularının kişisel inisiyatifiyle 2011 yılında kurulan istos yayın tarafından yayımlanan kitap, okuyucuyu çok da uzak olmayan bir güne, çok da uzak olmayan bir coğrafyaya birlikte bakmaya davet ediyor.  BirGün'lük Festival'in yer değişikliği ile ilgili açıklama
Mekan değişikliği ile ilgili açıklama; Bilindiği üzere BirGünlük Festival iki senedir LifePark'ta düzenleniyordu. Ormanın içinde büyük ve yeşil bir alanda etkinlik yapıyor olmak sadece siz değerli katılımcılar için değil bizim için de keyifli oluyordu. Dürüst olmak gerekirse LifePark’taki doğal ortam eksiklerimizin de üstünü kapatıyordu. Zira festival, katılımcılarına dilediği gibi takılabilecekleri alanlar vaat ediyordu. Son gün son dakikaya kadar BirGün’lük Festival’in aynı yerde yapılabilmesi için elimizden geleni yaptık ancak maalesef bir noktada tıkandık. Mekanda 2-3 hafta önce yaşanan üzücü olayın etkileri, festivalin müzik dışındaki tüm diğer unsurlarının festivalden çekilmesine sebep oldu. Teknik, lojistik, ekonomik ve operasyonel anlamda yaşanan zorluklar bize iki seçenek bırakıyordu. Festivale bu sene ara vermek ya da KüçükÇiftlikPark’a taşımak. Bir arada olmaya en çok ihtiyaç duyduğumuz şu günlerde tercihimiz etkinliği iptal etmek değil, #biraradayız diyen okurlarımızla beraber olmak oldu. Bu sebeple üzülen, canı sıkılan okurlarımızdan, festival katılımcılarımızdan özür dileriz. Seneye tekrar büyük ve yeşil alanda olma ümidiyle... Etkinlik için bilet alıp iptal etmek isteyen misafirlerimiz biletix üzerinden iade işlemi yapabilirler. Gelecek misafirlerimiz eski biletleri ile gelebilirler. Herşeye rağmen biraradayız diyen okurlarımız için bilet satışı da devam etmektedir. Son dakika değişikliği konusunda anlayışı sebebiyle LifePark’a ve kapılarını bize hemen açan KüçükÇiftlikPark’a da teşekkürler. Aslolan bir arada olmaktır diyerek bu sene de bizi yalnız bırakmamanız ümidiyle... BirGün   Bu hafta 7 yeni film vizyona girecek
1.Kan Bağı  Mel Gibson, Erin Moriarty, Diego Luna ile William H. Macy'nin başrollerini paylaştığı ve yönetmenliğini Jean François Richet'in yaptığı "Kan Bağı", sinema seyircisiyle buluşacak. 2005 yapımı "Baskın" filmiyle tanınan yönetmen, yeni filminde, eski bir suçlu olan ve hayatını dövme yaparak yalnız bir şekilde karavanında sürdüren bir adamın, erkek arkadaşı yüzünden uyuşturucu karteline bulaşan 17 yaşındaki kızını, içine düştüğü beladan kurtarma mücadelesini anlatıyor. 2.Hayat Işığım  "Aşk ve Küller" filminden hatırlanan yönetmen ve senarist Derek Cianfrance'ın imzasını taşıyan filmin başrollerinde Michael Fassbender, Alicia Vikander ve Rachel Weisz yer alıyor. Aşk ve dram türündeki film, Batı Avustralya'da kendi halinde bir fenerin idaresinden sorumlu olan evli bir çiftin, batan gemi enkazından buldukları küçük bebeği kimseye söylemeden alıp büyütmeye karar vermeleri ve bu küçük sırrın daha sonra ikilinin başına açtığı büyük bir derdi konu alıyor. 3.Siccin 3: Cürmü Aşk  Başrollerinde Adnan Koç, Büşra Ayaydın, Cem Uslu, Nevin Efe, Yavuz Pekdiker, Elif Baysal, Yavuz Çetin, Ömer Musab Küçükler gibi isimlerin yer aldığı, "Siccin 3: CürmüAşk" adlı filmin yönetmenliğini Alper Mestçi yaptı. Yönetmen koltuğundaki Mestçi'nin Bekir Acar ile birlikte senaryosunu kaleme aldığı, çekimleri Sarıyer ve Beykoz çevresinde gerçekleştirilen film özetle şöyle: "Orhan ile Sedat çocukluk arkadaşıdır. Yıllar sonra Orhan, Sedat'ın kız kardeşi Kader'le birbirlerine aşık olup evlenirler. Sedat'ın yaptığı araba kazası üçünün de hayatlarının dönüm noktası olur. Sedat'ın oğlu Mehmet felç olur. Kader ise geçmişini hatırlayamaz. Orhan bu olay yüzünden Sedat'ı suçlar ve onunla bütün iletişimini keser. Sedat, duyduğu vicdan azabı ve yaşadığı tuhaf ürkütücü olaylar nedeniyle iyice dağılır. Orhan ise çok sevdiği ilk ve tek aşkı Kader'i kaybetmeme uğruna korkunç şeyler yapmaya başlar." 4. Masal  Gökhan Mumcu, Tolga Yüce, Bengi Öztürk gibi isimlerin başrollerinde yer aldığı "Masal", bir vasiyet üzerine kesişen hayatları anlatıyor. Arin Arjen Öztürk'ün yönetmenliğini üstlendiği film, İstanbul'da, Yeşim adındaki karakterin zorlu ameliyattan sağ çıkamayacağını düşünmesinden hareketle, hastane odasında arkadaşlarına yazdığı vasiyet niteliğindeki mektupla başlıyor. Yeşim'in mektubundaki vasiyeti yerine getirmek için Bafa Gölüne doğru yola koyulan 5 arkadaş, vasiyetteki sırrı çözmeye çalışırken aşk ve dram yüklü başka hikayelerle karşılaşırlar ve bu hikayeler de Yeşim'in hikayesiyle birleşir. 5. Tutmayın Beni  Bala Atabek, Derya Şen, Hakan Eratik, Volkan Baş ve Leyla Üner Ermaya'nın oynadığı, "Tutmayın Beni" isimli filmin yönetmenliğini, daha önce "Vay Başıma Gelenler" filminin yönetmeni Semra Dündar üstleniyor. Komedi türündeki filmde, bir alışveriş merkezinde güvenlik görevlisi olarak çalışan "Fikret" adındaki genç bir kızın yaşadığı komik olaylar konu ediliyor. 6.Korku Komedi - Bana Normal Aktiviteler  Özgür Bakar'ın yönettiği filmin başrollerinde Ufuk Şen, Süleyman Kabaali, Bengi İdil Uras ve Duygu Paracıkoğlu yer alıyor. Film, kostümcü olarak çalıştığı film setinden kovulduktan sonra kendini, sürekli olarak ağabeylerinden aldığı paraları gereksiz işlerde batıran iki arkadaşa yönetmen olarak tanıtan genç bir kızın, ikiliyi korku filmi piyasasında çok para olduğuna ikna etmesi sonrasında yaşanan komik olaylar etrafında dönüyor. 7.Kayıp Balık Dori  Andrew Stanton'un yönettiği animasyon türündeki filmin seslendirmelerini Ellen De Generes, Albert Brooks, Ed O'Neill, Kaitlin Olson, Hayden Rolence, Ty Burrel, Diane Keaton, Eugene Levy, Sloane Murray, Idris Elba, Dominic West gibi ünlü isimler yaptı. Yapımcılığını Disney Pixar'ın üstlendiği film, geçmişiyle ilgili bazı cevaplar ararken arkadaşı "Nemo" ve "Marlin"le yeniden bir araya gelen "Mavi Tang balığı Dori"nin acıklı hikayesini beyaz perdeye taşıyor. AA XIII. Ulus Baker okuması 3 Eylül’de
Müslüm Gürses'i kim oynayacak?
Akdeniz İnsanları Karma Sergisi dostluğun elini büyütüyor
Fotoğrafçı Marc Riboud hayatını kaybetti
Fransalı fotoğrafçı Marc Riboud, 93 yaşında hayatını kaybetti. Bianet’in haberine göre, ailesi, uzun süredir tedavi gören 93 yaşındaki Riboud’nun 30 Ağustos’ta hayatını kaybettiğini açıkladı. Magnum fotoğrafçısı olan Riboud’nun siyah beyaz fotoğrafları dünyaca tanınıyordu. ABD’deki Vietnam savaşı protestoları sırasında, elindeki çiçekle Pentagon önündeki güvenlik güçleriyle karşı karşıya gelen aktivist Jan Rose Kasmir’in yer aldığı fotoğraf, en ikonik fotoğraflarından biri haline geldi. İran Tahran’da Humeyni resmiyle kaplı duvarın önünden geçen çarşaflı kadınların göründüğü fotoğraf da en çok bilinen fotoğrafları arasındaydı. Metin Göktepe cinayeti davasını takip etmişti Riboud 75 yaşındayken, Metin Göktepe cinayeti davasının Afyon Ağır Ceza Mahkemesi’nde görülen duruşmasını da izlemişti. Sınır Tanımayan Gazeteciler Türkiye temsilcisi Erol Önderoğlu, bianet’te yayınlanan “90’ların Hak Mücadeleleri” yazı dizisinde Göktepe davasını takip eden Marc Riboud’dan şöyle bahsediyordu: “75 yaşındaki dünyaca ünlü foto-muhabiri Marc Riboud’nun, Afyon Ağır Ceza Mahkemesi’nin duruşma salonunda bir sandalye üstünden leica’sıyla fotoğraf çekmesini unutamıyorum. O dönem, duruşma salonu içinden görüntü almak serbestti. Riboud sanıkları, muhabirler ise heyecan ve şaşkınlıkla Riboud’yu görüntülüyordu.” Marc Riboud kimdir? 1923’te Lyon yakınlarındaki Saint-Genis-Laval’da doğdu. İlk fotoğraflarını babasının hediye ettiği küçük bir Vest-Pocket’la çekmeye başladığında 14 yaşındaydı. 1945-9148 arasında bir yüksekokulda mühendislik okurken, bir taraftan da bir fabrikada çalışıyordu. Daha sonra fotoğrafçılık yapmaya karar verdi. 1953’te Life dergisinde ilk fotoğrafı yayınlandı. Yine aynı sene Henri Cartier-Bresson ve de Robert Capa’nın davetiyle Magnum’a katıldı. Çin, Japonya, Kuzey Vietnam, Afganistan, Kamboçya, Küba, Sovyetler’de fotoğraflar çekti, Cezayir’in ve Sahra altı Afrika ülkelerinin bağımsızlaşma süreçlerini görüntüleri. Overseas Press Club, ICP Infinity Award ve Nadar gibi ödüllere layık görüldü. Game Of Thrones'a yeni oyuncu
Gelecek yaz, yedinci sezon bölümleriyle izleyici karşısına çıkacak olan Game of Thrones dizisine yeni kan geliyor. NTV'de yer alan habere göre, Oscar, BAFTA ve Altın Küre ödüllü 67 yaşındaki İngiliz Jim Broadbent ‘önemli bir rol’le dizide yer alacağı öğrenildi. Broadbent'in canlandıracağı karakterle ilgili detay verilmedi. Game of Thrones, Jim Broadbent’in yer aldığı ilk fantastik yapım değil. Broadbent, Harry Potter serisinin altıncısı olan “Harry Potter ve Melez Prens”te Horace Slughorn karakterine hayat vermesinin ardından, serinin final filmi “Harry Potter ve Ölüm Yadigârları: Bölüm 2”de de rol aldı.  Jim Broadbent, 1999 yılında Topsy-Turvy filmiyle Venedik Film Festivali'nde “En İyi Aktör'e verilen Volpi Kupası’nı (Volpi Cup) kazandı. 2001 yılında Iris Murdoch'ın yaşam öyküsüne dayanan “Iris”te yazarın eşi John Bayley rolüyle “En İyi Yardımcı Erkek Oyuncu” Oscar'ını aldı. “Longford” filmiyle BAFTA TV Ödülleri'nde “En İyi Aktör” ödülünü kazanan Broadbent, bu televizyon filmindeki rolüyle 2007 yılında Emmy'ye aday gösterildi, Altın Küre ödülü kazandı. James Franco imzalı ‘Bitmeyen Kavga’ uyarlamasından ilk fragman yayımlandı
Pulitzer ve Nobel ödüllü öykü ve roman yazarı John Steinbeck'in, Türkçeye “Bitmeyen Kavga” olarak çevrilen romanı ''In Dubious Battle''ın James Franco imzalı sinema uyarlamasından ilk fragman yayımlandı.  James Franco’nun yönetmenliğiyle birlikte başrolünü de üstlendiği filmde, Franco’ya Ed Harris, Vincent D’Onofrio, Bryan Cranston, Selena Gomez, Zach Braff ve Nat Wolff gibi isimler eşlik ediyor. Filmin senaryosu ise, daha önce “As I Lay Dying” ve “Sound and the Fury” filmlerinde Franco’yla çalışan Matt Rager’e ait. İlk kez 1936 yılında basılan roman, John Steinbeck’in “Kurak Arazi Üçlemesi”nin ilk romanı. Bu kitabı takip eden “Fareler ve İnsanlar” 1992 yılında Gary Sinise tarafından, “Gazap Üzümleri” ise 1940 yılında John Ford tarafından sinemaya uyarlanmıştı. “Gazap Üzümleri”, en iyi yardımcı kadın oyuncu ve en iyi yönetmen dallarında Oscar ödülü kazandı. 1930'ların Kaliforniya'sında geçen filmin ilk gösterimi Venedik Film Festivali'nde yapılacak. Filmin Türkiye’de ne zaman gösterime gireceği ise henüz bilinmiyor. (Kültür Servisi) Vedat Türkali, eşinin yanında toprağa verilecek
Asıl vicdansızlık unutmaktır!
DOĞUŞ SARPKAYA Ercan Kesal son zamanların en üretken sanatçılarımızdan biri. Senaryo, gazete yazısı, roman yazıyor, filmlerde oyunculuk yapıyor. Ama her daim yaptığı işlerde “amatör hevesli” heyecanını hissediyorsunuz Kesal’ın. Özellikle hem çok çalışıldığı belli olan hem de derdi olan yazılarında bu heyecana rastlamamak mümkün değil. Ercan Kesal ile yazılarından oluşan son derleme kitabı Cin Aynası’nı konuştuk. » Son dört yılda dört kitap… Yaratıcılığının canlandığı bir dönem mi yoksa bu işleri yapmasam çıldıracaktım hissi mi daha baskın bu üreticilikte? Her şeyin bir zamanı var, belki ondandır. Hiçbir şey vaktinden önce olmuyor. Olsun diye zorlarsanız da tadını alamıyorsunuz, boğazınıza tıkanıyor. Çocukluğum, ilk gençliğim Orta Anadolu’da küçük bir kasabada geçti. Büyüdüm, doktor oldum, yıllarca kasabama benzeyen coğrafyalarda, bozkırın ortasındaki köylerde hekimlik yaptım. Son yirmi yıldır da İstanbul’dayım. Çalıştığım yer Okmeydanı’nda bir hastane. Buraların da Kırıkkale’den, Sivas’tan, Giresun’dan bir farkı yok. İstanbul, ne yazık ki etrafına yeni Anadolu kentlerinin konuşlandığı büyükçe bir köy artık. Bunu yakınmak için söylemiyorum. Tüm bunların hâlâ devam ettiğini düşündüğüm ‘iç göç’ün doğal ve sağlıksız bir tezahürü olduğunu biliyorum. Ama, benim gibi ömrü hikâye toplamakla, hikâye dinlemekle, hikâyeler yaşamakla geçen birisi için buralara ‘cennet’ bile denebilir. Biriken tüm hikâyeler de şimdi, yavaş yavaş dökülüyor galiba... » Peri Gazozu da Cin Aynası da derleme kitaplar. Kitapları okurken hangi edebi türe sokacağım konusunda zorlandım. Sen yazdıklarını nasıl tanımlıyorsun? Peri Gazozu 2013’te yayımlandı ve beklediğimizin çok üzerinde ilgi gördü. O günlerde Peri Gazozu ile ilgili bir yazıda, bir okurun beni tarif ederken kullandığı , "Ercan Kesal bizim Eduardo Galeano’muzdur" cümlesine rastlamıştım. Merak ettim, kimdir bu Galeano diye. İşin tuhafı, eni konu kitap kurdu denebilecek bir adam olmama rağmen o güne kadar Galeano’nun hiçbir kitabını da okumamıştım. (Yalnızca; Latin Amerika’nın Kesik Damarlarını, yüzeysel ve epey önceleri.) Bir kenara yazmıştım o günlerde Galeano adını. Gittim, Türkçede yayımlanmış tüm kitaplarını aldım ve hepsini de okudum. Hayatımda hiç karşılaşmadığım ve daha önce hiç okumadığım bir adamla çok benzer üslupta yazılar yazıyormuşum meğer. Bunu şunun için anlattım: Evet, haklısın, Peri Gazozu için de, bir edebi türe sokamama sıkıntısı yaşanmıştı. (S. Gümüş, yazdıklarım için ‘öyküsel deneme’ demişti galiba.) Bu isimlendirme konusunda da yine Galeano’dan ilham alalım istersen. Onun yazdıkları ‘anlatı’ olarak tanımlanıyor. Benim gibi, okuyucularının okumalarını değil, seyretmelerini isteyen birisi de hikâyelerini yazmaktan daha çok anlatmak ister. Bu yüzden benimkilere de ‘anlatı’ diyebilirsin. Bir de, bu ‘tür’ meselesinin çok da önemli olmadığını düşünüyorum. Tüm edebi metinler, tür olarak sürekli birbirleriyle alışveriş halindedirler. Aynı metnin içerisinde hem senaryo, hem roman, hem de şiir tekniklerini kullandığım çok oluyor. Bunu keşke daha çok ve daha zengin bir biçimde yapabilsem. » Cin Aynası bölümlenirken belli bir sistematik geliştirilmiş sanki… Editörüm Tanıl Bora’nın önerisidir. Yazıları sıralayan, hizaya sokan da odur. Bölüm araları için, sinemada kurgu yaparken sahneler arasındaki geçişi kolaylaştırıcı yönteme benzer bir tarzda, sunuş yazıları isteyen de odur. Sağolsun, her zamanki feraseti ve yol göstericiliğiyle böyle bir yöntem önerdi. Bu haliyle daha iyi oldu zannederim. 'Vicdan insanın belleğidir'» Kitabın ilk bölümünü okurken şöyle bir ikileme düştüm. Son dönemde solculuğun sadece vicdan üzerinden yapılandırılmasına ciddi itirazlar gelmişti çünkü. Vicdan kavramı yazdıklarının neresinde duruyor? Bir başka örnekten yola çıkarak cevap vereceğim bu soruya. Nostalji kelimesinin anlamı konusunda hemen herkesin bir ön kabulü vardır. Nedir nostalji, ‘geçmişe, sılaya duyulan sevgi ve özlemdir.’ Üzerinde hemen herkesin mutabık olduğu bu kavramın içini çok daha farklı bir anlamla dolduran Tarkovski, Nostalji isimli bir film de çekmiştir. Tarkovski, nostalji için, ‘geçmişe duyulan özlem’ değildir diyor. Ona göre nostalji; ‘geçmişte yapabileceğimiz halde yapamadıklarımız yüzünden içimizden çıkmayan keder ve suçluluk duygusudur.’ Vicdan kelimesi de bizde basit bir tanımla geçiştiriliyor. İyi kalpli olmak ya da yardımsever olmak gibi. Ben vicdan kelimesini ‘litoost’ kelimesine benzetiyorum. Litoost kelimesinin içinde birçok şey var. Acı, keder, coşku, umut, üzüntü, kıskançlık, pişmanlık vs... Onat Kutlar ‘litoost’ için "derin bir iç çekiş" der. Vicdan insanın belleğidir. Belleğin evidir. Daha doğrusu, iyisiyle kötüsüyle her şeyin biriktiği yerdir. Sadece iyilikle ilgili duygular yoktur vicdanımızda, kötülük yapma eğilimimiz de mevcuttur. Bellek unutmanın panzehiridir, vicdan da unutmayı engeller Asıl vicdansızlık ise unutmaktır!» Türkiye’nin son elli yılını düşündüğümüzde birçok acıyla karşılaşıyoruz. Egemenlerin bu yaşananları halı altına süpürme refleksi gösterdiklerini de biliyoruz. Kitabında ismini andıklarını -Hrant, Veysel Güney, Metin Göktepe, Sivas’93’te kaybettiklerimiz ve daha niceleri- toplumsal unutuşa teslim etmek istemediğini hissettim… Buna yine Tarkovski’nin çok sevdiğim bir paragrafıyla cevap vereyim: "İçinde yaşadığımız zaman ruhlarımıza zaman içinde kazanılmış deneyimler olarak yerleşiyor. Bu yüzden zaman, arkasında hiçbir iz bırakmadan kaybolmuyor, içimizde duruyor. Biz onu bilincin yardımıyla geri döndürüyoruz. Ahlaksal olarak neden ve sonuç sorularını sorarak, onlarla sürekli yer değiştirerek bir bağ kuruyoruz. Böylece insan ister istemez geçmişine geri dönüyor.’’'Yazıyı senaryo gibi düşünüyorum'» Cin Aynası’nda “…iyi yazının kısa cümlelerle, samimi ve yalın bir üslupla ve sahici bir dille kurulduğuna inanırım” diyorsun. Bu nitelikli edebiyatın sırrı olabilir mi? Ya da bu çerçeveyle sınırlayabilir miyiz nitelikli edebiyatı? Çocukluktan kurtulup, ergenliğe, oradan da yetişkinliğe koştuğumuz, yani akıl baliğ olduğumuz günden itibaren başlayan bir derdi vardır insanlığın: Hayatın anlamı nedir ve ben kimim? Bunun yanı sıra da tabii ki; nasıl yaşamalıyım, ne yapmalıyım, nasıl bir insan olmalıyım? Alınan ve vazgeçilen kararlar, beklenmedik yenilgiler ya da umulmadık zaferler(!), yıkıcı yanılgılar ve bitmeyen umutlarla geçen yılların sonunda elinizde kalan babanızın belki de yıllar önce nasihat ettiği 2-3 cümle, o kadar: Yetim hakkı yeme, mazlumun yanında dur, eline beline diline sahip ol, çalış çabala, namuslu yaşa. İnsan yaşadığı yere benzer ve nasıl yaşarsa öyle de üretir. Neyse, ne düşünüyorsa, ne görüyor, nasıl bakıyorsa, öyle de yazar. Anladım ki bütün bir evreni bir kum tanesinden bile görebilirmişiz. Yazdıklarım da ömrümü geçirmek istediğim bir üslupta olmalı, sade, süssüz, açık ve samimi. Nitelikli edebiyat da galiba nitelikli hayat gibi bir şey!» Yazılarında sahne sahne ilerlediğini hissediyorum. Okuyucuya da alan bırakan bir tarz sanki bu. Yazılarını kurgularken nelere dikkat ediyorsun? Tam da senin fark ettiğin gibi yapmaya çalışıyorum. Bir ‘senaryo’ gibi düşünüyorum yazıyı. Bazı boşlukları okuyucuya (seyirciye!) bırakıyorum doldurması için. Okuyucumu karşıma almış, yüksekçe bir yerden ona süslü laflar söylemek yerine onun elinden tutup, kameranın (kalemin!) gösterdiği yerleri birlikte gezmek istiyorum. Bu yüzden yazılarımın okura gönderilmeden önce başından geçenler, bir filmin kurgu masasında başından geçenlerle aynı. Kesiyorum, biçiyorum, atıyorum, azaltıyorum, yerlerini değiştiriyorum, bazı yerleri muallakta bırakıyorum ve mutlaka sıkı bir finalle bitsin istiyorum. 'Che herkesin ortak vicdanı'» Meclis Başkanının Ernesto Che Guevara hakkında söyledikleri epey bir gündem oldu. Gündüz Vassaf da Mostari’de Che’den katil diye bahsediyordu. Hem liberalleri hem de muhafazakârları Che düşmanlığında birleştiren şey ne sence? Che Guevara herkesin ortak vicdanıdır çünkü. Cin Aynası’ndaki ‘Yalnız Kuşun Yazgısı’nın son bölümüne Che ile ilgili bir şeyler yazmıştım. Kütüphanemde büyük boy bir Che Guevara resmi vardır. Oğlum bir gün sordu, "Bu kim baba" diye. İlk anda, devrimci mi sosyalist mi desem diye aklımdan geçirirken "O iyi bir adam oğlum" dedim. Evet, iyi bir adamdı Che. Başkalarına benzemeyen, düşündüğü gibi yaşayan bir adamdı. Meclis Başkanı ne derse desin Che de, Deniz de, Ali İsmail de, diğer tüm namuslu insanlar da hiçbir zaman ölmezler, "halk onları alır, can kafesinin içine sokar, orada can yongasıyla besler." » Yazdıklarının birilerinin “duende”sini hareketlendireceğini düşünüyor musun? ‘Duende’, Lorca’nın koyduğu bir kavram. İçimizdeki yaranın bize bahşettiği şey. Yaşadıklarımızdan kalan ve hiç kapanmayacak olan yaralarımızın iyileştikleri sırada ruhumuzdan çıkardıkları saf ve benzersiz yetenek. Cin Aynası’nın girizgâhında yazdığım gibi, sokaktan duyduğum cümleleri cesaret ve kehanetle süsleyip yeniden kaleme alıyorum. İranlı bir film yönetmeninin kendi filmleri için söylediği gibi ‘onları ruh arkadaşlarıma gönderilmiş mektuplar’ olarak düşünüyorum. Mektubunuza cevap gelirse sevinmez misiniz? Ben de çok sevinirim. Onların köklerinde saklı duran şeyin, duende’nin harekete geçmesine vesile olmaktan da mutlu olurum. » Son yıllardaki üretkenliğin düşünülünce acaba Ercan Kesal, bundan sonra ne yapacak diye düşünüyor insanlar… Okumaya, yazmaya, yaşamaya devam. Aralık ayında bir kitabım daha çıkacak. Ayrıntı Yayınları’nın 1000. Kitabı. Ortak bir çalışma. Ağırlıklı olarak Enis Rıza’nın fotoğraf arşivinden seçilmiş 1000 civarındaki fotoğrafın içinden benim seçtiğim yaklaşık 100 fotoğrafa yazdığım okumalar. Bergervari fotoğraf yazıları. 1910 dan 2010’a kadar Türkiye’nin 100 yıllık politik, ekonomik ve sosyolojik hallerinin çoğu daha önce hiç yayımlanmamış fotoğrafları üzerine yazdığım kısa-uzun yazılar. Editörü Burhan Sönmez. Çok severek yaptığım ve beğenileceğini umduğumuz özel bir kitap oldu. Tabii sinema da devam ediyor. Bitmek üzere olan 2-3 senaryo çalışması var. Şimdilik bu kadar...  BirGün'lük Festival coşkusuna iki gün kaldı
BirGün’lük Festival’e sayılı günler kala, heyecan da artıyor. Önceki akşam #biraradayız etiketiyle Twitter’da buluşan binler, festival coşkusunu şimdiden yaşamaya başladı bile. Ana sahnede yer alacak sanatçılardan Nazan Öncel ve yine ana sahne gruplarından Pinhani’nin solisti Sinan Kaynakçı, BirGün’e konuşarak, konser için sabırsızlandıklarını şu sözlerle ifade etti:  Nazan Öncel: Umudun şarkılarını söyleyeceğiz Ülkemiz oldukça yıpratıcı bir süreçten geçiyor. BirGün gazetesinin düzenlediği ve bu yıl 3’üncüsü gerçekleştirilecek olan bu festival, özlemini duyduğumuz barış ve dayanışma için çok önemli bir fırsat. İnsanlarımızın ağır ülke gündeminden bir nebze de olsa çıkabilecekleri bir ortam için herkesi BirGün’lük Festival’e bekliyoruz. Festivalin de mottosunda yer aldığı gibi umudun şarkılarını bir arada söyleyeceğiz.Sinan Kaynakçı: Festivalde olmak gurur verici Bizim için bu festivali diğerlerinden ayıran en önemli şey BirGün Gazetesi’nin desteğiyle yapılıyor olması. Özellikle son aylarda varlığına daha çok ihtiyaç duyduğumuz bir gazete, birçok şeyi ama en çok da Türkiye’nin doğusundaki insanların neler yaşadığını öğrenmemizi saglıyor BirGün. Bu yüzden bu festivalde yer aldığımız için gururluyuz. Eminiz ki dinleyiciler de aynı duygularla festivale katılacaktır. Kır düğünü kadar güzel bu ülkeyi cenaze evine çeviren zihniyet umarız bu festivalden uzak olsun... 3. Axtamara Wan Film Festivali
Festival Hazırlık Komitesi’nden gelen yazıyı paylaşıyorum.Basına ve Halkımıza 23 Eylül - 1 Ekim arasında düzenleyeceğimiz 3. Axtamara Wan Film Festivali süreci başlıyor! Wan Büyükşehir Belediyesi’nin desteğiyle daha önce iki kez Film Günleri olarak düzenlediğimiz sinema etkinliğimizi; sinemaseverlerin yoğun ilgi ve alakasına cevap verebilmek amacıyla, Film Günleri’nin sanatsal etkinliğini daha da arttırarak Film Festivaline dönüştürüyoruz. Festivalimiz “Doğa,Tarih ve Yaşam” temasıyla sinema severlerle buluşacaktır. Bu temalar çerçevesinde film gösterimleri, atölyeler, panel ve söyleşilerin yanı sıra birçok yönetmen, yapımcı, oyuncu ve sinema üreticisinin katılımı sağlanacaktır. Geleneksel bir form haline getirmeyi hedeflediğimiz Yaşar Kemal Proje Destek Fonu’yla, çoğu kadın projesi olacak şekilde belgesel, kısa film ve öğrenci filmi kategorilerindeki projelere yapım desteği verilerek yeni nesil sinemacıların film çekim süreçlerini hızlandırmayı amaçlamaktayız. Festivalimiz yarışma kategorileri, ulus devletçi yaklaşım ve buna benzer tanımlamalardan uzak duracaktır. Herhangi bir etnik, dinsel, inançsal, cinsel, kültürel kimliği aşağılamayan, ötekileştirmeyen, temel evrensel değerlere, canlılara ve doğanın korunmasına aykırı yaklaşım içermeyen tüm filmleri festival programına dahil edecektir. Yaşamın her alanında artan baskı ve sanatsal üretimlerdeki sansürün derinleştiği bir dönemde festivalimiz özgür ve alternatif bir alan açacaktır. Festivalimiz ana akım anlayışlardan ve piyasa ilişkilerinden gösterim olanağı bulamayan tüm filmleri halkla buluşturmayı hedeflemektedir. Festivalimiz sinemayı sadece salonlarla sınırlandırmayıp mahalleler, köyler ve alternatif gösterim alanlarında halkla buluşturacaktır. Ortadoğu Sinema Akademisi Derneği, Nuda Kültür Sanat Akademisi, Mezopotamya Sinema Kolektifi ve Mezopotamya Kültür Merkezi’nin kolektif çalışmasıyla; toplumsal dönüşümü sağlayan, yeni üslup ve içerikler arayan, çoğulcu bir bakışın farkını açığa çıkaran ve yeninin oluşumuna olanak sağlayarak, festivali bir sinema platformuna çevirecektir. 3. Axtamara Wan Film Festivali Hazırlık Komitesi axtamarasinema@gmail.com Festival hakında bilgiler www.axtamarafilm.com sitesinden öğrenilebilir. Adres: Kooperatif Mah. Öğretmenler Sok. Tursan Apt. No:12 Daire:1 Yenişehir/Diyarbakır Tel: 0412 238 16 91 GSM: 0507 613 21 87 Gidemediğim bir festival hakkında
BARIŞ AKPOLAT barisakpolat@gmail.com Fotoğraf: Recep Yılmaz Zeytinli bu yılın en bomba olayıydı. Memlekette pek çok konser ve festival iptal olurken veya iptal edilmek zorunda bırakılırken, terördü dövizin yükselişiydi filan derken elde avuçta bir şey kalmadı. Zeytinli’yi çok eleştirdim amatör gruplar konusunda ama festivalin duruşunu eleştirecek değiliz. O şuursuzluk olur. Festivale ben gidemedim çünkü bu hafta evleniyorum. Yıllarca o konser benim bu festival senin dedikten sonra bir yıl kendime festival izni verebilirim diye düşündüm. Vermemek daha rock’n roll bir hareket olabilirdi bunun farkındayım. Bazen olmayınca olmuyor işte. Neyse, ben gidemedim ama Motto Müzik Youtube kanalı için Kemal Tuğrul Sümer gitti. Kendisinin Düz Konser Adamı adlı programının yeni bölümü için montajlanmamış malzemeleri de izledim ki bir fikrim olsun iyice. Bire bir yorumum maalesef yok. Ama bazı şeyler söylemem lazım. Ve bu söyleyeceklerim festival organizasyonuna. Dalgasız çarşaf deniz halini alan müzik ve konser sektörü için inanılmaz bir ferahlık yarattılar. Bunalmış gruplara sanatçılara sıkılmış seyirciye, eğlenmeye aç rock’çısına çölde vaha sundular. Kendi adıma teşekkür ederim. Black Tooth’la circle pit yapan genç kardeşimin de Şebnem Ferah da sahnedeyken gözleri dolarak bağıra bağıra şarkı söyleyen veya Hayko Cepkin için sabahın köründe sahne önünde güneşin altında oturan arkadaşlarıma da saygım sonsuz. Helal olsun size. 150 bin kişiye ayrı ayrı teşekkür ederim. Yalnız izlediğim videolar üzerinden görüş paylaşan birkaç talebe tepkim var. Es geçemem… Festival alanında duşlardan “birazcık azıcık sıcak su” isteyen bir arkadaş vardı mesela. Ya arkadaşım 5 günlük festivalde hangi sıcak su? Biz yıllarca duşu olmayan festivallerde süründük. Suyu bulmuş da sıcağını arıyor bir de. Gerçekten olacak iş değil. Tuvaletlerin pisliğinden yakınanlara çok bir şey söyleyemiyorum. Şimdi en doğal hakkı tuvalet temizliği ama yurtdışı festivalleriyle de karşılaştırıyorum ve ben daha öyle temiz bir festival tuvaleti görmedim, anca basın veya VIP alan tuvaleti olacak. Festival alanına 30 değil 330 portatif tuvalet daha koyulsa da temiz olması mümkün değil. Anca sıra olmaz, temizlik maalesef. Festival biraz da budur. Sıcak su filan olmaz, kendimize gelelim. Gruplara gelecek olursak… Festivalin fazlasıyla iyi geçtiği belli. Gruplar ve seyirci mutluysa sorun yok ki genel olarak mutlu görünüyor herkes. Fakat esas mutlu olan başka bir kitle var: Esnaf. Öyle ki banka kredi ödemelerini bu döneme alıyormuş. Edremit Belediyesi Sosyal Medya Editörü Okay Önder festivale dair birkaç şey paylaşırken bundan bahsetmiş… İşte bir festival veya büyük bir etkinliğin yarattığı katma değer böyle bir şey. Ama bunu bu tarz sanat etkinliklerini engellemeye çalışanlara anlatmak zor.Birkaç festival bilgisi: • Hayko Cepkin sahnede tam 3 saat kaldı. • Ana sahnede 34 farklı sanatçı çıktı. • Metin Türkcan hem solo performansı hem Şebnem Ferah hem de Pentagram ile sahne alarak festivalin en çok sahne alan sanatçısı oldu. • Ceza festivale rahatsızlığı sebebiyle katılamadı. • Kurban’ın davulcusu Burak Gürpınar, hastalığı sebebiyle sahne alamayan Kerem Kabadayı’nın yerine geçerek Mor ve Ötesi’ne eşlik etti. • Selda Bağcan, Ceylan Ertem ve Hayko Cepkin’in seslendirdiği ‘Yuh Yuh’ festivalin en çok çalınan şarkısı oldu. Okuyucuya Not: Son zamanlarım biraz koşturmacalı geçti evleneceğim için. Yeni müzik pek dinleyemedim. Elimin altında pek çok albüm var. Sizden 2 hafta süre istiyorum hem kafamı hem de şu güzel müzikleri denize karşı bir ortamda dinleyeyim. Sevgiler.  Naşide Göktürk son yolculuğuna uğurlandı
Kanser tedavisi gördüğü sırada yaşamını yitiren Naşide Göktürk toprağa verildi. Bitez Merkez Camii'inde ikindi namazını müteakip kılınan cenaze namazının ardından Bitez Mezarlığı'nda toprağa verildi. “Yüreğim Rehin”le müzik dünyasına sesini duyuran Göktürk, Şubat ayında çıkaracağı albümün çalışmaları esnasında fenalaşmıştı. Bu albümde de başta “Yüreğim Rehin” olmak üzere pek çok şarkısını yeniden kaydetmeyi amaçlıyordu. Sadece şarkıcılığı değil, şairliğiyle de adından söz ettiren Naşide Göktürk, “Sesimi Ateşe Verdim”, “Son Çaylar”ında aralarında olduğu şiir kitaplarına sahip. HASTANE ODASINDAN SEVENLERİNE SON NOT: O KALEM KIRIK ZATEN 6 Ağustos tarihinden bu yana hastanede tedavi gören Göktürk’ün, hastaneye yatmadan bir gün önce, 5 Ağustos tarihinde kendi el yazısı ile defterine yazdığı son notunu Onur Akay Facebook adresinde paylaştı: “Hayranlarına son bir hatıra yazarak paylaşan ünlü sanatçı Onur Akay, Milliyet Gazetesi’nden gazeteci Sercan Kısmet, 1 yıldır Naşide ile röportaj yapmak için can atıyordu ancak rahatsızlığı nedeni ile kısmet olmadı. Bende Naşide’nin son notunu Sercan’a verdim ve bugün gazetede yer almış. Naşide, hastaneye yatmadan önce ellerinin titrediğini söylerdi ve sevenlerine son bir hatıra olsun diye paylaştığım son notunda ise, ellerinin titrediği çok belli! O kalem kırık zaten, şimdiden by bay Naşide Göktürk’N.G 05.08.16” ‘NAŞİDE GÖKTÜRK, PİYASAYLA İÇTEN İÇE HEP DALGASINI GEÇTİ’ Naşide Göktürk’ün ardından yazan Müzik Yazarı Naim Dilmener, “Naim Dilmener Ne birilerine hoş görüneyim diye takla atanlardandı Naşide Göktürk, ne de önünde takla atanları ciddiye alırdı. Müzikti tek derdi.” sözleriyle anlattı sanatçıyı. Müzik Yazarı Murat Meriç ise Duvar için yazdığı yazısında sanatçı için şunları aktardı; “Yüreğim Rehin”le müzik piyasasına adım attığında köşe başları çoktan tutulmuş, “yıldız”lar kendini belli etmeye başlamıştı. Biraz talihsiz bir zamandı bu ama Göktürk, bunu lehine çevirmeyi bildi. Emin adımlarla yolunda ilerledi ve kendi tarzını ortaya koydu. İkinci albümü “Yüreğim Hâlâ Rehin” adını taşıyordu -ki bunu, müzik piyasasına yapılmış bir nanik olarak algılamak mümkün. Naşide Göktürk, piyasayla içten içe hep dalgasını geçti. Üstelik, piyasayı besleyen isimlerdendi: Şarkılarını, pek çok isim seslendirdi.” (Evrensel) Shameless 7. sezon ilk fragmanı geldi
Çizgi romancılar buluşuyor: İstanbul Comics & Arts Festival
İnce
Ermeni Soykırımı Hollywood'da
Ermeni soykırımını anlatan The Promise (Söz) filminin aralık ayında gösterime gireceği açıklandı. Filmde başrolleri Oscar Isaac ile Christian Bale paylaşıyor. Gazete Duvar'ın ArmanPress'ten aktardığı habere göre, Kirk Kerkorian‘ın sahibi olduğu Survival Pictures tarafından yapımcılığı üstlenilen The Promise (Söz) filminin çekimleri tamamlandı.  Yapımcı firmadan yapılan açıklamaya göre filmde Christian Bale, Birinci Dünya Savaşı sırasında cephede savaşan Chris isimli bir adamı canlandırıyor. Oscar Isaac ise Bale’le aynı kadına aşık olan, geleneklerine bağlı Michael isimli bir adamı canlandırıyor. Filmin yönetmenliğini Hotel Rwanda filmiyle en iyi yönetmen Oscar’ını alan Terry George üstlendi. George, aynı zamanda Robin Swicord ile filmin senaryosunu da yazdı.  OSCAR’A ADAY OLABİLİR Filmin oyuncu kadrosunu Bale ve Isaac’ın yanı sıra Jean Reno, Charlotte Le Bon, James Cromwell, Marwan Kenzari, Angela Sarafyan ve Shohreh Aghdashloo gibi isimler de yer alıyor. Survival Pictures’dan bir yetkili yaptığı açıklamada, “Kirk Kerkorian için bu haberi duysa gurur duyardı. Bu film, tüm çabalarımızı daha da özel bir yere taşıyor” ifadelerini kullandı. Dolar milyarderi olarak nitelendirilen Kerkorian, geçtiğimiz yıl hayatını kaybetmişti. Sinema bloglarında filmin 2017’de Oscar adayı olabileceği tahminlerinde bulunuldu.  Yaşamın diyalektiği
“Sonhahar rüzgârları esiyor artık. Bu rüzgârların bazıları yağmur getirecek, bazıları da savaş” diyor, balıkçı kulübesinin penceresinden denize bakarken. Sanki onu duymuş gibi, savaş uçakları geçiyor üzerimizden. “Savaş uçaklarına karşı ne yapılabilir, başka bir savaş uçağın ya da uçaksavarın yoksa?” diye soruyor kendi kendisine. “Olsa da ben elime silah alamam, hem uçak kullanmayı da bilmem” diyorum, gülüyor. Gülmesi çaresizlikten mi, yoksa anladığı için mi? Sonra yanıma uzanıp “Başımı dizlerine dayayıp uyumak istiyorum, günlerce, hatta haftalarca. Uyandığımda bütün bu saçmalıklar ve kötülükler sona ersin, dışarı çıktığımızda bizi pırıl pırıl bir güneşin aydınlattığı bahar karşılasın” diyor. Başını dizlerime dayıyor ama uyumuyor, “Her şey gittikçe kötüye gidiyor. Savaş çığırtkanlarının en mutlu olduğu zamanlar. Aslı Erdoğan içeride, Vedat Türkali gitmiş, sürekli ölüm haberleri… Bir şeylerin değiştiğini, öyle böyle değil, tamamen değiştiğini göremiyoruz hâlâ.” Tim O’Brien’ın “Taşıdıkları Şeyler” adlı romanındaki sözleri geliyor aklıma, Vietnam’da savaşa katılmış bir askerin ağzından yazdığı. Defterimden o sözleri bulup okuyorum ona: “Her şeye körü körüne, düşünmeden teslim olmalarından ne kadar tiksindiğimi haykırıyordum onlara; aptal milliyetçiliklerinden, gurur duydukları cehaletlerinden, ya-sev-ya-terk-et palavralarından, beni anlamadıkları bir savaşa göndermelerinden. Onları sorumlu tutuyordum. Hepsini –kişisel ve ferdi olarak- polyester Kiwanis üyesi oğlanları, tüccarları ve çiftçileri, yobaz kilise müdavimlerini, geveze iş kadınlarını, Lion Kulübü’nü, Savaş Gazileri Derneği’ni ve kasaba kulübünün saygın ve seçkin üyelerini. (…) Ve basit ve sarih bir nedenden ötürü öldürmekte ya da ölmekte tereddüt edersen vatan haini ödleğin tekiydin.”  “Gurur duydukları cehaletlerinden” diye tekrarlayarak gülüyor, “ülke, toplum, kıta değişse de, savaş taraftarı olmanın nedenleri ve amaçları değişmiyor. Aynı şeyden güç alıyorlar, cehaletten” diyor. Sonra başını dizimden kaldırıp yüzüme bakıyor, “Pessoa’nın kamuoyu hakikati değil, en fazla hoşuna gidecek olan yalanı duymak ister sözü var ya, o sözdeki hakikat kadar canımı yakan bir şey yok” diyor. “Basit ve sarih” diye tekrarlıyorum, “basit ve sarih olanı bile göremeyecek bir körlük… Tim O’Brein’ın dediği gibi, derindeki anlamı çözmeden, bütünü kavrayamazsın. Bütün parçalandı, kamuoyu diye bir şey yok…” “Vedat Türkali’deki umudun kaynağı, yabancılaşma ve güçsüzlük duygusuna kapılmamış olmasıydı” diyorum, sanki yeni bir şey bulmuşum gibi, umutlu… Başını yüzüme çeviriyor merakla. Ona umutlu şeyler söylemek istiyorum, ama elimden gelmiyor. Vedat Türkali’yi o kadar umutlu yapan şey neydi? Çok şey görmüş yaşamış olması mıydı? Romanlarındaki karakterlerin umutlu oldukları da söylenemezdi. Gezi’yi örnek gösteriyordu, Canan Aydın’la yaptığı söyleşide, insanların dayanışması, birleşmesiydi umut. Yaşamın diyalektiğinden bahsediyordu: “Devamlı karanlık olmaz, mutlaka bir yerden ışık yeniden patlar.” “Vedat Türkali’deki umudun kaynağı, yabancılaşma ve güçsüzlük duygusuna kapılmamış olmasıydı” diyorum, sanki yeni bir şey bulmuşum gibi, umutlu… Başını yüzüme çeviriyor merakla. “Geçmişte bireyleri bir arada tutan bağlar vardı, şimdi yok. Özgürlük denilince, yabancılaşma ve güçsüzlük anlaşılıyor artık. Yabancılaşmadan, toplumsal bağlardan yoksun bu sahte özgürlüğe katlanmak zor. Mağdur olmanın yüceltilmesiyle risk almaktan duyulan korku da azalıyor. İnsanlar, kendi yaşamlarını kontrol etmeye çalışırken birbirlerinden kopuyorlar… Artık öyle bir noktaya geldi ki, mağduriyet daha doğar doğmaz başlıyor, annen yeterince meme vermemişse yandın, mağdursun… Sürekli kendisiyle uğraşan bir anne de, çocuğun ihtiyaçlarını karşılayamayacağına göre… Her şeyi o mağduriyete bağlayıp sorumluluktan kurtulabilirsin. Mağduriyet, ne yaptığınla değil, sana yapılanlarla ilgilidir. Yani sorumluluk yok. Geriye sadece acına katlanarak yaşamanın yollarını bulmak kalıyor.” Ben böyle söyleyince gülmeye başlıyor, “Kendine acımak, karşı-devrimcilik diyorsun yani.” “Bir şey demiyorum aslında, geçen her saniyede çocuklar ölmeye devam ederken, insanların evlerinde oturup sadece kendi mağduriyetleriyle meşgul olmaları canımı yakıyor.” Daha bir sokuluyor yanıma, gözlerini kırpıştırarak, “Bir mağdur gibi konuştun” diyor. “Vedat Türkali gibi umutlu olmaktan başka bir şansımız yok diyorsun yani” diyorum, gülüyor. “Ben değil, sen dedin” diyor. Dışarıda sonbahar rüzgârları esiyor… Çeliğe su verenlerdendi
Kimliğindeki adı: Abdulkadir Pirhasan. Kurtuluş Savaşı’nın başlangıcı kabul edilen Atatürk’ün Samsun’a ayak bastığı 19 Mayıs’tan altı gün önce bu şehirde doğuyor. (13 Mayıs 1919, Samsun) ve (29 Ağustos 2016)’da 97 yaşında Vedat Türkali olarak aramızdan ayrıldı, yarın uğurluyoruz onu. Yeni bir ülkenin kuruluşunun ilk günleri ile başlayan yaşamı, bu ülkenin kargaşasında son buldu maalesef. Onun için kutsal olan sözcüklerin yılmadan peşinden koştuğuna tanık olduk; bir gövde olarak mücadelenin ortasında olan yine oydu. En son Cizre’ye seslenmek için 96 yaşın birikimi ve nefesiyle sokağa çıktığında o bildiğimiz inancı ve inadıyla “halkların kardeş olduğunu” söylemeye devam etti. Bu ülkenin halkları biraradalığını ne zaman yitirdi. Olmazdı. Son olarak “birleşin” dedi. Çünkü herkesin aynı düşü kurması mümkündü ‘büyük insanlığın’ ayağa kalkabilmesi için. Emeğinin karşılığını alanların barışın dünyasında yaşamasından alâ daha ne isteği olabilirdi insanın? Liseden sonra tahsiline edebiyatla devam etmesi, 1940’ların sonunda askeri liselerde edebiyat öğretmeni olarak çalışması ve 1951’de siyasi eylemleri gerekçe gösterilerek tutuklanışı (7 yıl hapis yatar) yazdığı her satırın alt çizgisidir adeta. Yaşadığını, yaşamak gibi yaşayan bir edebiyatçının suretidir onda gördüğümüz. Bizim edebiyatımızda “çeliğe su veren” nadir yazarların başında geliyordu Vedat Türkali. Aydın kimliğine şerh Nikolay Ostroskiy’in “Ve Çeliğe Su Verildi” romanını okuduğum ilk gençlik yıllarımda, hemen hemen aynı zamanlarda onun “Bir Gün Tek Başına”sını okuyarak tanışmıştım Türkali’yle. Sınıf mücadelesinin, ezen-ezilen çelişkisinin ayırdına varmakla başlayan yolculuklarda nice sefer kesişti yolumuz. Adaletin ve eşitliğin herkes için olduğu bir dünya düşüyle yazıyordu. Romanlarındaki karakterleri burada analiz etmek elbette mümkün değil ancak ülkenin aydınlanma programına uymayan, ezilenin yanında duramayan konformist bulduğu aydın kimliğine şerh düşüyordu. Örneğin kült eseri Bir Gün Tek Başına’da felsefe öğretmeni Kenan’ın kimliği üzerinden kurar eleştirisini.  Kavgasını da yapardık şarkısını da söylerdik Farkındalıkların belirginleştiği zamanlarda bir yazarınız bir şairiniz olur. Size görülmez bir el uzatır adeta. Vedat Türkali benim için o ellerden biridir işte. Kendi serüveniniz; başka serüvencileri izleyerek, onların düşlerine ortak olarak ürettiklerinin yanına kendinizden olanı koymanın inancıyla başlar. Ve aşkla elbette. Ahmet Telli söyler bunu hepimiz için hepimiz adına: “büyük aşklar yolculuklarla başlar/ve serüvenciler düşer bu yollara ancak/onlar ki dünyanın son umudu/soyları tükenen birer çılgındırlar”… Vedat Türkali’nin romanlarını, şiirlerini, oyunlarını gözden elden geçirmeden eksik bir kalple bakarız hem İstanbul’a hem yaşadığımız bu ülkeye… Hepsi iyi, mücadeleci, kudretli bir ömrün küçük parçalarıdır. Ancak o parçalarla bütünlenir insan. Bizler zamanın çığrından çıkmadığı dijital devrim öncesinde genç olanlar için şimdi diyeceklerim daha anlamlı kalabilir. Çünkü zaman bize okuduklarımızı sindirebilme, yazdıklarımızı bekletebilme şansı tanıyordu geçmişte. O yüzdendir nereye gidersek Bir Gün Tek Başına’dan bir satır, İstanbul şiirinden bir dize, Bu Ölü Kalkacak’tan bir replik bizimle gelirdi. Kavgasını da yapardık şarkısını da söylerdik. “Bizden önce onlar yaşadıydı bunları, bir tekrarsa da yaşadıklarımız onurlu insanlardan olmalıyız”dı derdimiz. Bunun için çok konuşur çok yaşardık. Şiirlerinden romanlarına ve elbetteki diyalog üzerine kurulan oyun ve senaryolarına bakınca bana öyle gelir ki sanki o yaşadığı süre zarfında duyduğu bütün iç sesleri birer konuşmaya çevirmişti. Biz de onlardan nasibimizi aldık. ‘Ölülerimizi yerde bırakmayacaklar’ Şöyle bir şey var mesela: 90’ların ikinci yarısı. Eskişehir’de sahnedeyiz. Üniversiteliler Tiyatro Topluluğu’nu kuralı bir yıl olmuş; çalışmalar tamamlanmış, kadro çıkmış ortaya. Türkali’nin yazdığı üç tiyatro oyunundan epik tiyatronun en güzel örneklerinden biri olan Bu Ölü Kalkacak’ı oynayacağız. (Diğer oyunları: 141.Basamak, Dallar Yeşil Olmalı). Bu Ölü Kalkacak 1976 yılında İstanbul Belediye Şehir Tiyatrosu’nda sergilenirken yasaklanan oyunu üstelik. Aradan 20 sene geçmiş biz oynayacağız. Sivil polislerle birlikte yaklaşık 1500 kişi izliyor oyunu, arka arkaya sahneliyoruz. İlgiden, kalabalıktan, bizim enerjimizden, tekste ve kendimize olan inancımızdan, şen kahkahâlârımızdan oldukça rahatsızlar. Kulise kapatıyorlar bizi bir ara bir bahane yaratıp: Oyuncularımızdan birini asker kaçağı diye almak istiyorlar; o da sosyolojide öğrenci halbuki. ”Öğrenci tipi yok bunda” diyorlar ha bire. Oyun başlamıyor bir türlü biz kuliste kapıları zorluyoruz, seyirci salonda protestoda. Ve ilk oyuncu çıkıyor sahneye…oyun bitiyor. Kültür merkezi miting yeri gibi. Yıllar sonra bir vesileyle kulağına gidiyor bu hadise ustanın. “Ölülerimizi yerde bırakmayacak bu gençler bu da onu gösterir” diyor. Yarın eller üzerindesin… Emeğin var üzerimde. Işıklar içinde uyu…Kainat yoldaşın olsun… *** Tedavi gördüğü Yalova Devlet Hastanesi’nde önceki gün yaşamını yitiren Türk edebiyatının usta ismi 97 yaşındaki Vedat Türkali’nin cenazesi yarın, 1 Eylül Dünya Barış Günü’nde İstanbul’da toprağa verilecek. Türkali 2013 yılında yaşamını yitiren 72 yıllık hayat arkadaşı eşi Merih Pirhasan’ın yanına defnedilecek. Kızı Deniz Türkali, acı haberi “Babamı Vedat Türkali’yi kaybettik” mesajıyla sosyal medyadan duyurmuştu. Türkali, cenaze töreniyle ilgili haberi de sosyal medyadan vererek, “Babamızı (dedemizi) Vedat Türkali’yi 1 Eylül Perşembe günü Teşvikiye Camii’nde öğle namazından sonra Zincirlikuyu’dan uğurluyoruz” sözleriyle duyurdu. Yalova Devlet Hastanesi’nde Türkali’nin tedavisini sürdüren doktoru Özgür Akın Oto da bugün Yalova Devlet Hastanesi ek binası önünde küçük bir tören düzenleneceğini ve cenazenin İstanbul’a gönderileceğini söyledi. Shakespeare yerli ve milli de senden emin değiliz!
Dünyanın birikimini elinin tersiyle itip, aptallar arası tartışmaları sürdürmeye devam ediyoruz. AKP ampulüyle aydınlanan Devlet Tiyatrosu Temsili Genel Müdürü Nejat Birecik yumurtlamış: “Bu sene yerli ve milli oyunlar oynayacağız” diye. Meğer 15 Temmuz cunta kalkışmasına tepki olarak almış bu kararı. Ortalama bilgiye sahip herhangi biri, yetkin sanat yapıtlarının tüm insanlığa ait olduğunu bilir. Zamana direnir yapıtlar, an gelir, yazar/müzisyen/edebiyatçı doğduğu ülkeye tavır alır ve mücadele eder. Sanatçı farklı dillerde ses çıkarır ama aynı sözün ardından gider. İnsanlığın sefaletini, çaresizliğini, vahşetini gösterir. Bu yüzden nitelikli eser veren tüm sanatçılar aynı millete ait ve yerlidir. Yani büyük insanlık ailesinin üyesidirler. Cumhuriyet’in en önemli kurumlarından biri Devler Tiyatrosu’dur. Amacı halkı yetkin yapıtlarla buluşturmak, iktisadi engellere takılmadan tiyatromuzu yüceltmek ve toplumun bu yolla gelişmesini sağlamaktır. Kuşkusuz bu süreçte oluşan repertuvarda büyük payı yerli ve yeni oyun yazarları alır. Üstelik telifleri yüksek tutulur ki, kimseye muhtaç olmasın insanlar, yazarlığa/tiyatroya emek vermeye devam etsinler, diye. Hükümete gammazlayarak arkadaşlarını iktidarını güçlendirmek istiyor Birecik! Gün gelecek onu da yazacak elbet birileri… Nazi Almanyası’nda yaşayan bir sanatçı için ayakta kalmak güçtür. SS her an kapıyı çalabilir ve faili meçhul bir ölüye dönüşebilir. Bir diğer seçenek iktidarı alkışlamaktır. Mesela Brecht hangisini seçmiştir bilir mi, Birecik? Elbette bilir de, bilmezden gelir. Niye? Çünkü sınıf kavgası, savaş karşıtı olmak, soyguncuya, bozguncuya direnmek için önce sanatçı ahlakı gerekir. E bundan haberiniz yoksa Brecht’in sadece adı kalır aklınızda. Okuduğunu anlamak ve tarihsel yerine oturtmak gerekir. Yerli ve millidir anlayacağınız Brecht! Shakespeare bizim memleketin insanıdır. İktidarın nasıl bir güç olduğunu, kişiyi nasıl manyaklaştırıp, çevresini köleleştirdiğini ve zamanı gelince de ayak oyunlarıyla nasıl cinayetler, iğrençlikler yaşandığını anlatır. Shakespeare dünyanın her yerinde aynı anlama gelir. Eğer Shakespeare’den haberiniz yoksa iktidarın altınızdan kayıp gittiğini bile fark edemezsiniz. Mesela darbe nasıl olur, saray kimdir, soytarı/dalkavuk kimdir, anlayamazsınız. Demem o ki herkese faydalıdır. Yüzde yüz yerli ve millidir! Çehov bize insanın en tuhaf hallerini, olabildiğince yalınlıkla anlatır. Orada gördüğümüz kişilerin hemen yanı başımızdaki dostlarımız olduğunu anlar, şaşarız. Dünyanın her yerinde kıskançlık, aile içi çatışmalar, açlık, sınıf farkları aynıdır. Diyeceğim o da bizim memlekettendir. Ha bir yarım akıllı çıkıp Shakespeare İngiliz, Çehov Rus, Brecht Alman derse, siz ona kanmayın. Haldun Taner, Güngör Dilmen, Memet Baydur, Melih Cevdet, Nâzım Hikmet ve daha niceleri aynı soydan gelir. Hepsi insanlık ailesinin yerlisi ve millisidir. Hangi devirde, hangi toprak parçasında olursa olsun, insanlık aynı sınavı yaşamaktadır. Bu büyük kişiler; bunu görür ve yalın, çarpıcı biçimde yazar. Tiyatro bunu alır, makyajsız biçimde insanlara gösterir. İzleyen, orada kendini bulur ve yönünü tayin eder. Şimdi siz diyeceksiniz ki, koca DT’nin başındaki adam bunu bilmez mi? Eh edebi kuruluna İskender Pala’yı alıp, bir de oyununu eziyet diye bizi izlettiren, AKP ampulüyle aydınlanmış arkadaş anca bu kadarını anlar. Şimdilerde meslektaşlarını fişlemekle meşgul! Hükümete gammazlayarak arkadaşlarını iktidarını güçlendirmek istiyor Birecik! Gün gelecek onu da yazacak elbet birileri… Ha Birecik önemli olduğu için değil, yerli ve milli olamadığı için. Tiyatrocular yurdunda iyi bir yurttaş olamadığı için… Son bir uyarı da Kadıköy Belediyesi için Kadıköy ülkenin aydınlık semtlerinden biri… Caddebostan Kültür Merkezi de gözbebeğimiz. Geçen yıl DT’ye verdiler bazı günler salonu. Yani AKM’yi, Venüs Tiyatrosu’nu kapatan AKP’ye hayat öpücüğü oldular. Eğer kamu görevi yapacaksa Kadıköy Belediyesi, Şehir Tiyatrosu’ndan kovulan birbirinden değerli sanatçılara bu yıllık salon ve ödenek sağlasın, düşük bilet ücretiyle dünyanın seçkin yazarlarının oyunlarını halkımıza izleme olanağı sağlasın. Haydarpaşa Garı’nda mükemmel bir kitap fuarı yapan Aykurt Nuhoğlu’na bu yakışır. Aksi halde AKP’nin ampulüyle aydınlanan Birecik’e kolduk değneği olmuş olur ki telafisi yoktur! Naşide Göktürk hayatını kaybetti
Bodrum'da akciğer kanseri nedeniyle bir süredir hastanede tedavi gören söz yazarı, besteci, yorumcu 51 yaşındaki Naşide Göktürk yaşamını yitirdi. Vefat haberini Müzik Yorumcuları Meslek Birliği (MÜYORBİR) "Değerli üyemiz Naşide Göktürk vefat etmiştir. Cenazesi yarın İkindi'den sonra Bitez Adliye camiinden kaldırılacaktır. Sevenlerine duyurulur" sözleriyle duyurdu. *** NAŞİDE GÖKTÜRK KİMDİR? Şair, söz yazarı, besteci, yorumcu olan Göktürk, 1 Nisan 1965 doğumlu. Çocukluk ve gençlik yıllarını Büyükada’da geçirdi. Lise yıllarında edebiyata meraklı olan Göktürk, bir süre muhasebecilik yaptıktan sonra Ankara’da kendi işini kurarak kafe açtı. 1990’lı yılların ortalarında albümüne de ismini veren ’Yüreğim Rehin’ şarkısı ile büyük çıkış yakaladı. Şiir kitapları da bulunan Göktürk’ün yakın arkadaşı Onur Akay, 2015 yılında akciğer ve pankreas kanserine yakalandığını açıkladı. Tedavi süreci devam ederken 2016 yılında ’Çocukluğumu uçuruyorum’ albümünü çıkardı. Kitapları Sesimi Ateşe Verdim - Son Çaylar Yüreğim Rehin Mavi Mavi Sevdim Seni Tül Gibi Pırlanta Peri Savrulurken Seni Buldum Albümleri Yüreğim Rehin Yüreğim Hâlâ Rehin Kan Kırmızı Kimsem Yok Unutmak İstiyorum Ragıp Yavuz: 'Hukuka göre mi karar verecekler, göreceğiz'
BURAK ABATAY / @abatayburak burakabatay@birgun.net İstanbul Büyükşehir Belediyesi Şehir Tiyatrosu’nun deneyimli yönetmenlerinden Ragıp Yavuz, sosyal medyadaki paylaşımları bahane edilerek “Şehir Tiyatroları’nı “siyasi ve ideolojik çekişme ve çatışmaların odağı olmak” gerekçesiyle ihraç talebiyle Yüksek Disiplin Kurulu’na sevk edildi. Yavuz’un duruşması yarın gerçekleşecek ve ilgili karar açıklanacak. Duruşma öncesinde BirGün’e açıklamalarda bulunan Ragıp Yavuz, karara ilişkin “Hukuka göre mi karar verecekler, muhalif kimliğime göre mi?’ yarın sonucu göreceğiz” dedi. Daha önce yapılan 2 soruşturmanın da savunması kale alınmadığını ve tüm sorumluluğunu Yüksek Disiplin Kurulu’na bırakıldığını ifade ederken “Tüm bu süreçte ise ve Teftiş Kurulu bu soruşturmalara dair herhangi bir yetki almamıştı” dedi. ‘Hukuksuz bir soruşturma’ Ragıp Yavuz, soruşturmanın ve ihraç talebinin tamamıyla hukuksuz olduğunu sözlerine ekledi. Hukuksuz olmasının sebepleri olaraksa soruşturmanın içerisinde zaman aşımına uğramış twitlerin ve paylaşımların tarihleri açısından tahrifatın olmasını gösterdi. Yavuz, konuya dair BirGün'e yaptığı açıklamasında, “Yarın gidip savunmamı vereceğim. Elimde Yüksek Disiplin Kurulu için çağrı var. Fakat ikilem de şu ki, açığa alındığımız için Belediye Başkanlığı’nın ana binasından sokulmuyoruz. Geçen hafta maaş bordrosu almak için gittiğimde içeriye almamışlar ve kimliğime bakıp içeriye girmemi engellemişlerdi. Yarın duruşmaya katılabilmek için elimdeki celbi gösterip içeriye girmeye çalışacağım. Umarım işe yarar” dedi. ‘Hukuk işlemiş olsa bu noktaya gelinmezdi’ Yarın görülecek duruşmanın kararıyla alakalı “Nasıl bir sonuç bekliyorsunuz?” sorumuza ise Yavuz, şu yanıtı verdi: “Hukuk ne kadar var?’ bunu konuşmamız lazım. Hukuk işlemiş olsa bu noktaya zaten gelmezdi. Hukuka göre mi karar verecekler, muhalif kimliğime göre mi sonucu göreceğiz. Ben 12 Eylül’de de 1402 sayılı yasa ile ihraç edilmiştim. Şimdi yaşadığım bu ihraç talebi meselesi de kesinlikle 12 Eylül’le birebir aynı. Bir yandan demokrasi mitingleri yapılırken bir yandan da 12 Eylül karanlığına benzer icraatları yapılıyor. Bunlar nasıl demokrasi ile örtüşebilir bilmiyorum.”   Alaçatı'daki müzik kirliliğine Fazıl Say darbesi
Alaçatı’da yaşanan müzik kirliliği bu tatil beldesinin tutkunlarını harekete geçirdi. İşletmeci Haldun Demirhisar ve Fazıl Say’ın daha kaliteli müzik için 2017’de düzenleyecekleri Alaçatı Festivali öncesinde bu girişimi tanıtmak amacıyla dün gece sahneye çıkan ilk isim ünlü piyanistin kendisi oldu. FİKİR SAY’DAN GELDİ Konser öncesi konuklara hitap eden Fazıl Say'ın sahne aldığı yerin sahibi Demirhisar, fikrin ortaya çıkışını şöyle anlattı: “Fazıl Say, burada, Alaçatı’da klasik müzik, caz ve rock’ın bir arada olduğu bir festival yapmamız gerektiğini söyledi. Festivalin dokusunu şimdiden oluşturmak için yola koyulduk; 2017’de yapacağımız festivalin ilk konserini gerçekleştirdik.” ‘BU KİRLİLİĞİ TEMİZLEMEK GEREKİYOR’ Gelecek yıllarda da dünyaca ünlü sanatçıları davet ederek festivali devam ettirmek istediklerini belirten Fazıl Say ise bu gecenin özel bir gece olduğunu ve ne motosiklet gürültüsünün ne de ağustos böceklerinin seslerinin geceyi etkilemeyeceğini söyledi. Say, Beethoven’dan Chopin’e Eric Satie’den George Gershwin’e kadar birçok ünlü sanatçının eserinin yanı sıra kendi bestelerini de seslendirdi.(DHA)   Yönetmen Ragıp Yavuz’un ‘ideolojik gerekçelerle’ Şehir Tiyatroları’ndan ihracı isteniyor
İstanbul Büyükşehir Belediyesi Şehir Tiyatrosu’nun deneyimli yönetmeni Ragıp Yavuz, sosyal medyadaki paylaşımları gerekçe gösterilerek, devlet memurluğundan ihraç edilmesi istemiyle yüksek disiplin kuruluna sevk edildi. Ragıp Yavuz, iddianamede yazdığına göre, sosyal medyadaki paylaşımları nedeniyle Şehir Tiyatroları’nı “siyasi ve ideolojik çekişme ve çatışmaların odağı olmak”la suçlanıyor. Kültür Servisi'nden Aslı Uluşahin'in haberine göre, Ragıp Yavuz, yarın yüksek disiplin kurulunda görülecek duruşmada son kez kendini savunacak ve ardından memuriyetiyle ilgili karar açıklanacak. Yavuz, daha önceki savunmalarının dikkate alınmadığını ve böyle bir sürecin başladığını aktardı. Yönetmen Yavuz, 15 Temmuz sonrası çıkarılan kanun hükmünde kararnameden yararlanılarak da, iddiaya göre “darbeye yeterince karşı olmadığı” ithamıyla açığa alınmıştı. Yüksek disiplin kuruluna verilmesiyle ilgili soruşturmalar ise 15 Temmuz öncesine ilişkin. Ragıp Yavuz, hukuksuz bir sürecin işletildiğini aktardı. Yavuz, 12 Eylül darbesinin ardından da 1402 sayılı Sıkıyönetim Yasası ile Şehir Tiyatroları’ndan ihraç edilmiş, hukuk mücadelesinin ardından görevine dönmüş, ancak hayatının 13 yılını sürgünde geçirmek zorunda bırakılmıştı. Montreal Film Festivali’ne Türkiye'den 11 film
Sinema dünyasının prestijli festivallerinden Montreal Uluslararası Film Festivali’ne konuk ülke olarak katılan Türkiye, 11 filmle sinemaseverlerin karşısına çıktı. Türkiye’nin Ottawa Büyükelçisi Selçuk Ünal ve Toronto Kültür ve Turizm Ataşesi Derya Şerbetçi’nin ev sahipliğinde verilen resepsiyona Türkiye’den yönetmenler Bedir Afşin ve Gözde Kural,prodüktör Gökçe Işıl Tuna ve oyuncu Öykü Karayel katıldı. Kanadalı film eleştirmenleri ve sanat dünyasının ilgi gösterdiği resepsiyonda konuşan Büyükelçi Ünal, geçen yıl 100 yaşına giren Türk sinemasının, dünyanın en hızlı gelişen sinemalarından biri olduğunu söyledi. Hürriyet'in haberine göre, Ünal, "Türk sineması son yıllarda büyük başarılar kazandı. Türk filmleri, dünyanın önemli festivallerinden ödüller aldı. Bugün artık Türk sinema sektörü 3 milyar lirayı aşan büyüklüğüyle geçtiğimiz 10 yıla oranla iki kat fazla film üretir hale geldi. Türk sineması, Türkiye'nin hikayesini tüm dünyaya aktarıyor. Türkiye, ABD ve Hindistan'dan sonra film üretiminde dünyada üçüncü ülke konumundadır." dedi. Festival programında yer alan Türk filmlerinden "Toz" ve "Yemekteydik ve Karar Verdim" adlı filmlerin dünya prömiyeri de festivalde yapıldı. Isabelle Adjani ve Willem Dafoe gibi dünyaca ünlü Hollywood yıldızlarının da katılacağı festivalde, yönetmen Seren Yüce'nin "Rüzgarda Salınan Nilüfer" filmi "World Film Competition" bölümünde, yönetmen Hande Gözde Kural'ın "Toz" filmi ile yönetmen Görkem Yeltan'ın "Yemekteydik ve Karar Verdim" filmi "First Films" bölümünde, yönetmen Can Yücel'in "Yaktın Beni" filmi ise "Regard” bölümünde ödül için yarışacak. Türkiye’nin "konuk ülke" olmasından dolayı yapılacak "Turkish Film Focus" bölümünde ise yönetmen Nuri Bilge Ceylan'ın "Kasaba" ve "Koza", Ufuk Bayraktar'ın "Kümes", Emre Konuk'un "Çırak", Bedir Afşin'in "Son Kuşlar" filmleri ile Türk sinemasının mihenk taşlarından yönetmen Ömer Lütfi Akad'ın önemli klasikleri "Vesikalı Yarim" ve "Gelin" filmi sinemaseverlerle buluşacak. Festival, 5 Eylül'e kadar devam edecek. PEN Türkiye 1 Eylül Dünya Barış Günü bildirisi yayımladı
Şair ve PEN-Türkiye Yönetim Kurulu Üyesi HaydarErgülen, PEN-Türkiye merkezi adına 1 Eylül Dünya Barış Günü için bir bildiri kaleme aldı. Darbe girişiminin başarısız olmasına değinilen bildiride, "Demokrasi kazandı diye sevinirken ne yazık ki OHAL ilanıyla birlikte, gazeteci, yazar tutuklamaları, basın yayın kuruluşlarının kapatılması, binlerce gazetecinin işten atılması, basın kartlarının iptali ve pasaportlarına el konulması gündeme geldi" ifadeleri yer aldı. Ergülen, kaleme aldığı bildiride Nazım Hikmet'in barış içinde bir dünya hayal ettiği hatırlatarak "Oysa şimdi gördüklerimizin acısından gözlerimizi kapatamıyoruz bile, rüya göremiyoruz" dedi. Kültür Servisi'nde yer alan habere göre, Haydar Ergülen'in kaleme aldığı yazı şöyle: “Günler ağır/günler ölüm haberleriyle geliyor” diye yazmıştı yeryüzünün şairi Nâzım Hikmet, yıl 1941. Yani tam 75 yıl önce. Kuşkusuz barış içinde bir dünya, özgürce yaşanan hayatlar ve yaşlısı-genci, kadını-erkeği, çoluğu çocuğuyla mutlu insanlar hayal ediyordu. Ütopya, rüya demek sayılır biraz da. Oysa şimdi gördüklerimizin acısından gözlerimizi kapatamıyoruz bile, rüya göremiyoruz. Çünkü her şey fazla gerçek, fazla somut ve fazla acı, acıtıcı, yakıcı... "Bunca acının ortasında yaşamaya çalışırken, demokrasiyi hedefleyen darbe girişimiyle iyice umutlarımız karardı. Parlamenter rejimin simgesi, aynı zamanda demokrasinin ve laikliğin de evi olan TBMM bombalandı. Fakat Türkiye tarihinde ilk kez halk darbecilere karşı direndi. Bu unutulmaz direnç, ülkemizde demokrasi, hukuk, parlamenter rejim ve laikliğin cumhuriyet içinde sonsuza dek yaşayabileceği ve yaşaması gerektiği yolunda umutlarımızı yeniden tazeledi. "Demokrasi kazandı diye sevinirken ne yazık ki OHAL ilanıyla birlikte, gazeteci, yazar tutuklamaları, basın yayın kuruluşlarının kapatılması, binlerce gazetecinin işten atılması, basın kartlarının iptali ve pasaportlarına el konulması gündeme geldi. "Başta Hilmi Yavuz gibi Türk şiirinin büyüklerinden, şair ve felsefeci bir aydının gözaltına alınması, ardından da Aslı Erdoğan gibi, belki dünyada Türkiye’den daha çok tanınan, değer verilen ve vicdanın büyük yazarı olan bir romancı tutuklandı. Kuşkusuz başka yazarlar ve gazeteciler de en temel hakları olan ifade özgürlüğünden mahrum bir halde cezaevlerine kapatılmış durumdalar. "Türk ve Kürt halklarının kardeşliği hiç kuşkusuz Türkiye’nin kurucu düşüncesinin temelidir. Bu temeli zayıflatacak her türlü girişim ortak geleceğimizi de karartacaktır. Bu anlamda ülkemizin şehirlerinin bombalanması, yurttaşların yaşam haklarının elinden alınması kadar, PKK tarafından yapılan eylemler ve saldırılar da barış umudunu her geçen gün azaltmaktadır. IŞİD’in en son Gaziantep saldırısında ortaya çıkan tabloyu anlatmanınsa mümkünü yok. 23 Nisan’larda koca koca koltuklara oturtulan ve ülkemizin geleceği olan çocuklarımız bu gidişle hiç büyüyemeyecekler, hep çocuk kalacaklar, bombalar onların güzel canlarını almış olacak. "Yetkilileri, yetkisizleri, tüm yurttaşları demokrasi için, cumhuriyet için, özgürlük, barış ve laiklik için, farklılıklarımıza saygı göstererek, birbirimizi daha çok anlamaya, hukukun üstünlüğü inancını savunmaya ve ulu ozanımız Yunus Emre’nin “Ben gelmedim dava için / benim işim sevi için” anlayışı doğrultusunda yaşamaya, davranmaya davet ediyoruz. Ercan Kesal'ın yeni kitabı Cin Aynası okurla buluşuyor
Ercan Kesal'ın Peri Gazozu kitabının ardından, iyilik, güzellik, çocuklar, insanlık ve sinema üzerine okuruyla sohbet ettiği yazılarından oluşan Cin Aynası da okurla buluşuyor. İletişim Yayınları 3 Eylül'de bir dizi kitabı daha okurla buluşturuyor. Bunlar arasında Ercan Kesal'ın yeni kitabı Cin Aynası ile Türkiye sinemasının önemli ismi Lütfi Ömer Akad'ın anıları Işıkla Karanlık Arasında da var. Ahmet Karcılılar'ın yeni romanı Mavinin Reddi, Uğur Mıstaçoğlu öykülerini bir araya getirdiği Sağ Elim Doluydu, Pelin Buzluk'un yeni öykülerinden oluşan En Eski Yüz ile Elçin Aktoprak ve A. Celil Kaya'nın Ankara Üniversitesi Siyasal Bilgiler Fakültesi'nde düzenledikleri uluslararası konferansın metinlerinden oluşan 21. Yüzyılda Milliyetçilik ve Henry Jenkins'in yeni bir medya çağının başladığı görüşünü savunduğu Cesur Yeni Medya da raflardaki yerini alacak. Cin Aynası İletişim Yayınları, daha önce büyük bir ilgiyle karşılanan Peri Gazozu ve Nasipse Adayız adlı kitaplarını yayımladığı Ercan Kesal'ın yeni kitabı Cin Aynası'nı okurlarla buluşturuyor. Ercan Kesal'ın kendine has üslubuyla kaleme aldığı bu metinler sinemadan edebiyata, siyasetten kültüre birçok farklı alana uzanırken hayatın önemli anlarına dokunuyor. Kesal, bir bakıma ölüm ve kötülük üzerine olduğu kadar insan onuru ve direnmek üzerine de okurlarıyla sohbet ediyor. Ölüm, zulüm, acı, kötülük üzerine… Direnmek, insan onuru, devrimci inat üzerine… "Adamı adam eden analar" üzerine… İyilik, güzellik, çocuklar, insanlık ve sinema üzerine yazılar. Kederli ve yine de ümitli. Ercan Kesal'in BirGün Pazar yazıları... Dünyaca ünlü iki dev gösteri Türkiye’de
Filozoflar İstanbul'da buluşuyor
Uluslararası Felsefe Enstitüsü’nün her yıl farklı bir ülkede düzenlediği uluslararası kongre bu yıl “Değer, Değerler ve Anlam” başlığıyla İstanbul’da gerçekleşecek.  6-9 Eylül 2016 tarihleri arasında Caddebostan Kültür Merkezi-Büyük Salon'da ve Maltepe Üniversitesi-Marma Kongre Merkezi'nde düzenlenecek kongreye, Romanya Millî Eğitim ve Bilimsel Araştırma Bakanı ve aynı zamanda Uluslararası Felsefe Enstitüsü üyesi Prof. Dr.Mircea Dumitru, Enstitüsü Başkanı ve Maltepe Üniversitesi Felsefe Bölümü Öğretim Üyesi Prof. Dr. İoanna Kuçuradi, Enstitüsü Genel Sekreteri Prof. Dr. Bernard Bourgeois başta olmak üzere dünya çapında isim yapmış birçok değerli felsefeci katılacak.  Açılış oturumu, 1., 2. ve 4. oturumlar ile kapanış oturumu Caddebostan Kültür Merkezinde, 3., 5. ve 6. oturumlar Maltepe Üniversitesi, Marma Kongre Merkezinde yapılacaktır. Oturumlar ücretsizdir. Simültane çeviri yapılacaktır. Program ULUSLARARASI FELSEFE ENSTİTÜSÜ DEĞER, DEĞERLER ve ANLAM6.9.2016 Salı CKM'de 10.00-12.30 Açılış  Başkan: Betül Çotuksöken – Marmara Eğitim Vakfı Müdürü Sayın Melike Oğuzhan’ın Konuşması  – Kadıköy Belediye Başkanı Sayın Aykurt Nuhoğlu’nun Konuşması  – Maltepe Üniversitesi Rektörü Prof. Dr. Şahin Karasar’ın Konuşması  − Romanya Millî Eğitim ve Bilimsel Araştırma Bakanı, IIP üyesi Prof. Dr. Mircea Dumitru’nun Konuşması: “İnsan Bilimlerinin Sonu mu? Üniversitelerimizde Neden Hâlâ Humanist Eğitime İhtiyaç Var?” – Uluslararası Felsefe Enstitüsü Genel Sekreteri Prof. Dr. Bernard  Bourgeois’nin Konuşması  – Uluslararası Felsefe Enstitüsü Başkanı Prof. Dr. İoanna Kuçuradi’nin Konuya Giriş Konuşması 12:30-14:00 Ara CKM'de 15.00-16.30 Birinci Oturum: “Postmodernizmin Ötesinde: Görecelik-Mutlakçılık Tartışmasının Gözden Geçirilmesi” Başkan:Tomás Calvo Martínez . Athanasia Glycofrydi-Leontsini: “Postmodern Sanat Dünyasında Göreli ve Mutlak Değerler” . Herta Nagl-Docekal: “Etik Sağduyu ile Yapmamız Gerekli Olmayan Edimler Arasında Kesin Bir Ayrım Yapmamız Gerekir mi?”  16.30-17.00 Ara CKM'de 17.00-18.30 İkinci Oturum: “Bilgisel Bir İnsan Etkinliği Olarak Değerlendirmenin Fenomenolojisi” Başkan: Bhuvan Chandel  . Evandro Agazzi: “”/“Değer Yargılarının Bilgisel Statüsü” . Hans Lenk: “Yorum Yapıları Olarak Değerler” 19.30 Konser 7.9.2016 Çarşamba Marma Kongre Merkezi'nde 10.00-12.00 Üçüncü Oturum:  “Değerler, Değer Yargıları ve Arka Planları” Başkan: Hülya Şimga  . Tanella Boni: « Eşitlik ve Farklılıktan Başka İnsansal Olanı İnsansal Yapan Nedir?”  . Güncel Önkal: “Sosyal Epistemoloji Aracılığıyla Kültür/Uygarlık İkileminin Korunmasına İlişkin Bir Çözümleme” 12.00-13.30 Ara CKM'de 15.00-17.00 Dördüncü Oturum: “İnsanlararası İlişkilerde Etik Değerlerin Rolü ve Ahlâk Normlarının Rolü”  Başkan: Jure Zovko  . Abdusalam Guseynov: “Mihail Bahtin’in Ahlâk Felsefesinde Sorumluluk Anlayışı”  . Betül Çotuksöken: “Ahlâk Normları ile Etik Değerler Arasında İnsan”  . Daniel Vanderveken/Candida de Sousa Melo: “Etikte ve Dinde İllloküsyoner Edimler”8.9.2016 Perşembe Marma Kongre Merkezi'nde 9.30-10.30 Beşinci Oturum: “Türkiye’de Felsefe”  Başkan: Zerrin Tandoğan . Sevgi İyi-Harun Tepe: “Değer Felsefesi ve Etik” . Yusuf Örnek: “Felsefi Antropoloji”  10:30-11:00 Ara 11:00-12:00 . Zekiye Kutlusoy: “Mantık ve Bilim Felsefesi” . Gülriz Uygur: “Hukuk Felsefesi”9.9.2016 Cuma  Marma Kongre Merkezi'nde 10.00-11.30 Altıncı Oturum: “21. Yüzyılda Değer ve Anlam Sorunları Karşısında Felsefe” Başkan: Tu Weiming . Peter Kemp: “21. Yüzyılda Kosmopolitanism”  . Nam-In Lee: “Ahlâksal İçgüdü ve Ahlâksal Değer”  11.00-12.00 Ara CKM'de 12.00-13.00 Kapanış Oturumu Başkan: Günter Abel  Bernard Bourgeois: “Anlamın Birliği, Değerlerin Çokluğu” Ioanna Kuçuradi: “Toplantıyı Kapatırken” Melih Cevdet Anday Edebiyat Ödül Töreni Milas’ta gerçekleşti
BURAK ABATAY / burakabatay@birgun.net Her yıl farklı dallarda düzenlenecek olan ‘Melih Cevdet Anday Edebiyat Ödülü’ yarışmasında bu sene ‘Deneme’ türünde ödül verildi. Şair ve yazar Şeref Bilsel'in Yalnız Şiir adlı kitabıyla sahip olduğu ödül, 27 Ağustos 2016 günü Ören’de düzenlenen etkinlikle Bilsel adına Ayrıntı Yayınları’nın sahibi İlbay Kahraman’a takdim edildi. Kahraman, “Dostum Şeref Bilsel bu ödülü fazlasıyla hak etti. Kendisine teşekkür ederim” diyerek ödülü CHP İzmir Milletvekili Zeynep Altıok Akatlı’dan aldı.  Zeynep Altıok ödülü vermeden önce yaptığı konuşmasında ise yazarların ve gazetecilerin hapislerde tutulduğu bir dönemde böyle ödüllerin ve etkinliklerin önemini vurguladı. Milas Belediye Başkanı Muhammet Tokat’ın katılımıyla gerçekleşen ödül töreni öncesinde “Melih Cevdet Anday’ın denemeciliği” başlıklı bir panel gerçekleştirildi. Orhan Alkaya’nın moderatörü olduğu panele Ali Sirmen, Eren Aysan ve Ömer Faruk katıldı. Panel bitimiyle beraber seçici kurul üyeleri ve Belediye Başkanı Muhammet Tokat, Melih Cevdet Anday Parkı içerisindeki Melih Cevdet Anday heykeline çiçek bırakıldı.  Ayrıca yazar Ömer Faruk’un ‘Yarabıçak’ adlı romanına Melih Cevdet Anday üzerine özgün bir kimlik taşımasından dolayı bir “teşekkür belgesi” sunuldu.  Fotoğraflar: Serdar Yüce Etkniliğin ikinci gününde Enver Aysever'in hazırladığı 'Aykırı Kumpanya' sahnelendi.  Fransız yazar Michel Butor hayatını kaybetti
Ünlü aktör Gene Wilder hayatını kaybetti!
Vedat Türkali: Umutsuzluğa düşmek yok
CANAN AYDIN canan1aydin@gmail.com @kuzeydogu Bir tarih onda saklı. Bu ülkede yaşanan neleri görmedi ki. Maraş’ı, Madımak’ı Sivas’ı, 3 darbe, 7 katliam… Cezaevleri, sürgünler… Hepsinin bir hatırası var onda. Türkiye’nin derin külliyatı. Bir mücadele tarihi onunki. Vedat Türkali. 97 yaşında ifade özgürlüğü için, barış için daha Suruç’un yaraları sarılmamışken tekerlekli sandalyesiyle sokağa çıktı. ‘Barış olsun’ dedi tıpkı Ankara’ya barış demek için gidip de barış haykırışları sonsuzluğa eren 106 kahraman gibi. ‘Umutsuzluk yok kızım’ dedim, ama iyi değildim. Neden, nereye kadar, ne pahasına sorularını düşünürken; sığ bakış açılarının düşündürdükleri saymakla bitmeyecek türlü komplo teorileri, yazılanlar, çizilenler ve tüm bunları düşünürken tek bir gerçek vardı; 106 insan hain bir saldırıda yarım kalan hikâyeleriyle aramızdan ayrılmıştı. Gerçekliği ile zihinlerde anlam kaybına neden olan bir ruh hali… “İyi değilim, iyi olmayacağım, iyi olmayın” dedim. Ve çaldım Vedat Türkali’nin kapısını. Beyaz tahtaya yazarak sordum ‘Barış’ı, O’da kalemle yazar gibi kurdu cümlelerini... » Türkiye’nin birçok sürecine şahit oldunuz. Bugün kitapevleri yakılıyor, gazetelere baskınlar yapılıyor, sokağa çıkanlar öldürülüyor. Tüm bu kaotik ortama baktığınızda Türkiye’nin geçmişini ve bu gününü nasıl değerlendiriyorsunuz? Galiba benim yaşamım, Türkiye’nin değişikliğe başlama tarihini de içeriyor. 1919 doğumluyum. Mustafa Kemal Samsun’a çıktığı zaman 40 günlük kadarmışım. O dönemden bu güne Türkiye’de olmadık rezillikler oldu. Bazılarını hissetmedik biz, çünkü çocuktuk. Bazılarını da gördük, yaşadık. Mesela Kürt isyanı olan Kürt Said İsyanı. Aslında acayip tensikat taşıyan bir olaydır. Şeyh Said isyanı hilafetin lağvedildiği zamana rastlar ve Kürt Said hilafetin kaldırılmasını istemiyordu. Kürt Said o dönem yanlış bir ifade verdi; o gün egemen olan büyük devlet gücü kimse, ona bağlı kalmayı kabul etti ve suçumuz yoktur dedi. O dönemde Türkiye’de Kürtler bir nevi gerici hareketin temsilcisi haline geldiler. Kürtleri tutarsanız hilafet devam edecektir. Ve adamlara idam verdiler. İsmet Paşa aslında Bitlisli ve bir Ermeni. Ailesini sürüyorlar İzmir’e. Asimile olup gittiler. 1937’de Dersim harekâtına yanaşmadı İsmet İnönü. Celal Bayar Dersim harekâtına sahip çıktı ve başlattılar. Dersim’de özelikle Alevi kesim kıyıma maruz kaldı, saldırıya uğradılar, öldürüldüler. Hem de acımasızca… 1936-37’de bir hemşerim; Çarşambalı Nevzat vardı. O gitmiş, üç dört ay sonra raporla geldi. Hiç konuşamıyor böyle. Dedim ki; Nevzat sen neşeli bir adamdın. Niye böyle duruyorsun. Durdu cevap vermedi. Sonra dedi ki; bak Abdülkadir, büyükler bir süngü batırıyorsun ölüyor. Ama o çocuklar… kıvranıyorlar. Onlara dayanılması zor. İşte bunları yaşadı bu memleket. Taa oralardan geliyor bu işler. Bana sorarsan Türkiye’de doğru dürüst demokrasi, çalışmadı oluşmadı sistemi yerleşmedi. Hani derler ya Adnan Menderes ve 27 Mayıs olmasaydı diye. Düzeltseymiş memleketi, Adnan Menderes en büyük suçlu çünkü Kore’ye asker yolladı. Oraya bir tugay yolladı. Onların çok azı döndü, çoğu öldü. Bugüne geldiğimizde ise bugüne kadar olup olabilecek en kötü şartlar kabul ettirilmek isteniyor ve bir kişinin emrinde hırsızlık düzeni devam ettirilmek isteniyor. Hiç özgür hissetmedim » Kendinizi en çok ne zaman özgür hissettiniz? Daha hiç öyle hissetmedim. » Bu koşullara baktığımızda en çok ne zamanlar da yazmak istediniz? Valla ben bir yazarım. Anlatmak istediğim konular çok önemli gelmişse bana, bunu ifade etmenin yollarını da sezmişsem, bir de iyi çalışmışsam pekala yazabilirim. O zaman yazmayı şartlar ve gelişmeler belirler. Yazmadan yaşayamaz bir yazar. » Yeni Türkiye söylemi ve sistem değişikliği, gelinen nokta hakkında ne düşünüyorsunuz? Vaktiyle bu baştaki Cumhurbaşkanı’na bir mektup yazdım. Tutturmuş bir başkanlık sistemi. Ona dedim ki; olmaz. Başkanlık sistemi bir tek Amerika’da oldu. Bir de De Gaulle yaptı. O da Cezayir’de bazı şeyler yapmak için Fransız halkından başkanlık istedi. Halk O’na oy verdi. Fakat ikinci defa isteyince vermedi. O zaman da De Gaulle istifa etti ve siyasetten çekildi. Bizde siyasetten hiç çekilir mi bunlar? Bak bugün Türkiye’ye acı yağdırdılar. Yüzlerce insan öldü. Ölenlerin hepsi ilerici. Herif hiç utanmadan patlamayı onlar yaptırdılar hesabına getirmeye çalışıyor. Ama kimse inanmaz. Ancak bunu kimin yaptırdığı, kimin yaptırabileceği apaçık ortada. Bu adama baktığımda aklıma ne geliyor biliyor musunuz? İspanyol yazar Miguel de Cervantes ve meşhur hiciv romanı. Don Kişot bir şövalyedir. Bu kitap Avrupa edebiyat tarihinin çok ünlü hareket noktalarından biridir. Bu adam da hayallerde yaşıyor. Kendisini öyle görüyor. Bir de onun yardımcısı Sancho Pancho vardır. Bu şövalye devlerle savaşmak istiyor. Çıkıyor savaşa, yanınada ona inanan, belinde tıraş tası olan Sancho Pancho’yu alıyor. Don Kişot görünce yel değirmenini “İşte devler” diyor ve saldırmaya kalkıyor. Yardımcısı bağırıyor “Ya devler değil bu değirmen”. Şövalye “O değirmen değil bilmiyorsun sen” ve tam bir şövalye edasıyla söylenerek kafa göz giriyor yel değirmenine. Şimdi diyeceğim şu; bu adamı, o kafasında icat ettiği devlere hücum eden, şövalyeye benzetiyorum. Yanındaki o Başbakanı da Sancho Pancho’ya benzetiyorum, beraber uğraşıyorlar (kahkahalarla gülüyor)… Benim uykum azdır zaten. Gece bu aklıma geldi gülmekten öldüm diyebilirim. Sen ne diyorsun bu işlere? » Ben sizi dinlemeye geldim. Bir ara tutturmuş ben başkanlık sistemi kuracağım. O tutmadı yapamadı. Şimdi yeni moda bombalar attırıyor sağa sola, zannediyor ki bunu yutuyor millet. Vallahi billahi bu memlekette herkes sinsi bir zekâ taşıyor, her şeyi sezer. Ama çıkmazlar ortaya. Vakti gelince yumruğunu indirir. » İç savaş koşullarının oluştuğundan sözediliyor... Böyle bir toplumda iç savaş olanakları her zaman vardır.Yüzlerce insan öldürttü. Herkes kör sanki. Burada önemli soru ‘Bu herif bunu göze alabilir mi?’ Biraz zor çünkü her şeye rağmen kimse aptal değil. » Her şeye rağmen umut var değil mi? Tabii olacak. Sen çalışıyorsun. Düşman da çalışıyor unutma. Hep sen çalışmıyorsun ki. Düşmanın elinde daha çok alet var. Daha çok imkân var ama buna rağmen sen diyeceksin ki ben senden daha güçlüyüm. İşte insanların dayanışması birbirini arkalaması, birleşmesi bir yumrukta, umutlu bir dünyanın çıkacağını gösteren, belli eden bir şeydir Gezi Direnişi. » Gençlere söylemek istedikleriniz... İyi bir teorisyen isen, olayların akışını, tarihi ve tarihi diyalektiği iyi biliyorsan zaman zaman bir kararma olabilir ama devamlı karanlık olmaz. Mutlaka bir yerden bir ışık yeniden patlak verebilir. Tarih bunu böyle gösteriyor. Okumalarını tavsiye ederim. Bu konular üzerinde derin düşünmelerini ve tartışmalarını tavsiye ederim. Başka çare yok. Direnmek mutlaka bir kazanım getirir. Ne kadar, hangi saatte bu ele geçer o belli olmaz. Yaşamın diyalektiği dediğimiz de bu zaten. İstediğin anda olmaz bu iş. Bir birikim sonucunda, bakarsın bir sıçrama olur. » Yayınevleri yakılıyor, gazeteciler baskı altında. Sokağa çıkan insanlar öldürülüyor. Barış bu topraklara ne zaman gelecek? Umutsuzluk yok. Dünyada her yere gelecek barış ama hangi ülkeye hangi şartlarda, bilinmez. Geçen günlerde bir haberde, Che’nin ‘Amerika bizle uğraşmayı ne vakit bitirecek, hep bizi düşman biliyorlar ne yapacağız?” sorusuna “Amerika’da bir gün bir zenci Amerikan başkanı olursa ve Papa da Arjantin’den olursa o zaman olur” cevabına yer verilmişti. Hakikaten şimdi Amerika’da bir zenci başkan, Papa da Arjantinli. Zülfü Livaneli: Halkın kalbine gömüldü
Bir Usta'yı daha yitirdik. Türk edebiyatının çınarlarından yazar senarist Vedat Türkali yaşama veda etti.Seslendirdiği eserlerin birçoğunda aramızdan ayrılan usta yazar Vedat Türkali’nin imzası bulunan yazar-müzisyen Zülfü Livaneli, Türkali’yi BirGün'e anlattı: "Vedat Türkali'nin ülkemiz edebiyatı ve ülkemiz insanlığı için ne kadar büyük bir kayıp olduğunu herkes biliyor. O yüzden bunları tekrarlamak istemem. Çok üzgünüm… Şöyle bir tesellim var; ağaçlar ayakta ölür sözünün en güzel örneğini verdi Vedat Türkali… Uzun ömründe eğilmedi, bükülmedi, dimdik durmayı başardı. Çünkü o kuşağın ve daha sonraki kuşakların, geleneğinde olduğu gibi Vedat Türkali de sanat işlerini; şan şöhret para için yapmıyordu. Bu ülkenin insanları için, kardeşlik, dostluk, eşitlik için, düşmanlık olmasın, sömürü olmasın, zulüm olmasın diye, fikirlerini anlatmak için, ülkesini sevdiği için yapıyordu. Bu yüzden de ömrünün sonuna kadar dik duruşunu değiştirmedi. O yüzden, ne mutlu ona! Herkes ölüyor, herkes hakkında şu ya da bu şekilde bir şeyler söyleniyor. Vedat Türkali hakkında söylenecek şey, tıpkı Yaşar Kemal gibi Nazım Hikmet gibi dimdik gittiğidir. Namuslu yaşamış olan insanların namuslu ölmek gibi bir borcu vardır. Kendilerine bel bağlamış insanları, herhangi bir omurgasızlıkla şaşırtmaya, hayal kırıklığına uğratma hakları yoktur. Vedat Türkali kimseyi hayal kırıklığına uğratmadı. Hani nasıl bilirdiniz denir ya, kalbimizin bütün hücreleriyle söylüyoruz ki, iyi bilirdik, namuslu bilirdik, dürüst bilirdik, devrimci bilirdik. Halkın kalbine gömüldü." Zeytinli Rock Festivali rekorla sona erdi
HDP: Vedat Türkali yeri doldurulamaz bir kayıp
Halkların Demokratik Partisi (HDP) Eş Başkanları Selahattin Demirtaş ve Figen Yüksekdağ, usta yazar Vedat Türkali’nin hayatını kaybetmesine ilişkin ortak bir mesaj yayınladı. “Vedat Türkali yüreğimizde ve zihnimizde hep yaşayacak” başsağlığı ile yayınlanan mesajda, “Vedat Türkali, Kürt sorunu üstüne doğruları en erken dile getirenlerden biriydi” denildi. Demirtaş ve Yüksekdağ’ın mesajı şöyle: “Edebiyat dünyasının duayenlerinden, Türkiye’de demokrasi, özgürlük ve eşitlik mücadelesinin önemli isimlerinden Vedat Türkali’yi kaybettiğimizi derin bir üzüntüyle öğrendik. Vedat Türkali, yarattığı eserleri ve siyasi duruşuyla Türkiye işçi hareketi mücadelesinin, sosyalist ve devrimci mücadelenin önemli kişiliklerinden biri oldu. Vedat Türkali, Kürt sorunu üstüne doğruları en erken dile getirenlerden biriydi. Kürt halkıyla ve siyasetiyle kurduğu dayanışma ilişkisi, barış ve çözüm konularında sahip olduğu kararlı duruş her zaman büyük bir destek oldu. 2002 seçimlerinde Demokratik Halk Partisi’nden (DEHAP) aday olması bunun önemli bir adımı olmuştu. Yazdığı romanları ile toplumsal ve siyasal mücadele tarihine ışık tutan, karanlıkta kalmış birçok yaşanmışlığı aydınlatan ve bu tutumu ile geçmişin anlaşılmasına büyük hizmetleri olan Vedat Türkali hepimizin yüreğinde ve zihninde son derece önemli bir yere sahip oldu. Bu yeri doldurulamaz kayıptan ötürü ailesine, dostlarına ve halklarımıza başsağlığı diliyoruz.” Obama'nın hayatı beyazperdede
2016 MTV Video Müzik Ödülleri kazananları belli oldu
New York’taki Madison Square Garden’da düzenlenen 2016 MTV Video Müzik Ödülleri gcesinde kazananlar belli oldu. Gecenin yıldızı, 11 adaylıktan "en iyi klip" dahil altı ödülle ayrılan Beyonce oldu. İşte 2016 MTV Video Müzik Ödülleri'nin kazananları... YILIN KLİBİ Kazanan: Beyoncé – “Formation” Diğer adaylar Adele - “Hello” Drake – “Hotline Bling” Justin Bieber – “Sorry” Kanye West – “Famous” EN İYİ KADIN KLİBİ Kazanan: Beyoncé – “Hold Up” Diğer adaylar Adele – “Hello” Sia – “Cheap Thrills” Ariana Grande – “Into You” Rihanna ft. Drake – “Work” (kısa versiyon) EN İYİ ERKEK KLİBİ Kazanan: Calvin Harris ft. Rihanna – "This Is What You Came For" Diğer adaylar Drake – “Hotline Bling” Bryson Tiller – “Don’t” Kanye West – “Famous” The Weeknd – “Can’t Feel My Face” EN İYİ İŞBİRLİĞİ Kazanan: Fifth Harmony ft. Ty Dolla $ign – "Work From Home" Diğer adaylar Beyoncé ft. Kendrick Lamar – “Freedom” Ariana Grande ft. Lil Wayne – “Let Me Love You” Calvin Harris ft. Rihanna – “This Is What You Came For” Rihanna ft. Drake – “Work” (kısa versiyon)  EN İYİ HİP HOP KLİBİ Kazanan: Drake – "Hotline Bling" Diğer adaylar Desiigner – "Panda" Bryson Tiller – "Don’t" Chance The Rapper ft. Saba – "Angels" 2 Chainz – "Watch Out" EN İYİ POP KLİBİ Kazanan: Beyoncé – “Formation” Diğer adaylar Adele – “Hello” Justin Bieber – “Sorry” Alessia Cara – “Wild Things” Ariana Grande – “Into You” YAZIN ŞARKISI Kazanan: Fifth Harmony featuring Fetty Wap — "All In My Head" Diğer adaylar Drake — "One Dance" Justin Timberlake — "Can’t Stop The Feeling" Major Lazer featuring Justin Bieber — "Cold Water" Calvin Harris featuring Rihanna — "This Is What You Came For" Sia — "Cheap Thrills" The Chainsmokers featuring Halsey — "Closer" Nick Jonas featuring Ty Dolla $ign — "Bacon" Kent Jones — "Don’t Mind" Selena Gomez — "Kill ‘Em With Kindness" EN İYİ ROCK KLİBİ Kazanan: Twenty one pilots – “Heathens” Diğer adaylar All Time Low – “Missing You” Coldplay – “Adventure Of A Lifetime” Fall Out Boy ft. Demi Lovato – “Irresistible” Panic! At The Disco – “Victorious” EN İYİ ELEKTRONİK MÜZİK KLİBİ Kazanan: Calvin Harris & Disciples – “How Deep Is Your Love” Diğer adaylar 99 Souls ft. Destiny’s Child & Brandy – “The Girl Is Mine” Mike Posner – “I Took A Pill In Ibiza” Afrojack – “SummerThing!” The Chainsmokers ft. Daya – “Don’t Let Me Down”  ÇIĞIR AÇAN UZUN KLİP Kazanan: Beyoncé – Lemonade Diğer adaylar Florence + The Machine – The Odyssey Justin Bieber – PURPOSE: The Movement Chris Brown – Royalty Troye Sivan – Blue Neighbourhood Trilogy EN İYİ YENİ SANATÇI Kazanan: DNCE Diğer adaylar Bryson Tiller Desiigner Zara Larsson Lukas Graham EN İYİ SANAT YÖNETİMİ Kazanan: David Bowie – “Blackstar” (Yapım Tasarımcısı: Jan Houllevigue) Diğer adaylar Beyoncé – “Hold Up” (Jason Hougaard) Fergie – “M.I.L.F. $” (Alexander Delgado) Drake – “Hotline Bling” (Jeremy MacFarlane) Adele – “Hello” (Colombe Raby) EN İYİ KOREOGRAFİ Kazanan: Beyoncé – “Formation” (Koreograf: Chris Grant, JaQuel Knight, Dana Foglia) Diğer adaylar Missy Elliott ft. Pharrell – “WTF (Where They From)” (Hi-Hat) Beyoncé – “Sorry” (Chris Grant, JaQuel Knight, Dana Foglia, Anthony Burrell, Beyoncé Knowles Carter) FKA Twigs – “M3LL155X” (Aaron Sillis, Benjamin Milan, Kenrick Sandy and FKA twigs) Florence + The Machine – “Delilah” (Holly Blakey)  EN İYİ KLİP YÖNTEMENİ Kazanan: Beyoncé – “Formation” (Yönetmen: Melina Matsoukas) Diğer adaylar Coldplay – “Up&Up” (Yönetmen: Vania Heymann, Gal Muggia) Adele – “Hello” (Yönetmen: Xavier Dolan) David Bowie – “Lazarus” (Yönetmen: Johan Renck) Tame Impala – “The Less I Know The Better” (Yönetmen: Canada) EN İYİ GÖRÜNTÜ YÖNETMENİ Kazanan: Beyoncé – “Formation” (Malik Sayeed) Diğer adaylar Adele – “Hello” (André Turpin) David Bowie – “Lazarus” (Crille Forsberg) Alesso – “I Wanna Know” (Corey Jennings) Ariana Grande – “Into You” (Paul Laufer) EN İYİ KURGU Kazanan: Beyoncé – “Formation” (Jeff Selis) Diğer adaylar Adele – “Hello” (Xavier Dolan) Fergie – “M.I.L.F. $” (Vinnie Hobbs) David Bowie – “Lazarus” (Johan Söderberg) Ariana Grande – “Into You” (Hannah Lux Davis) EN İYİ GÖRSEL EFEKT Kazanan: Coldplay – “Up&Up” (Vania Heymann) Diğer adaylar FKA Twigs – “M3LL155X” (Lewis Saunders and Electric Theatre Collective) Adele – “Send My Love (To Your New Lover)” (Jonathan Box, MPC) The Weeknd – “Can’t Feel My Face” (Bryan Smaller) Zayn – “PILLOWTALK” (David Smith) BBC'nin seçtiği 'en iyi 100 film'e 9 yeni ekleme
Juan Gabriel hayatını kaybetti
Çizgi dünyası için şenlik vakti
Çizgi dünyasının İstanbul’daki ilk festivali İstanbul Comics & Art Festival için geri sayım başladı. 23-24-25 Eylül’de ilk kez gerçekleşecek festival, oldukça keyifli ve kendine has programı ile dikkatleri çekiyor. Evrensel'in haberine göre, bu sene ilk kez Moda’daki Saint Joseph Derneği Sosyal Tesislerindeki Club Quartier’de gerçekleşecek olan İstanbul Comics & Art Festival’de çizgiye ve yaratıcılığa dair ne varsa bulabileceksiniz. Türkiye’de ve dünyada tanınmış çizerler, illüstrasyon ve animasyon sanatçıları, karikatüristler, sokak sanatçıları ile bir araya gelme şansını yakalayacağınız İCAF’in programında, ayrıca, tüm çizgi meraklılarının birebir katılabileceği workshop’lar, animasyon film gösterimleri, seminer ve paneller, imza günleri, konserler ve dahası da yer alacak. Analog kültürüne meraklı olan herkesin mutlaka katılması gereken İstanbul Comics & Art Festival’ın tek günlük ve kombine biletleri de satışa çıktı. NELER VAR? Şehrin en iyi çizgi roman dükkanlarından, yayınevlerinden, koleksiyonerlerin özel seçkilerinden çizgi dünyaya dair eski ve yeni değerleri keşfedebileceksiniz. Çizgi roman atölyeleri, kağıttan heykel yapımı, 3D baskı ve çizgi dünyaya dair merak ettiğiniz her şeyi Workshop seminerleriyle profesyonellerinden öğrenebileceksiniz. Yerli ve yabancı animasyonlardan seçkilerin gösterileceği ‘havuzda animasyon gece kuşağı’yla kendinizi animasyon dünyasının renklerine bırakabilirsiniz. Ayrıca etkinlikler arasında müzikseverlerin de dikkat kesileceği İCAF sahnesi konserleri yer alacak. Hip-hop, funk- r&b çizginin dışına çıkmayı sevenler için tüm gün İCAF sahnesinde enerjinizin dozunu yükseltin. Albüm Kritik: Yeni deneme
Paul Banks’in Şubat 2013’te iki akşam üst üste gerçekleşen Babylon konserinde izleyiciler arasındaydım. O iki akşam boyunca tekrarlanan sahneyi kaleme alırken “Banks kabına sığamayan biri” diye yazdığımı hatırlıyorum. Yeni bir solo kayıt yayımlamıştı. İstanbul’a da o albümün ardından çıktığı tur kapsamında gelmişti. Ama sadece o albüme gitmedi sahnede, diğer şarkılarını da çaldı. Çünkü Banks’in tek bir hikâyesi yok. New York merkezli post-punk revival topluluğu Interpol’ün lideri Banks. Julian Plenti mahlasının arkasına gizlenip farklı bir kişiliğe ulaşan Banks. Ardından tekrar ilk adına dönüp solo albüm çıkaran Banks. Onun müzik kariyerinde birbirinden bağımsız bölümler var ve sanırım o kabına sığamama halini seviyor.  Bunları yazıyorum, çünkü İngiliz müzisyen şu günlerde yeni bir müzik projesinin daha heyecanını yaşıyor. Banks & Steelz adlı bu yeni projede Paul Banks’in yanında Amerikalı hip hop oluşumu Wu-Tang Clan üyesi RZA var. Banks & Steelz’in temelleri bundan dört yıl önce atılsa da çiçeği burnunda ekibin Anything But Words ismini taşıyan ilk stüdyo albümü geride kalan hafta yayımlandı. RZA ve Paul Banks ikilisi işleri neden bu kadar yavaştan aldıklarını şöyle anlatıyorlar: “Acelemiz yoktu.” Anything But Words’te duyulan müzik ne Interpol’e, ne Julian Plenti’ye, ne de Paul Banks’in solo çalışmalarına benziyor. Burada farklı ve sahiden de yeni denemeler var Banks için. Evet, şarkılarda onun vokallerini ön cepheden duyuyoruz, evet gitar kanalları da çok arkada değil. Ama bu albüm RZA aracılığıyla hip hop tavrına açıktan kapı aralıyor ve bu durum Banks’ten sadece Interpol performansı bekleyenleri yanıltabilir. Bu yanılmanın ötesine geçilebilirse Giant, Conceal, Gonna Make It gibi şarkılarıyla iyi sesler ihtiva etmeyi başaracaktır Anything But Words. Paul Banks’i yeni bir projede görmek şaşırtıcı değil. Bir şeyleri sürekli tekrar etmektense yeni sayfalar açmayı sürdürüyor otuz sekiz yaşındaki frontman. Banks & Steelz hakkında son bir not: Onları dinlerken hiç beklemediğim bir anda Florence Welch’in vurucu vokalini duymak Anything But Words’ün en büyük sürpriziydi benim için. Nefesini tut ki aklın çıkmasın
Nefesini Tut - Don’t Breathe filminin fragmanı konusuyla ilgili pek çok şeyi önceden söylüyor. Üç genç, kör bir adamın evine girip onu soymak istiyorlar fakat her şey ters tepiyor; daha da özetle bir evde avcı tarafından kapana kısılmış üç av. Fakat film öyle bir işliyor ve işledikçe öyle bir ışıldıyor ki sizi adeta kendisine kilitliyor. Korkunun sindiği büyük bir sessizlik bulaşıcı bir hastalık gibi sinema salonuna sirayet ediyor. Tamamen terk edilmiş bir mahallede Rottweiler cinsi köpeğiyle yaşayan kör bir savaş gazisi ve ölü bir şehre dönüşmüş Detroit’ten ayrılma hayali içerisinde olan umutsuz gençlerden oluşan iki tasviri birleştiren film hem sinematografik hem de sembolik olarak, son zamanlarda sıklıkla kullanılan Detroit şehrinden de faydalanıyor. Açıkhava film seti Amerikan rüyasının sosyoekonomik anlamda kaybolduğunun kanıtı olan Detroit özellikle son dönem filmlerinde adeta bir tema olarak kullanılıyor. Jim Jarmusch’un Only Lovers Left Alive filmdeki şahane sahnelerden birinde Eve ve Adam’ın antika bir Jaguar ile terkedilmiş Detroit sokaklarında gezdikleri sahneyi hatırlayın veya Ryan Gosling’in ilk sinema filmi olan Lost River filminde Amerika’nın kendi iç dinamiklerinin çöküş içinde olduğunu gösteren Detroit’ten nasıl faydalandığını hatırlayın. Veya bu filmle türdeş olan ve oldukça ses getiren It Follows filminde Detroit sokaklarının korku unsuruna nasıl pas attığını hatırlayın. Detroit’i gezmiş birisi olarak şehrin bu filmlerde gözüktüğü kadar ürkütücü olduğunu söyleyebilirim. Kilometrelerce ilerleyen yollarda yüzlerce terk edilmiş, yanmış evler ve aralarda tek tük derme çatma halde mahallesinde tutunmaya çalışan bazı aileler gerçekten de kâbus atmosferini hissettiriyor. Filmlerin, bireylerin ve toplumun yaşadığı çürümeye paralel olarak adeta post apokaliptik açık hava film seti gibi duran, Detroit’te geçmesi oldukça anlamlı ve sembolik.Yönetmeni not edin Kameranın ne zaman ne göstereceği, bunu hangi açıdan ve ne kadar süreyle göstereceği, hikaye anlatımında, atmosfer yaratımında çok önemlidir. Yönetmen kumaşı denilen soyut tasvirin anlamı aslında her şeyden önce buna denk gelir. Uruguaylı yönetmen Fede Alvarez’in kamerası Amerikan Koloni mimarisi özellikleri taşıyan büyük evde son derece sakin ve sabırlı ilerleyerek uzun koridorlarda süzülüyor, karanlık köşelere geldiğinde daha da yavaşlayarak seyirciye rahat nefes aldırtmamaya veya hemen rahatlatmamaya özen gösteriyor. Kamera hareketleri ve kullanımı izleyiciye üç boyutlu oyun içerisindeymiş hissi veriyor. Sahne perspektifleri, kamera açıları o kadar milimetrik anlarda değişiyor ki sahnenin heyecanı son salisesine kadar diri tutuluyor. Özellikle ışıkların kapandığı mahzen sahnesindeki sanatsal ve teknik alan kullanımı ile Alvarez’in sahnelerdeki sürpriz vuruşlarını rahatlıkla görebiliyoruz. İşte profesyonellik ve yönetmenlik bu diyoruz; yüzlerce ayrıntılı minik hamlenin son bütünde farklılık yaratması yönetmenin ismini hatırlanır kılıyor.En iyilere aday Nefesini Tut ilk etapta konusu itibariyle saçma şeylerin olduğu, insanların amansızca kaçıştığı, gereksiz yan hikâyelerin olduğu saçma bir avlanma filmi gibi gelebilir. Fakat Fede Alvarez ve Rodo Sayagues tarafından yazılan senaryodaki gerilim, yaratıcı bir şekilde yükseltilmiş. Kaçma, saklanma ve kovalamacanın seyirciye verdiği stres filmin son sahnesine kadar bitmiyor. Kör adamın koridorda ilerlerken hemen yanında nefeslerini tutarak dikilen gençleri fark etmeden onları teğet geçtiği enfes bir sahne var. İşte bu sahne kesinlikle unutulmazlar arasına girecektir. Nefesini Tut, tüm zamanların en iyi gerilim filmleri listesine girmeye aday bir film. Ben izlerken aklımı oynatacaktım. Kesinlikle bu filmi kaçırmayın derim.  Usta yazar Vedat Türkali hayatını kaybetti
Türkiye edebiyatının çınarlarından yazar Vedat Türkali, bir süredir tedavi gördüğü Yalova Devlet Hastanesi’nde sabah saat 06.00 sularında hayatını kaybetti. 1919 doğumlu yazar Türkali, 97 yaşındaydı. Türkali’nin ölüm haberini kızı Deniz Türkali, Twitter’dan duyurdu. Babamı Vedat Türkali'yi kaybettik. CNN Türk yayınına bağlanan Türkali’nin doktoru Özgür Akın Oto, ünlü yazarın çoklu organ yetmezliği nedeniyle hayatını kaybettiğini duyurdu. Vedat Türkali kimdir? 13 Mayıs 1919’da Samsun’da doğan Türkali, liseyi Samsun Lisesi’nde okuduktan sonra 1942 yılında İstanbul Üniversitesi Edebiyat Fakültesi Türk Dili ve Edebiyatı Bölümü’nden mezun oldu. Aynı yıl eşi Merih Pirhasan’la evlendi. Maltepe Askeri Lisesi ve Kuleli Askeri Lisesi’nde edebiyat öğretmenliği yaptıktan sonra 1951’de tutuklandı. 9 yıl ceza aldı. 7 yıl sonunda koşullu olarak serbest kaldı. Rıfat Ilgaz ile Gar Yayınları’nı kurdu. 1960’ta Dolandırıcılar Şahı ile senaristliğe başladı. 1965’te Karanlıkta Uyananlar filmiyle Antalya Altın Portakal Film Festivali’nde En İyi Senaryo Ödülü’nü kazandı. Bir Gün Tek Başına, Mavi Karanlık, Tek Kişilik Ölüm, Güven, Yeşilçam Dedikleri Türkiye, Kayıp Romanlar, Yalancı Tanıklar Kahvesi, Bitti Bitti Bitmedi gibi romanlara imza attı. 1974’te Milliyet Yayınları Roman Yarışması’nda birincilik ödülünü, 1976’da Orhan Kemal Roman Armağanı’nı kazandı. 2016’da Beyaz Martı Edebiyat Onur Ödülü’ne layık görüldü. Derviş Zaim’den yeni film
Derviş Zaim'in dokuzuncu filmi Rüya'nın çekimleri tamamlandı. Yönetmenin geleneksel sanatlara ilgisi bu filmde de devam ediyor. Yönetmenliğini ve senaryosunu Derviş Zaim’in üstlendiği Rüya filminin başrollerini Gizem Erdem, Ebru Helvacıoğlu, Dilşat Bozyiğit, Gizem Akman, Mehmet Ali Nuroğlu, Enis Arıkan, Murat Karasu ve İbrahim Selim, Osman Alkaş, Ayşe Lebriz, Murat Kılıç, Atılay Uluışık paylaşıyor. Mimari sanatını genç bir kadın gözünden anlatan Rüya filmi, Zaim’in dokuzuncu uzun metrajlı sinema filmi olma özelliğini de taşıyor. Filmde, gelenekten ve tarihten devraldığı mirası taşımaya çalışan; bir yandan da süreklilik içinde değişerek hayata devam etmenin peşinde olan mimar bir kadının hikayesi anlatılıyor. Ne var ki kahramanımız günümüz İstanbul’unda hayallerini gerçekleştirmek üzere uğraşırken kendini sürükleyici bir suç hikayesi içinde buluyor. Festival sürecini tamamladıktan sonra vizyona gireceği açıklanan Rüya, Derviş Zaim’in geleneksel sanatlara olan ilgisini devam ettirdiği bir özelliğe sahip olmasının yanı sıra aynı zamanda yönetmenin doğa üzerine gerçekleştirdiği filmler dizisi içinde de düşünülebilir.  Devlet tiyatroları sadece yerli oyunları oynayacak!
Devlet Tiyatroları Genel Müdür Nejat Birecik bu yıl kurumda sadece yerli oyunların sahneleneceğini açıkladı. Karar’da yer alan habere göre DT bu yıl ‘Türkiye’nin Perdeleri Türk Tiyatrosuyla Açılıyor’ sloganıyla yeni sezona başlayacak. DT 4 Ekim’de 8 oyunla, 12 bölge ve 65 sahnede perdelerini açacak. Yeni sezondaki repertuvara dair bilgiler veren Birecik, “Milli, manevi duyguları pekiştirmek için hümanist vatan milliyetçisi sanatçılar olarak vatan bütünlüğüne, birliğine katkıda bulunmak amacıyla sadece yerli oyunlarla sahnelerimizi açıyoruz” diye konuştu. Yeni sezonun yerli oyunları arasında; Ahmet Hamdi Tanpınar’ın aynı adlı eserinden Kenan Işık tarafından sahneye uyarlanan ve yönetmen koltuğunda Nurullah Tuncer’in oturduğu ‘Huzur, Recep Bilginer’in yazdığı Zafer Kayaokay’ın yönettiği ‘Yunus Emre’, Nahit Sırrı Örik’in kaleme aldığı’Düşüş’yer alıyor. Ayrıca ‘4. Murat’, ‘Ya Devlet Başa Ya Kuzgun Leşe’ ve ‘Rumuz Goncagül’ gibi geçmiş senelerde sahnelenen oyunlar da izleyiciyle buluşacak. ‘DEVLET TİYATROLARINDA LİSTELER HAZIRLANIYOR’ Konuyla ilgili soL'a konuşan tiyatro sanatçısı Orhan Aydın, “Resimli Osmanlı Tarihi ve Çıkmaz Sokak” isimli oyunların da bitirildiğini açıklayarak, Birecik'in bölge müdürlerini aradığını ve oyunların provalarının durdurulmasını istediğini söyledi. Devlet Tiyatroları'nda ve Devlet Tiyatroları dışındaki tiyatlaroların repertuarlarında yıllardır bulunan oyunun “darbeyi anlatma” gerekçesiyle yasaklandığını söyleyen Aydın, yapılanın “yasakçılık” olduğunu ve Türkiye'de “bir ilk” olduğunu söyledi. Birecik'i genel müdür vekili atayan bakanlık müsteşar yardımcısının “FETÖ'cülükten” yakalandığını aktaran Aydın, Birecik'in oyunlara yasak getirme “haddi ve yetkisi olmadığını” belirtti. Devlet Tiyatroları Genel Müdür Vekili'nin, bölge müdürlerinden onlarca tiyatrocunun atılmasını istediğini duyuran Orhan Aydın, yapılanın yasal olmadığını ve “faşizm” olduğunu vurguladı. Hem Devlet Tiyatroları'nda hem de opera, bale, senfoni ve korolarda listelerin hazırlandığını açıklayan Aydın, soruşturma başlatıldığını da aktardı. Orhan Aydın “Sanatçılar Girişimi olarak ne gerekiyorsa yapmaya hazırız” dedi. ''Göbeklitepe son iki senedir rant oyuncağı haline geldi''
Göbeklitepe’ye ün kazandıran Alman arkeolog Klaus Schmidt’in eşi Çiğdem Köksal Schmidt, Göbeklitepe’de çalıştığı esnada ve sonrasında yaşadığı sorunları anlattı. Türkiye’nin ve dünyanın son dönemdeki en önemli arkeolojik keşiflerinden Urfa’daki Göbeklitepe kazılarını yürüten ve 2014 yılında hayatını kaybeden Prof. Dr. Klaus Schmidt’in çalışma arkadaşı ve eşi Çiğdem Köksal-Schmidt’e arşivde çalışma izni verilmediği ortaya çıkmıştı. ‘Artık ölmemi bekliyorlar ve umuyorlar’ Cumhuriyet’ten Pınar Öğünç’e konuşan, Alman arkeolog Göbeklitepe’de 20 yıl çalışan Çiğdem Köksal Schmidt, 1995 yılında başlayan kazı çalışmalarında ilk sorunun, bölgenin 2006’dan sonra popüler hale gelmesiyle başladığını söyledi. Bakanlar Kurulu kararıyla Klaus Schmidt’e kazı başkanlığı verilecek olmasının, ‘rakipleri’ arasında huzursuzluk yarattığını ve o dönem ‘Niye Almanlar yapıyor, Türkler yapsın’ gibi haberlerin yaptırıldığını ifade eden Schmidt, 2014 ilkbaharında, dönemin müze müdürünün yaptıkları nedeniyle kazıdan kırgın ayrıldıklarını, bunun üzerine de kocasının “Her şeyi yaptılar olmadı, artık ölmemi bekliyorlar ve umuyorlar” dediğini anlattı. ‘Göbeklitepe rant oyuncağı oldu’ Schmidt, Göbeklitepe’nin adının ‘FETÖ gölgesinde’ anılmasına ilişkin “Çok üzgünüm! Kendi üzüntümün de ötesinde, olan Göbeklitepe’ye oluyor. Şimdiye kadar depodaki eserlerin yarısını çizmiş, belgelemiş, yayın konusunda önemli adımlar atmış olacaktık ama Göbeklitepe iki senedir ‘Ben, ben’ diyenlerin elinde rant oyuncağı haline geldi” diye konuştu. ‘Göbeklitepe’de çalışmak için ilkbaharda başvurmuştum’ Eşinin ölümünün ardından Berlin’de Alman Arkeoloji Enstitüsü’ndeki işine döndüğünde, Göbeklitepe’ye ilişkin hiçbir açıklama yapmamasına dair uyarıldığını belirten Schmidt, şunları anlattı: “Sosyal medyada Göbeklitepe’yle ilgili yazdığım her satır sonrası çalıştığım kurum aranıp şikayet ediliyordum, sanki Göbeklitepe’yle ilgili düşüncelerime sansür uygulayabileceklermiş gibi davranıyorlardı. Bu yıl ilkbaharda kendimi hazır hissedince Göbeklitepe’de çalışmak için ayrıntılı bir çalışma programı yaptım, başvurdum. Ekip listesi geldiğinde bir tek benim adım yoktu. Sonrasında ayrı bir başvuruyla uğraştım ama her şeyin çirkinleşmeye devam edeceğini görünce bıraktım.” Şanlıurfa Müze Müdürü Müslüm Ercan’ın eğitiminin kazı başkanlığı için yeterli olmadığını ifade eden Schmidt, “Dünyanın en önemli, en çok yayın yapmış, en çok araştırma tecrübesi olan biri bile olsa mezuniyeti Klasik Arkeoloji olan birine Göbeklitepe kazı başkanlığını teslim etmek bir skandal için yeterli olurdu” dedi. ‘Tepkim son iki yıllık tavra’ Ercan’ın, eşiyle yaşadığı bir tartışma nedeniyle kendisinin kazı ekibinden atılmasını talep ettiğini aktaran Schmidt, “Sonra çalıştığım yeri arayıp benim yüzümden ekipte büyük kavga olduğunu, benim ona karşı çıktığımı söyleyip kazı ekibinden atılmamı talep etmiş” ifadelerini kullandı. ‘Artık çalışmam’ Schmidt, Ercan’ın müze müdürlüğüne atanmasını da ‘garip’ olarak nitelendirerek, kimsenin zor duruma düşmesine sevinmeyeceğini, tek derdinin ‘Göbeklitepe ve eşinin hatırasına karşı son iki yıldır takınılan tavır’ olduğunu kaydetti. Schmidt, imkan doğması halinde dahi yeniden Göbeklitepe’de çalışmak istemediğini anlattı. “Yazmak, sevişmek her şey yasak!”
1. Kitaplarla yaşayanlar ve kitaplardan haberi olmayanlar, diye ikiye ayrılıyor insanlar. Kitaplara meftun, neredeyse kitap olmadığı yerde soluk alamayan kimselerin hasta olduğunu biliyorum. İyi bir hastalık bu… Sadece kendine dert verir kişi, kimselere bulaştırmaz. Yorgun, uykusuz bırakır insanı bu hastalık. En keyifli yaşamı sürdürür öte yandan… Sinemadan hiç hoşlanmam aslında. Geceleri kimi zaman ilgi çekici yaşam öykülerine denk gelince izliyorum. Yazarların, sanatçıların yaşamlarını nasıl kurguluyorlar ilgiyle bakıyorum. Çoğu berbat öykülere indirgeniyor. Hemingway’in yaşamını izledim yeniden. Tanıdığım bir yazara, derinden baktım diyelim. Bazı yazarlar onun gibidir; tutkulu, kavgacı, her ânı dibine dek yaşayan, şehvet tutkunu, esrik ve yapayalnız. Tutkulu bir aşkı birlikte büyüttüğü Martha Ellis Gellhorn iyi bir gazeteci, savaş muhabiri. Hemingway ve Gellhorn arasında süren, tükenmez savaş benim konum. Büyük yazarın intiharıyla biten bir ömür... Bir yerde, sert bir kavgadan sonra Hemigway haykırıyor Gellhorn’a; “Seni kurtlar yedikten sonra bile insanlar beni okuyor olacak!” 2. Çevremde şirin bir kitapçı, kahve açma sevdalısı bir yığın beyaz yakalı var. Ne okuyorlar derseniz, çer çöp! Kitaplarını nereden ediniyorlar derseniz, ya internet siparişleriyle, ya da çoğunlukla AVM’lerde egemen olan seri mağazalardan. Bu mağazalarda yazık ki kitaplar yerlerini; şeker, silgi, matara, oyuncak ayı gibi nesnelere hızla terk ediyor. Oysa kitaplık/kütüphane görmekle yakından ilgilidir. Kitap kurtları bilir ki; okumak kadar, koklamak, dokunmak, bakmakla da ilgilidir kitaplar. İhtiyaçlar, alışkanlıklar değişirse, kavram da anlamını yitirir. O yüzden “e-kitap” başkadır, “kitap” başka. Tek ortak yanları, ikisinin de okumayla ilgisidir… Geçende acil gereksemeyle, seri mağazadaki kitapçıya Hemingway’in bir kitabını sordum. Tezgâhtar çocuk önce yüzünü buruşturdu “Yerli yazar mı?” diye sordu. Yabancı ve ünlü biri olduğunu söyleyince ben, tanımadığını söyledi ve bilgisayarda arama yapmak için adın doğru yazılması gerektiğini, ekledi. Elime bir kalem tutuşturup “Hemingway” yazdırdı bana. Ardından depo bilgisini hemen veren akıllı bilgisayara sordu “Bizde Hemingway var mı?” diye. Seri kitapçının akıllı bilgisayarı da tanımıyordu “Silahlara Veda”nın, “Yaşlı Adam ve Deniz”in yazarını. Mağazadan çıktım, ışıklı, gürültülü AVM içinde kendimi yapayalnız, kimsesiz hissettim. 3. “Anne Frank’ın Hatıra Defteri”ni okudum. Bazı kitaplar hep vardır ama bir türlü elim gitmez. Bir çocuğun düşleri nasıl olgunlaşır, hangi aşamadan geçer, nasıl solar ve ölüm nasıl alır elimizden o çocuğu, adım adım izliyorum defterle birlikte. İrkilerek okumaya başladım. Rahatsız eden, ürküten bir kitap… Sözcüklerin sıralanışı, gücü, henüz onlu yaşların başında bir çocuktan beklenmeyecek türden; biraz “büyümüş de küçülmüş” dedirtecek cümleler… İlerledikçe, her çağın olağandışı kişiliklerini fark ediyor insan. Tüm yaşamını büyük bir yazar/gazeteci olmak düşüyle geçirmiş Anne Frank. Peki, “Tüm yaşamı” dediğim nedir ki? Nazilerin dünyaya korku salıp, cinayetler işlediği dönemde, Hollanda/Amsterdam’da yaşayan bir Yahudi ailesi başına gelecekleri sezdiği için, önlem alıp, korunaklı, gizli depo türü bir yere yerleşiyor. Yanlarında bir diğer aile ve sonradan katılan başka bir misafirle birlikte… Anne Frank 8 Temmuz 1942 günü şöyle yazıyor; “İlk koyduğum şey bu ciltli defterdi, sonra bigudi, mendiller, okul kitapları, bir tarak, eski mektuplar… Aklım saklanma düşüncesiyle meşgul bir halde en çılgınca şeyleri çantaya koymuştum, ama pişman değilim, anılarıma kıyafetlerimden daha fazla değer veriyorum.” Yıllarca günışığını göremeyecek, karanlık dehlizlerde yaşamaya mecbur insanlardan söz ediyorum. Öyle ki, günlük yaşamdaki tüm içsel ve topluma özgü çatışmalar o küçücük alanda cereyan ediyor. Fırsatçılık, naz, yalan, arzu, öfke belki en uç sınırlarda yaşanıyor. Neden? Her an kapı kırılabilir ve içeri, ölüm kamplarına bu insanları götürecek SS girebilir. Bu korku, bir genç kızın ruhuna nasıl tesir eder, okuyorum: “İnan bana, insan bir buçuk yıl bir yerde kapalı kaldığında, kimi zaman buna dayanmak zor olabiliyor. Ne kadar değer bilmezlik, haksızlık gibi görünse de duygular yok sayılamıyor. Bisiklete binmek, dans etmek, ıslık çalmak, dünyayı seyretmek, kendimi genç hissetmek, özgür olduğumu bilmek… Bunlara hasretim ve yine de bu özlemimi göstermemek zorundayım çünkü sekizimiz birden şikâyete başlar veya suratımızı asarsak bu işin sonu nereye varır?” Küçük kız defterine Kitty diye sesleniyor. Bir ispiyoncu komşu, uzun ve acılı sürecin sonunu getiriyor, evde gizlenen sekiz kişiden sadece biri sağ kalıyor. Toplama kampı yolculuğu ve acı son… Hep yazar olmak isteyen, gelecek düşleri kuran ve “Acaba benim yazdıklarımı kimse okuyacak mı?” diye meraklanan Anne Frank, tam on altı milyon adet satılan bu kederli kitabın yazarı. 4. Hulki Aktunç kaç gündür aklımda. Bazı sıra dışı, ele avuca gelmez yazarlar vardır ki, okumaya doyamaz insan. Bunlardandır Aktunç. Pek kimsenin meraklanmadığı meseleler üzerine kafa patlatır. Bir kez karşılaşmıştım. Yanılmıyorsam hastaydı. İşçilik tarafı da vardır, estetik ölçüt koyan kalemi de! Pek kimselerin yolu düşmüyor şimdilerde ona. Oysa Hulki Aktunç okumak hem eğlencelidir, hem bilgilendirici. “Yaşamımızda şiire ne kadar yer kaldı?” sorusuna şaşar dururum. İçinde kıvranıp durduğumuz şu bataklıkta, şiir dışında ne olanağımız var ki? Şiir yeni bir düşünme biçimi önerir bize, darda kaldığımız zaman farklı bir yerden isyan etme olanağı verir, yetmez, eğer özenliyse okur içine katar yeniden kurmaya çağırır onu. Hulki Aktunç sözcüklere takla attırır bazı; yalın olmanın değerini biçer sonra; anlamı bıkmadan usanmadan yeniden doğurur… Bıçak sırtı bir şairdir. Elimde “Büyük Argo Sözlüğü” var. Edebiyatın en değerli kaynağıdır sokak, mahalle, batakhaneler. Dili zenginleştirir, anlamı yoğunlaştırır. Bir de, yapaylıktan kurtarır yazarı. Hoş, bugünlerde hakikat edebiyatla da gölgelenir oldu. Benim “tersten şarkiyatçılar” dediğim tipler egemen sahaya. Neyse, Aktunç’un bu kitabı fevkalade faydalı. Tumturaklı, usturuplu sövmek için şart. Geçen de “Erotologya” adlı kitabını aldım sahaftan. Ne güzel denemecidir Hulki Aktunç. Cinsel meselelerini yazmaktan, konuşmaktan kaçınan topluma bir el feneri tutmuş. Mizahı da içinde! Bir yerde şöyle diyor; İşte Tolstoy da, Gorki’ye günün birinde (belki de böyle bir abartıya korkuyla baktığı için) şunları söyler: ‘Erkeği s.k.nden tutan kadın tehlikeli değildir. Erkeği ruhunun s.k.nden tutan kadın tehlikelidir” Katharine ve Baltacı’dan girmiş meseleye Aktunç, sevgililerin abartılı övgüsüne dek gelmiş. İki yazarın aralarındaki konuşmayı böyle aktarır bize. Bir yerde ilginç bir konu çıktı karşıma. Aktunç şöyle yazmış; “Geçenlerde bir BBC muhabiri Türk aydınlarıyla bir dizi görüşme yaptı. Özellikle cinsel azınlıklara karşı uygulanan baskılarla ilgileniyordu; adam hemcinsel olduğunu da gizlemiyordu… Kendisine şöyle dedim: “Avrupa’nın eski ve yeni tarihinde, hemcinsellik saptaması ya da suçlaması yüzünden yakılmış öldürülmüş çok insan vardır; bizde böyle bir olgu bulamazsınız. Bu topluma bakarken, önyargılarınızı gömmeyi niçin, neden beceremiyorsunuz?” Kitabın basım tarihi 2000. Yani AKP’den önce. Bu satırları okuduğum günlerde bir trans kadın önce kaçırıldı, sonra, tecavüz edildi ve yakıldı. Bir de aklıma yasaklanan Mehmet Ergüven’in “Pusudaki Ten” kitabı düştü. Yazmak, sevişmek her şey yasak! 5. “sönmemiş dizeler” ne güzel bir şiir kitabı adı. Hulki Aktunç iki damardan akıtmış şiirini burada. Bir yede incelikli, hüzünle taçlanmış, yalın ve hasret şiirleri var. Öte yandan, dilin olanaklarını, imgeleri iyice kışkırtan dizeler: -yüzünde günahın tozları şaşan dünya şaşı dünya tütünün kalmadı artık bir sonraki viranı yakmaya kirpiklerinde kör olmuş senin gözlerinden de kör dünya -gözleri eksik dünya … -bırak yapraklarını bırak ummana girip ıslanmayanı anlat yelkeni gül yaprağından tekneyi söyle -poyrazı eksik dünya 6. Günlerdir roman için tek satır yazmadım. İyi başladım, ne yaptığımı bilerek, soluklu ilerledim ve durdum. Her romanda böyle bir an gelir, garip bir yabancılaşma olur, ancak bu kez çok tuhaf her şey. Roman sürecine ne çok mesele girdi. Cunta kalkışması, ardı sıra ölümler ve şimdi savaş ortamı. Yazmanın o sağaltan yanı, kimi zaman, keder içinde eriyor ve yazarı güçsüz kılıyor. Sanki önemsiz bir işle, bencilce, kendini dünyaya kapamış gibi hissediyorum kendimi. Can sıkıcı. O(HAL) günlerinde, ağızdan çıkan her buyruk kanun oluyor. Aslı Erdoğan’ın evini bastılar. Bir yazarı, sadece adı bir gazetenin künyesinde diye, önce mahkeme koridorlarında süründürdüler, ardından yok yere tutuklayıp, içeri tıktılar. Şimdi hücrede. İlaçları verilmiyor, kirli bir ortamda ve havasız, susuz. Aslı Erdoğan “direniyorum” diye yazmış. Kırılganlığından kurtulup, yaşama tutunmuş. Çok tuhaf günlerden geçiyoruz. Bir yazarın kalemi kırılmak isteniyor, zindanda soluksuz bırakılıyorsa; ben dışarıda, nasıl okuyup, yazıp işime bakacağım? Garip günler, evet. Ders alınmayan, yavan günler. 7.  Yolculuklar gözümde nasıl büyüyor. Kimseyi kırmamak için, kendimi hırpalıyorum. Hele de uzun yollar bir başka. Datça’yı bırakıp gelmek güç oldu. İnsan evini özlüyor gerçi. O yarım yamalak kanepe, ucuna sığıştığın iskemle, balkona çıkıp şöyle bir etrafa bakmak falan… Ev korunaklı. Evden çıkmak istemiyorum. Hem yorgunluk büyüyor, hem yol gözümde. Birileriyle buluşmak, söyleşmek bile gelmiyor içimden. Sürekli akan haberler de yaşam sevincini çalıyor. Kaygılı insanlar, birbirine bulaştırıyor bu duyguyu sanırım. çay demli suskun gümüş fotoğraf anneannemi radyomu bir de ellerimi gördüm kırışık çocuk parmaklı titreyen lamba avucumda kaydı ince belli bardak dökülen şairin kanıydı Zeytinli tam gaz gidiyor!
RECEP YILMAZ Balıkesir’in Edremit ilçesinde başlayan ‘Zeytinli Rock Festivali’ tüm hızıyla devam ediyor. 2015 yılında, 100 binden fazla müzikseveri buluşturan, ‘tüm zamanların en iyi yerli kadrosu ve en kalabalık rock festivali’ unvanını alarak izleyici rekoru kırmayı başaran Zeytinli Rock Festivali, bu yıl uluslararası boyutta ses getirecek bir organizasyon olmaya hazırlanıyor. Milyon Yapım tarafından organizasyonu yapılan ‘deniz, kum, güneş ve rock müzik’ sloganıyla yola çıkan Festival’de bu yıl önceki yıllardan farklı olarak keşif sahnesinde elemelerden geçen birçok amatör ve profesyonel grup sahne alıyor. Festival 28 Ağustos Pazar günü sona erecek. Festivalin ilk gününde açılışı Flört grubu yaparken, Kurtalan Ekspres, Moğollar, Bülent Ortaçgil, Büyük Ev Ablukada ve Ünlü’nün eşlik ettiği İskender Paydaş da konser verdi. İskender Paydaş’ın 4 yaşındaki oğlu Ömer Alef’in de sahneye çıkarak gitar çalması festivale renk kattı. Geceye ise Selda Bağcan damgasını vurdu. Omzu kırık olarak sahneye çıkan Bağcan, sevilen şarkılarını seslendirdi. Seyircilerin uzun süre alkışladığı ünlü sanatçı, yoğun istek üzerine bis yaptı. Festival için üst düzey güvenlik önlemi alındı. Festivalin düzenlendiği sahilin yanındaki yol trafiğe kapatılırken, alana girişlerde ise x-ray cihazlarıyla arama yapıldı. Prenses bu salonda değil!
Elektrik çağına girdik, elektriğin yol açtığı dehşetin hikayeleri yazılmaya başlandı (Frankenstein-1818); uzay çağına girdik, uzaylıların korku nesnesi olduğu öyküler anlatıldı (The Invasion of the Body Snatchers-1956); fotoğraf makineleriyle 8 mm. kameraları herkesin edinebileceği bir döneme girdik, bu cihazların ürettiği görüntülerle ilgili ürkütücü öyküler patladı (Peeping Tom-1960, Blow-Up-1966); otomobil tasarımında daha büyük ve saldırgan çizgilerin hakim olduğu bir zaman dilimine girdik, politik metaforlarla dolu şeytani araba filmleri yapılmaya başlandı (Duel-1971, The Car-1977, Christine-1983). Artık daha detaylı teknolojilerimiz ve buna uygun korkularımız var: Örneğin cep telefonları yaygınlaşırken kendini SMSler yoluyla çoğaltan kötülüğün hikayeleri (Phone-2002) ya da içine iblis giren cep telefonu (Hellphone-2010) gibi öyküler anlatılıyordu. Sonra ‘sosyal medya’ patladı, internet yoluyla dünyayı istila eden kıyamet güçlerinden (Kairo-2001 ve Amerikan versiyonu Pulse-2001) çocukların cinsel istismarına (Hard Candy-2006) uzanan yeni bir dehşet dalgası perdeyi kapladı. 2016’da biri Bollywood diğeri Hollywood yapımı olan aynı isimli iki facebook korkusu Friend Request (Arkadaşlık İsteği) gösterime girdi. Zincirin şimdilik son halkası bu hafta gösterime giren Nerve/Oyun oldu. Gençlerin internet üzerinden verilen kimi eğlenceli kimi korkutucu bazı görevleri yerine getirerek para ve şöhret kazandığı Nerve adlı oyunun hayatları bir gecede nasıl yıkabildiğinin anlatıldığı filmde tek çözüm yolu var: İnternetin fişini çekmek. Bu teknolojiyle tamamen kuşatılmış durumdayız. Restoranda rastladığınız ailenin bireyleri birbirleriyle değil ellerindeki cihazlarla ilgileniyor; birlikte zaman geçirmek için buluşmuş arkadaşlar hipnotize olmuş gibi telefonlarından gözlerini ayıramıyor. En kötüsü, ‘deneyimlemek’ artık ancak telefon ve sosyal medya yoluyla mümkün olabiliyor. Cep telefonları aracılığıyla sosyal medya üzerinden anında paylaşılmıyor ve ‘like’lanmıyorsa eğer, katıldığınız etkinliğin veya gittiğiniz gezinin gerçek olduğundan emin olamayacağınız günlerdeyiz. Aynı anda bir milyon kişi kendi gözleriyle tanıklık etmiş bile olsa, yeni gerçekliğimiz şöyle bir şey: paylaşılmamışsa yoktur! Hem Friend Request filmleri hem de Nerve güya bu durumu eleştirmek için yola çıkıyor ama öyle aşırı özdeşleşleşmeci bir estetik uygulamaları var ki, verili iletişim teknolojisi ve sosyal medya uygulamalarından nemalanmaktan başka amaçları olmadığı hemen belli oluyor: Perdenin internet bağlantılı bir cihaz ekranına dönüştürüldüğü, tüm dokunmatik kararlara anında ve içinden tanık olduğumuz bir öykü stratejisi… Gerçi Bollywood yapımı Friend Request o kadar kötüydü ki sonuna kadar dayanamadım ama filmin ilk yarısı perdeye değil tablete bakıyormuşsunuz gibi hissettiriyordu. Nerve’de biraz daha ileri gidiliyor: İnternette söz konusu oyunu oynayanların dünyası pırıl pırılken oyun dışı (çevrimdışı) dünyada genel bir cansızlık hakim. Venüs adlı genç kızı kendisine verilen görevleri yerine getirirken izlediğimiz sahneler sıcak renklerle ve neon ışıklarla doluyken örneğin annesinin hemşire olarak çalıştığı hastaneyi soğuk ışıklarla izliyoruz. Bu normalde gerçek olanla olmayan arasındaki farkı vurgulamaya yönelik bir uygulama olabilirdi ama sonuçta ortaya sanal dünyayı somut dünyaya göre çok daha çekici hale getiren, özdeşleşmeyi sanallık lehine güçlendirmeyi amaçlayan bir stratejik yönteme dönüşüyor. Yani bu filmleri yapanların teknolojinin hayatımız üzerindeki etkilerine dair düşünmek gibi bir amacı yok aslında. Bu yüzden hem Nerve’ü hem de Friend Request’leri izlerken kendimi meşhur bilgisayar oyunu Mario’daki gibi hissettim: Yönetmen seyirciyi istediği yöne istediği şekilde koşturuyor, ateş çukurlarının üzerinden atlatıyor, ejderhayla karşılaştırıyor, ölümcül kaplumbağalarla çarpıştırıyor ve prensesi kurtarmasına asla izin vermiyor, prenses daima başka bir kalenin zindanında tutsak. Yönetmen seyirciyi grafik bir öğeye indirgerken aslında kendisini ve sinemayı da basit bir grafik unsura dönüştürdüğünü fark etmiyor... Tarık Akan'dan 'kanser' açıklaması
Şiddet çemberi! Oluşturanlar, hapsolanlar, kurtulanlar üzerine: Haneye Tecavüz
BERNA ATAOĞLU bernaataoglu@gmail.com Şiddet! Kadına yönelik, erkeğe yönelik, insana yönelik, hayvana yönelik... Şiddet, her yanımızı sarmış. Dilimize, dinimize, davranışlarımıza, düşüncelerimize öyle bir işlemiş ki biz yaşadıkça onu da yaşattığımızı göremez hale gelmişiz. Hep bir başkasını suçlamış, kurtuluşu da bir mucizeye veya yine bir başkasına bağlamışız. Kendimizle yüzleşmekten kaçmış, hep ‘’ onların’’ başına gelenlerin ortasında kaldığımızı, bu yaranın ‘’bizi’’ de kanattığını görmezden gelmişiz. ‘’ Biz ‘’ ve ‘’ onlar ‘’ derken bile bir başka şiddeti yeniden ürettiğimizin farkına bile varmamışız, varmıyoruz! Zehra İpşiroğlu’nun Duygu Asena ödülü alan ve E yayınlarından çıkan yarı belgesel romanı ‘’ Haneye Tecavüz ‘’ ü okuyunca önce kendiyle yüzleşme sürecine giriyor insan. Altı kadın ve bir trans birey gerçek, gündelik hikayelerini monologlar halinde anlatıyor .Okurken kendi hayatlarımızla bağlantılar kuruyor ve görmediğimiz, görmekten kaçtığımız gerçekleri karşımızda buluyoruz. Benim başıma gelmez dediğimiz şeylerin tam da ortasında olabileceğimizi ve kurtuldum diyenlerimizin bile aslında kurtuluşa izin vermeyen döngüyü nasıl beslediğini fark ediyoruz. Susanlar, korkanlar, kapana sıkışanlar, kaçanlar, yüzleşenler, ölenler, öldürülenler, kurtulanlar bu kitabın içinde. Birbiri içine geçmiş ,birbirlerinin hayatına dokunmuş yedi hikaye... Çilem, Serpil(Kadife),Yıldız(Yıldırım), Serra, Sibel, Hazal(Roja), Özlem kendi hikayelerini anlatıyor bizimle sohbet ediyorlar. Yaşananların özü gerçek belgelere dayanıyor, kurgu İpşiroğlu’na ait. Kitap bir solukta okunan on bir bölümden oluşuyor. Sadece bu kişilerin kendi hikayelerine değil onları çevreleyen zihniyetlere de değiniliyor. Her bölümün başında kadınların hikayelerine etki eden erkekler de konuşturulmuş. Herkes kendi açısından kendini anlatıyor ve biz böylece hem kişilerin kendi hayatlarına bakışını hem de onları çevreleyen ve şekillendiren düşünce kalıplarını görebiliyoruz. Kitaba, söz konusu hikayelerin yer aldığı sosyal medya bloguna yazılanlardan oluşan bir bölüm de eklenmiş. Bu bölümde toplumdaki her kesimden insanın düşüncelerine yer verilmiş. Monologlar gündelik ve sade bir dille yazılmış. Aslında her gün duyduğumuz, gördüğümüz, yaşadığımız, söylediğimiz şeylerden bir seçki yapılmış. Normalleştirdiğimiz bunca şeyin şiddeti nasıl ilmek ilmek ördüğünün farkına varalım ve özellikle doğal kabul ettiklerimizi sorgulayalım isteniyor. Okurken bazen kişilerle özdeşleşiyor acılarını hissediyoruz bazen de dışarıdan hem onların hayatları hem kendi hayatlarımız hakkında sorular soruyoruz. Ne oluyor da kurtulamıyoruz bizi çevreleyen bu şiddetten? Kim bize ne yapıyor? Biz kendimize ne yapıyoruz? Bu döngüden nasıl çıkılır? Kadın olarak, erkek olarak neleri yanlış yapıyoruz? Kurtuluş nerede? Tüm bu soruları sordurmaya başlatması açısından bile iyileştirici bir kitap. Toplumsal cinsiyet konusunda bir çok çalışma üretmiş olan İpşiroğlu içselleştirdiğimiz bu normların yanlışlığını bir kez daha vuruyor yüzümüze. Düşünün diyor bir nevi, etrafınızda, içinizde, hayatınızda, ülkenizde, ailenizde neler olduğunu bir düşünün. Ve işte esas hikaye tam da kitabı bitirdiğiniz anda başlıyor. ‘’ Ben bu çemberin neresindeyim’i düşünmeye başladığınızda... Berna Ataoğlu'nun diğer yazıları: İroninin de böylesi: Uşak, kral ve diğerleri Belki de yalnızlığımız özgürlüğümüzdür: Ağustos Sonu Ego Chat: Neredesin? Burada mısın? Sen kimsin? Özgürleştirilmiş Kuşların Masalı: Dil Kuşu Önce Boşluk, Sonra Oyun, Sonra yine Boşluk: "Mutfak Söyleşileri " Oyun oyun içinde, izliyoruz, izleniyoruz: "Hamlet" Kimliğini kaybetmeye zorlanan kadınlar üzerine bir oyun: Lena, Leyla ve diğerleri Deliliğimizi yüzümüze vuran oyun: Bir Delinin Hatıra Defteri Çarşı'da bir müstehcen oyun: "Günlük Müstehcen Sırlar" Tarık Akan'dan üzücü haber
Yaşam saf değil, kandıramazsınız!
Formel ya da enformel; resmi ya da gayri resmi; melek ya da şeytan. Bazen çok formdadır, bazen formsuz. Bazen çok gündüz, bazen çok gece. Bazen katı, bazen akışkan. Bir an çırılçıplak, sonra örtülü. Bazen erkek, bazen kadın. İnsanın hâllerini saymaya kalksak sonu gelmez. Ve karşıtlıklar arasındaki ayrım çizgisini nereye yerleştireceğinizi kestiremezsiniz. Sınır bir çizgi değildir çünkü, tüm karşıtlıkların birbirine karıştığı, iç içe geçtiği bir mıntıka. Anaksimandros olsaydı “aperion”, yani “sınırsız” derdi buraya; kozmosun kökeni (arke) olarak önerdiği kavram. Thales, köken sudur dediğinde, karşı çıkmış, su gibi karşıtı olan bir şeyin köken olamayacağını söylemişti. “Sınırsız”, tüm karşıtları içinde barındırandır ve karşıtlıklar “sınırsız”ın içinden çıktıkça bildiğimiz dünya oluştu. O halde dünyalarımız karşıtlıkların dünyasıdır, ama karşıtlıkların karıştığı sınırda ya da Anaksimandros’un deyişiyle “sınırsız”da duran insan, tüm karşıtlıkları kucaklayandır. Sınırdan içerilere, merkeze doğru hareket ettiğimizde tuzağa düşüyor ve karşıtlıklar kıstırıyor bizi. Gelgelelim insan sınırda durmaya ve “sınırsız” olanı duyumsamaya teşne bir canlıdır. Ve kim ki evini sınıra kurmuşsa, aynı anda hem o hem de buysa ve farklı dünyalara geçişte ustalaşmışsa, yaşam olmuş demektir. Öylesine yaşam olmuştur ki kimliğini yitirmiştir; dokunsanız yaşam sevinciyle titrer, ürperirsiniz. Çocukluk bilgisidir, sonra unuttuk: “Ortada kuyu var/Yandan geç”. Merkezde tuzak var, ‘ya/ya da’ tuzağı. “Ayrı dünyaların insanıyız” repliğini ağızlarımıza tutuşturduklarından beri, ‘ya’ bu dünyadan ‘ya da’ diğer dünyadan olmak zorundasınız, sanki tek bir dünyada yaşamıyormuşuz gibi. Ve dünyalarımızın arasına hat çekenlere ne demeli? Hatları öylesine yüksek gerilimle yüklüyorlar ki dokunsanız kıvılcımlar saçılıyor etrafa, dokunsanız yangın yerine dönüşecek. Bir de saflaştırıcılar var tabii. İnsanı alacası bulacasından arındırmak için tek renge boyamaya kalkışanlar. Ama mümkün mü? Bir sınır canlısı olarak insanın kumaşı “sınırsız”dan dokunmuştur. Saflaştırıcılar, karşıtlıklardan birini kendilerine köken diye seçen ve dünya içinde dünya kuranlardır; biliyoruz ki her dünya karşıtlık üzerine kurulmuştur, önce birbirlerine karşıttırlar ve sonra, hepsi birden yaşama, yeryüzüne karşıt. Ama dedim ya, insan alacalı bulacalıdır. İstedikleri kadar tek renge boyasınlar, yeryüzünün suyuyla yıkandığı an boyasını atacak ve altından gökkuşağının renkleri çıkacaktır. İnsanı tek renge boyayan, kapatıldığı sınırlardır; o halde yaşam tam da dünyaları ayıran sınırda, engin denizde saklı. İnsan binbir rengin harelendiği sularda yıkanmış, yeryüzünün tüm renkleriyle el emeği, göz nuruyla dokunmuştur bir kere, iflah olmaz. Boyamak işe yaramayınca saflaştırıcılar, merkeze maden ocakları kurdular. Yeryüzünün tozuna toprağına, gökkuşağının renklerine bulaşmış bedeni ve ruhu asitlerle yıkayarak ve yakarak içindeki saf cevheri çıkaracaklarını sanıyorlar; ama cevher yerine, ocaktan ölü bedenler çıkıyor durmadan, ölüm kol geziyor içeride. İnsan saf değil, karışımdır; yaşadıkları, bulaştıkları, kendisine bulaşanlar, yaşamın kiri pası. Öylesine renkli bir karışımdır ki saflaştırırsanız, insan değil, ölü bir nesne kalır geriye. Saflık, insanları saflara ayırmak için; saf insanları saflara ayırabilirsiniz; dünyadan bihaberdirler çünkü, kandırılmaları kolay. Hayatın kirine pasına bulaşmış olanları saflaştıramadığınız gibi, kandıramazsınız da. Saflık, deneyimsizliğin diğer adı. Yeryüzünün, yaşamın oyunlarına katılanlar, bu oyunun keyfini çıkaranlar, kısacası yaşam olanlar saflıklarını ve saflarını yitirmişlerdir. Kirlenmeden oynayamazsınız. Ve “pişman mısınız?” diye sorsanız, hep bir ağızdan “hayır!” diye yanıtlayacaklar. Oyunu kurallarına göre oynarlar çünkü: Rastlantı ve zorunluluk. Rastlantının, engin suların rüzgârlarıyla sallarlar zarlarını; zarlar yere düştüğünde gelen sayıyı, yani zorunluluğu bağırlarına basarlar. “Sınırsız”dan gelirler, dalgalar halinde ve dalgalar geri çekildiğinde taşlar artık eskisi gibi değildir. Hep geldiler. Yine gelecekler. Sosyal medya üzerine en iyi 5 film
Bu hafta vizyona giren ‘Oyun’ (Nerve) sosyal medyayı hikayesine arka plan yapan gerilimlerden biri. Hikâyesinde sosyal medyadan faydalanan ve konseptini bunun üzerine temellendiren filmlerin sayısı her sene biraz daha artıyor. Özellikle de gerilim filmleri. Sosyal medyanın, sanal oyunların veya teknolojinin kötü ve karanlık yönlerine değinerek korkutmak, Hollywood’un bu malzemeden çıkartmayı en hızlı öğrendiği şey olsa gerek. Peki sosyal medya üzerine tüm filmler birer gerilim filmleri miydi? Tabi ki hayır; gelin bu filmlerin en iyilerini hatırlayalım. Lolipop / Hard Candy (2006) İnternetin karanlıklarında tanışılan bir yabancının getireceği tehlikeler üzerine defalarca -çoğu kez de ucuzca- oynandı. Ama ‘Lolipop’ bu fikrin hem ilk iyi örneklerindendi, hem de ters-köşe eden bir fikre sahipti. Başrollerinde Patrick Wilson ve Ellen Page’in bulunduğu film, kusursuz değilse de bir ilk yönetmenlik için oldukça çarpıcıydı.Her Şeyimiz Meydanda / We Live in Public (2009) 2009’da Sundance Film Festivali’nde Jüri Büyük Ödülü kazanan ‘Her Şeyimiz Meydanda’, internetin öncü isimlerinden Josh Harris’in deneylerinden biriydi. Mahremiyetin yok olduğu bir çağda; hayatımızın her anını internete yansıtmamızın etkileri üzerine zihin açıcı sorular soran, mutlaka izlenmesi gereken bir belgesel.Sosyal Ağ / Social Network (2010) Listedeki belki de tek başyapıt. Fincher’ın tavizsiz ve kusursuz yönetimiyle ‘Sosyal Ağ’ sadece olağanüstü bir karakter filmi olmaktan çıkıyor, asıl meselesi sosyal medya ve insan ilişkileri üzerine de çarpıcı gözlemler yapıyordu. Sadece açılış sahnesiyle bile ‘Sosyal Ağ’ çıtayı öyle bir yukarı yerleştiriyor ki, çok uzun yıllar bu tarz listelerde olacağı kesin gibi.Catfish (2010) Facebook’taki sahte kimlikler üzerine pek az film ‘Catfish’ kadar çığır açıcı olabilir. İnternette tanıştığı ve hiç görmediği birisine aşık olan Nev’in kardeşleri ,onun hayatını filme almaya karar verince ortaya çıkmıştı bu proje. Nev aşık olduğu kişiyle görüşmeye gidince, insanı şaşkına çeviren sürprizlerle dolu bir yolculuğa dönüşüyordu belgesel. Daha sonradan MTV’de bir programa dönüşecek olan fikriyle ‘Catfish’, sanal hayatlardaki yanılsamayı gerçek zamanlı bir gerilim filmi kılığında suratımıza çarpıyordu.Sanal Hayatlar / Disconnect (2012) 2012 tarihli film, bir grup insanın farklı hikâyelerini, internet çağında modern iletişim üzerinden birleştirmeyi deniyordu. Zaman zaman didaktik ve iki boyutlu olsa da hikâye konseptinin potansiyelinden doğru bir şekilde faydalanmayı başaran bir film ‘Sanal Hayatlar’. Dört bir yanımızın teknoloji ve medyayla dolmasının sonuçlarına bakan senaryosu enteresan gözlemlere sahip. Şehir Tiyatroları’nda işten çıkarılanlar dava açıyor
İstanbul Büyükşehir Belediyesi Şehir Tiyatroları bünyesinde taşeron olarak istihdam edilen kimi 10 yılı aşkın süredir, kimi ise 2 yıldır çalışan yirmi sanatçı, işine 1 Ağustos günü açılan tek bir telefonla ve 'Performans Düşüklüğü' bahane gösterilerek son verilmesiyle ilgili olarak bugün İstanbul Büyükşehir Belediyesi Başkanlığı ile söz konusu taşeron şirkete işe iade davası açacak. Cumhuriyet'ten Ceren Çıplak'ın haberine göre, davaya, Oyuncular Sendikası ve İŞTİSAN (İstanbul Şehir Tiyatrosu Sanatçıları Derneği) da destek olacak. Konuyla ilgili olarak dün Oyuncular Sendikası’nda bir basın toplantısı düzenlendi. Toplantıya, Oyuncular Sendikası yönetim kurulu üyesi Sercan Gidişoğlu, Şehir Tiyatroları yönetmeni Orhan Alkaya ve Oyuncular Sendikası avukatı, İŞTİSAN hukuk müşaviri Sera Kadıgil katıldı. Açığa alınan ve işten çıkarılan isimlerin listesinin kim tarafından hazırlandığının belirsizliği üzerine odaklanılan toplantıda bu sürecin karanlık bir süreç olduğu ve aydınlatılması gerektiği vurgulandı. Alkaya, performans düşüklüğü ile işten çıkarılan sanatçıların son derece seçkin sanatçılar olduğunu belirterek bu listenin hazırlanmasındaki amacın tiyatroyu kitlemek ve oyun oynanamaz, perde açamaz hale getirmek olduğunu söyledi. Alkaya, “Bir sanatçının performansını ölçecek birinci mercii çalıştığı rejisörüdür. Şehir Tiyatroları yönetmelik darbesiyle sarsıntıya uğratılsa da kurumun en üst organı olan genel sanat yönetmenliği dışında kimsenin performans ölçmeye hakkı yoktur. Ortada bir kasıt var. Kurumu büyük bir zaafa uğratmak isteyenler var. Şehir Tiyatroları’na darbe vurmaya hazırlanıyorlar, bunun için yapılmış kasıtlı bir eylem” dedi. Toplantıda, bugün repertuarda 50’ye yakın oyunun hazır bulunması gerekirken bugün toplamda 11 oyunun olduğu belirtilerek yeni sezon hazırlığı için “yaprak kımıldamıyor” benzetmesi yapıldı. ‘Çünkü biz haklıyız!’ Toplantıda okunan bildiride yer alan ifadelerden bazıları ise şöyle: “İBBŞT yalnızca bir Belediye Müdürlüğü değildir. İBBŞT Darülbedayi’dir. 102 yıllık güzellikler evidir. Bizler böylesi bir kurumda sanatçıların ihale ile taşeron şirketler üzerinden alınıp satılmasının utancı ile baş etmeye çalışırken, bu hukuksuz çalışma düzeni ve mevcut OHAL’e sırtını yaslamış, kim olduğunu kurumun kendisinin dahi bilmediği kişi ya da kişilerce hazırlanan, amacı ve niyeti belirsiz bir liste ile yirmi oyuncunun ekmeği ile oynanmasını kabul etmiyoruz! Tam yirmi arkadaşımızın bir günde işten atılmasına yol açan bu şaibeli listeyi hazırlayan kişilerin amaçlarının tam da bu olduğuna dair inancımız ise, tam da bu sebeplerle, gün geçtikçe artmaktadır. Bizler, yirmi arkadaşımız ile birlikte, işe iade davalarımızı açacağız. Çünkü biz haklıyız!” Ankara'dan Londra'ya taşınan bir müziğin yolculuğu
BURAK ABATAY / @abatayburak Uzun yıllardır Türkiye'de müziğin nabzını tutan bass gitarist Cem Tuncer bir süredir müzik hayatını Londra'da sürdürüyor. Cem Tuncer ile İngiltere macerasını ve çalışmaları üzerine konuştuk. Jojo Mayer’dan, Dave Weckl’a kadar birçok müzisyenle beraber çalıştınız. Çalışmaktan en keyif aldığınız isimler kimlerdi? Aslında bu konuda kendimi çok şanslı hissediyorum. Enstrümanımla ilk tanıştığım dönemlerde, büyük keyif ve hayranlıkla dinlediğim, izlediğim insanlar ile bir araya gelmek tarif edilemez bir tecrübe. Biraz politik bir cevap gibi gelebilir ama samimi düşüncelerimi belirtmem gerekirse; sahne veya stüdyo ortamında bir araya geldiğim her müzisyen ile büyük keyif alıyorum. Her biri farklı deneyim ve sana kattıkları müzikal bakış açısı her seferinde bu konuda ciddi yol kat etmemi sağlıyor. Öte yandan uzunca bir süre Türkiye’de müzik piyasasını bilen biri olarak Londra yolculuğunuz nasıl gerçekleşti? Yaklaşık beş yıl önce Londra'da bir stüdyonun işlerini yapmaya başlamıştım. Bu sayede bağlantı oluştu fakat Ankara Belediye Başkanlığı seçimleri sonucunda, hazır bağlantılarım da oluşmaya başlamışken Londra’ya yerleşme fikir daha yakın geldi. Biraz da Londra Belediye Başkanlığı seçimlerini görmeye karar verdim.  Londra’da müzik yapıyor olmanın avantajları ya da dezavantajları var mıdır? Londra büyük bir metropol. Dünyanın her yerinden çok iyi müzisyenler burada piyasaya giriyor. Bu insanlarla bilgi alışverişi çok büyük bir avantaj sağlıyor. Dünya müziğini gerçek anlamda tanımaya başlıyorsun ve bu çok büyük avantaj. Çok fazla iyi müzisyen var. Burada çocuklar 5 yaşından itibaren Grade sınavlarına hazırlık yapıyor. Çünkü iyi okullarda okumak istiyorsan müzikal yeterlilik belgelerine sahip olmak zorundasın. İyi okullara giriş puanı 100 ise elinde Grade sertifikaların varsa artık ihtiyacın olan sadece 45 puan. Dolayısıyla çok küçük yaşlarda müzik eğitimi alan insanlardan oluşan toplumun içerisinde sen müzisyen kimliğin ile daha iyi olmak zorundasın. Bu durumu avantaj ya da dezavantaj olarak değerlendirmek mümkün. Rekabet gerçekten çok üst düzeyde! Bas gitar çaldığınızı ve Türkiye’de olduğunuz dönemde sahne dışında da yaptığınız birçok çalışmalar vardı ve bu düzen orada da devam ediyor mu, mevcut projelerden bahseder misiniz? Bir bakıma evet, burada kendime ait bir prodüksiyon şirketim var, CT Music Production. Stüdyo çalışmaları için, Türkiye’den ve buradan albümünde beraber çalıştığımız birçok arkadaşım var ve bir kısmı devam ediyor. Mevcut sahne projelerimiz Eser Ebcin prodüktörlüğünde Kerrie Masters' Band (albüm ile beraber), Anıl Göçen şefliğinde "NJoy", memleketimizdeki farklı yörelerden parçaların farklı aranjelerle çalınan festivallerde yer aldığımız "The Oddbeats", Mete Ege - "London Blusion Band", Koma Zelal, Olcay Bayir, Soner Ersen Jazz Trio, James Oram Band, vb. diye gidiyor şu an için. Bizleri bekleyen başka projeleriniz var mı? Var evet öncelikle bitmeyi bekleyen bir solo albüm var, ayrıca Hakan Kilman, Louis Erkin Yalaz, Baha Yetkin ile çalışmalarına başladığımız 3 farklı proje yolda. Ayrıca bu projelerden biri içinde güzel bir albüm için kollar sıvandı bile.   'Rauf' Avrupa Film Akademisi Ödülleri'ne aday
Freni patlamış kamyon geliyor
BARIŞ AKPOLAT barisakpolat@gmail.com Metallica lafı geçer geçmez geyiği başlayan bir cümle vardır: “Metallica çok bozdu abii.” Hayır! Metallica bozmadı. Sen anlamadın. Metallica özellikle de Load albümünde bozmamıştı. Load, Metallica gibi bir grubun gelebileceği en iyi olgunluk dönemiydi. Müthiş bir albümdü. Siz anlamadınız. Ben de anlamamıştım o yaşımda. Ama 11’di yaşım. Sonra değerini kavradım. Bir kısım Metallica’cılar hâlâ anlamadı ya ben ona yanarım. Ardından gelen Reload için aynı şeyi pek söyleyemem ama Load gerçekten de hem kayıt hem de şarkı yazımları bakımından bir ‘rock’ grubunun gelebileceği en üst seviyeydi. Olgunluk adı üstünde. Hiçbir gruptan ilk albümdeki çiğliğini veya sadeliğini aradan geçen 20 yıl sonra bekleyemezsiniz. Beklersiniz de bu bencillik olur. Load mükemmel bir şeydi tıpkı Ride The Lightning gibi Master of Puppets gibi… Eşsizdi. Üstteki cümle için Motörhead ve AC/DC örneklerini kabul etmiyoruz, onlar ayrı. Sonra gruba bozdu demem ama hakikaten hiç sevmediğim işlere imza attılar. Some Kind Of Monster’daki Queens of The Stone Age’in kötü taklidi gitar efektleri veya St. Anger’ın geri kalanı filan gerçekten olacak gibi değildi -Frantic hariç-. Bakın hâlâ bozdu demiyorum. Çünkü kavrama karşıyım. Kötü de diyebilirim, bana göre hiç olmamış diyebilirim ama bozdu demem. Metallica şimdi yeni albümünün hazırlığında. Hatta tek parçayı yayınladı. Hardwired...To Self-Destruct adlı albümün açılış şarkısı Hardwired gayet kamyon gibi açıyor albümü. Merakla geri kalanını da bekliyorum. Hatta ufak tefek korkularım da var. Metallica bizi böyle inanılmaz heyecanlandırdığında hayal kırıklığına uğradığımız dönemler olmuştu. Bakalım bu thrash-punk açılan albümde bizi neler bekliyor. Şahsen kapağı beğenmedim. Bireysel çöküşü logoyu da bozarak anlatmaya çalışmışlar ki gayet “ilk akla gelen” fikir bu olacağından ben pek heyecanlanmadım.Acele fikirlerle lince hazırız Benim fikirlerim belli ama yorumlarım çok temkinlidir böyle durumlarda. Mesleğin ilk yıllarında bana ufaktan güvenince insanlar böyle havalı havalı davrandığım çok olmuştur. Haddimi aşan yorumlar filan çok yapmışımdır. Genellikle ucuz ve hatta kılpayı kurtardığım durumlarla karşı karşıya gelmişimdir böyle zamanlarda. Sonra elbette törpülendik, piştik, olmadık belki ama olmaya çalıştık hâlâ da çabalıyorum. Metallica hakkında özellikle Facebook yorumlarına bakıyorum da her şeyden anında nefret eder bir halimiz var. Daha doğrusu lince hep hazırız. Kötü eleştiri değil bu dediğim. Linç. Öncelikli olarak bizim fikrimizi birey olarak kimse merak etmiyor bunu bir bilelim. 3,5,20 veya 150 bin takipçiniz var diye sanattan politikaya insan haklarından müziğe dünya kedi barışı günü?! Veya resim gibi hemen hemen konuda fikir belirtiyorsunuz. Durun! Zorunda değilsiniz. Özellikle de daha tek şarkısı yayınlanmış 12 şarkılık bir albümü o tek şarkı üzerinden yorumlayamazsınız. Yorumlarsınız da komik olur. İnterneti bu şarkı üzerinden genel olarak böyle gözlemledim. Ben şarkıyı çok beğendim. 50 yaşını geçen her thrash metalci gibi onlar da sınırlarını sertlik ve hız konusunda zorlamaya başladılar. *** Zeytinli kuyrukla başladı Dün bir yandan bu yazıyı yazıp bir yandan da Zeytinli Rock Festivali’nin giriş kuyruğunun fotoğraflarına baktım. Aşırı kalabalıktı. Gerçekten çok mutlu oldum. Yalnız sıradakiler pek mutlu görünmüyordu. Geçen haftalarda bu festival için eleştiride bulunduğum için pek çok laf işittim. Ama laf edenler bilmiyor ki arka tarafta işin organizatörüyle yüzyüze aynı şeyleri tartışabiliyoruz. En azından yazdıklarımın bir dayanağı var. Haksız olmadığımı biliyorum. Ekibin de iyi niyetli olduğunu biliyorum. Memlekette yapılan en büyük festivalin birtakım hataları var. Bunları görüyor ve söylüyorum. Fakat şimdi değil. Gölge etmem. Ben bu yıl gidemiyorum fakat seneye oradayım. Bana burada grupları yazdırmayın. Bence bir fırsat yaratırsanız eğer, gitmek eğlenceli olacaktır. Bu arada festival bittikten sonra katılımcılar/amatör katılımcılar hakkındaki fikirlerimi yazmaya devam edeceğim. Kendinize iyi bakın, rock n’ roll’dan şaşmayın. Vah zavallı kuşcağız!
Despotlar söz geçirebildikleri sürece, ‘terbiye edilmişler’ -emirle iş gören ve sayın efendileri memnun olmadı mı sopa yemeye razı olanlar- davalarının temelsiz olduğunu bile bile ‘sadakat’ adı altında savaş tamtamlarını çalmaya, iyi hatip olmaya ve halkı kışkırtmaya devam ederler... Elinde güç olmadığı sürede özgürlük isteyenler, gücü ele geçirince üstünlük taslarlar. Devlet baskısının insanları ezdiği, yasaların keyfi uygulandığı, toplumun din-ahlak yorumlarıyla ve zorbalıkla yeniden dizayn edilmeye çalışıldığı bu ülke neyi aradıklarını bilemeyen, tuhaftır ki bilmeyi çok arzulayan/-mış gibi görünen insanlarla dolu. Özel duyguların sergilenmesi yararına gitgide izleri silinen kamusal yaşamın -tutkuların dizginlendiği ve dış görünüşün asıl kaygıyı oluşturduğu bir tür kent toplumsallığının-çöktüğü yaşamda, yalnızca istekli görünmekle yetinip özgürlüğe uçacağını sanan, ancak kolay yaşayıp sürüde kalan, iki arada bir derede kendi sığınağında korunaklı olanlardan, -mış gibilerden bahsediyorum. Tocqueville bireyciliğin bir tür sivil yalnız olarak düşündüğü daha melankolik yanını görmüştü. Şöyle yazıyordu: “Herkes kendisinden başka herkesin kaderine yabancıymış gibi davranıyor… diğer yurttaşlarla ilişkilerine gelince, onların aralarına karışıyor olabilir ama onları görmüyor; onlara dokunuyor ama hissetmiyor; yalnızca kendi içinde ve sadece kendisi için yaşıyor.” Aslında başkalarıyla iletişime geçmiyor, gözlemlemesi bir davranış biçimine dönüşüyor. Balzac buna “Gözün gastronomisi” diyor. Vah zavallı kuşcağız! Ülkeleri batmış, sonsuzluğun ufkunda bir tekneye binip okyanusa açılmış insanları düşün, senin de ülkenin batışa sürüklendiğini düşün, bireyin yok oluşunu düşün, artık karanın olmadığını düşün, savaşın çocuklarını düşün, tacize, tecavüze, saldırıya uğrayan çocukları, kadınları, LGBT’li insanları düşün... “Sonsuzluğun ufkunda; Karadan ayrıldık, gemiye bindik! Arkamızdaki köprüyü yıktık, daha iyisini yaptık hatta: Karayı yıktık. Şimdi de, küçük gemi, ayağını denk al! İki yanında okyanus var; her zaman kükremiyor, orası doğru; yüzeyi ipektenmiş gibi, altın yaldızlıymış gibi serilip yayılıyor bazen; iyilik dolu bir düşleyiş bu sanki. Ama vakti saati gelince onun sonsuz, uçsuz bucaksız olduğunu ve hiçbir şeyin sonsuzluk kadar korkunç olmadığını anlayacaksın. Vah zavallı kuşcağız, özgür sanıyorsun kendini, şimdiyse bu kafesin parmaklıklarına çarpıyorsun! Karada sanki daha çok özgürlük varmış gibi onun özlemine tutulursan vay haline şimdi, ‘kara da yok artık!” (Nietzsche). Picasso’nun; 1937’de yaptığı Alman ordularının Guernica kasabasını bombalamasını anlatan Guernica adlı eserini Madrid’de Reina Sofía Müzesi’nde sergisi sırasında kendisine, “Bu resmi siz mi yaptınız,” diye soran bir Alman generaline, “Hayır, siz yaptınız,” yanıtını neden verdiğini düşün, fotoğrafçı Salgado’nun kazandığı paraları neden Brezilya Topraksız Köylü Hareketine harcadığını düşün, kimyasal atıklarla sakat doğan, zehirlenen Minimata köylülerinin mücadelesini belgelemeye giden ve dayak yiyip ağır yaralanan basın fotoğrafçısı Eugene Smith’i düşün, bu ülkede kapatılan gazeteleri, katledilen-tutuklanan zor koşullarda gazetecilik yapanları, Hrand Dink’i, Musa Anter’i, Metin Göktepe’yi, senin için bile bedel ödeyenleri ve daha nicesini düşün... Vah zavallı kuşcağız yalnızca istekli görünmekle yetinip özgürlüğe uçacağını mı sanıyorsun? Ayaklarını bastığın kara yok artık! Üzgünüm, sen de terbiye edilmişlerdensin. Ahmed Arif’in “Anadolu” şiiriyle başlayıp; Öyle yıkma kendini, / Öyle mahzun, öyle garip… / Nerede olursan ol, / İçerde, dışarda, derste, sırada, / Yürü üstüne üstüne, / Tükür yüzüne celladın, / Fırsatçının, fesatçının, hayının… / Dayan kitap ile / Dayan iş ile. / Tırnak ile, diş ile, / Umut ile, sevda ile, düş ile / Dayan rüsva etme beni.“ Metin Eloğlu’nun “Uyan” şiiriyle bitireyim o zaman. Hadi uyan / Aydınlığa çık da çil gözlerin ışısın / İlkyazlar sıcağı biriksin yüreğine / Yoksul olsan da uyan / Garip olsan da uyan / Madem ki güzelsin, güzeli yaşatmak için / Madem ki iyisin, iyiliği yaşatmak için / Madem ki umutlusun, umudu yaşatmak için.“ "Jumanji" devam filmi ile geliyor
Cehennemde yağmur
Yağmur bulutlarının toplanışını izliyorum balıkçılar kahvesinin önündeki masalardan birine oturmuş. Bir süredir kahvehaneye takılan, Karagöz adlı tuhaf kedi de sandalyelerden birine çıkıp benimle bulutlara bakıyor. Böyle uzun uzun bulutları seyreden bir kedi görmemiştim daha önce. Ona baktığımı görünce, o da bana bakıyor, ama böyle dik dik… Bir an yer değiştirseydik ve bulutlara bakarken birbirimizin aklından geçenleri öğrenebilseydik diye düşünüyorum. O görmedi, Halep’te bombardımandan yaralı kurtarılan Ümran’ı. Antep’teki katliamda ölen çocukların fotoğraflarını da görmedi. Yaşadığımız gerçeklikler o kadar farklı ki, şimdi birlikte bulutlara bakıyor olsak da… Biz insanların, özellikle bu ülkede yaşayanların gerçekliği, tam anlamıyla bir cehennem. Sokaklara, gazetelere, televizyonlara, sosyal medyaya bakarken, Sartre’ın “cehennem başkalarıdır” sözü aklımdan hiç çıkmıyor bu ara. Herkes dünyaya, ambulanstaki o koltukta oturan Ümran’ın ya da dört çocuğunu Antep’teki saldırıda kaybeden annenin gözünden bakabilse… Attilâ İlhan’ın şiirindeki gibi, yağmur sanki bilmediğimiz başka bir gökten yağıyordu. Ranciére, “Görüntülerin Yazgısı” kitabında, “küt buradalık”tan bahseder, yani o fotoğrafa ya da video çekimine bakerken bir anda oradasınızdır, ambulansın kapısında, Ümran da bir anda ona baktığınız evde, işyerinde ya da oturduğunuz kafede. Bu karşılaşma sessizdir, çıplaktır, hem oradasınızdır, hem değilsinizdir, içinizi acıdan evvel utanç kaplar. Çünkü sizi yargılar, yargılanırsınız ve bu bir cehennemdir. Barthes’ın dediği gibi, fotoğraf şiddetlidir, “şiddeti gösterdiği için değil, ama her seferinde görüşü zor kullanarak doldurduğu, içindeki hiçbir şey reddedilemediği ve dönüştürülemediği için…” Toplum, bu şiddetten, anlamın saflığından ve karşılaşmanın sessizliğinden ürker. Sessizliğin içini dolduracak gürültüye, analize, saptırmaya ihtiyaç duyar, çünkü cehennem sessizliktir… Yakılarak öldürülen Hande Kader’in, eylem sırasında polis tarafından götürülüşünü gösteren fotoğrafındaki yüzünü düşünüyorum. Masum bir yüz, umutsuzca kıvrılmış dudaklar ve bir yere doğru, istemediği bir yere doğru sürüklenişine çaresizce direniyor. Eğer yakılarak öldürüldüğünü bilmesek, o fotoğraf bu kadar etkili olur muydu? Barthes’ın “Camera Lucida”da bahsettiği duyguyu yaşıyorum, bütün bu fotoğrafları zihnimde canlandırırken: “Onun karşısında, onunla yalnızım. Çember ka­panmış, kaçış yok artık. Acı içinde kımıltısızım. Ne zalim ve kısır bir yetersizlik! Kederimi dönüştüremiyor, bakışlarımı kaçıramıyorum…” Kederi yasa dönüştürememek, cehennem… Fotoğrafların, katliamların ardı arkası kesilmiyor, acı içinde kımıltısız kalmak, cehennem… Yağmur başlıyor, Karagöz hemen saçak altına sığınıyor. Gökyüzündeki kara bulutlar, içimi de kaplamış, yağıyor… Marguerite Duras’ın “Acı” adlı kitabındaki sözleri geliyor aklıma: “Her yerde acı var, kanamalar ve çığlıklar, bu yüzden düşüncenin oluşumu engelleniyor, o karmaşaya katılmıyor ama karmaşa onun yerini alıyor, yapacağı bir şey yok, tam karşısında.” Duras, kitabın bir yerinde, küçük kardeşini ve küçük çocuğunu yitirdiğinde, “acı”yı da yitirdiğinden bahsediyordu, “acının bir anlamı kalmamıştı” diyordu. İşte korktuğum şey, asıl cehennem bu anlamsızlık… Karagöz’ün yanına, saçak altına sığınıyorum ben de ve birlikte yağmuru izlemeye koyuluyoruz. Karagöz’ün gözünden, yağmura sadece yağmur olarak bakabilseydim keşke. Belki Karagöz de yağmura sadece yağmur olarak bakmıyordur. Ona baktığımı fark edip bana bakıyor. Onun o ciddi bakışları gülmeme neden oluyor. Kısa sürüyor gülmem, çünkü Karagöz dik dik bakmaya devam ediyor yüzüme. Birlikte yeniden yağmuru izlemeye koyuluyoruz. Attilâ İlhan’ın şiirindeki gibi, yağmur sanki bilmediğimiz başka bir gökten yağıyordu. Ağıt
Aktürk’ün resimleri sanatseverlerle buluşuyor
Öykünün mareşali
MEHMET ÖZÇATALOĞLU Öykünün mareşalidir demiştir onun için Cemal Süreya. 1928’de başlayan yaşamı 2006’da akciğer yetmezliği nedeniyle son buldu. 78 yıllık ömrüne 21 öykü, 10 günlük ve 8 roman olmak üzere 39 yapıt sığdırdı. Aşçılık, sütçü yamaklığı, kunduracı çıraklığı, gazetecilik, inşaat işçiliği, fresecilik, pedalcılık, kalorifercilik, kâtiplik ve İstanbul Toprak Mahsulleri Ofisi’nde memurluk yaptı. Halkın içinde, halkla birlikte yaşadı. Çalışırken gözlemlediği zorlu yaşantıları öykülerinde kusursuz bir şekilde işledi. Sözünü ettiğimiz yazar Muzaffer Buyrukçu. Sait Faik, Yunus Nadi, Haldun Taner gibi önemli ödüllerin de sahibidir yazar. Ve bugünlerde Kırmızı Kedi etiketiyle yayımlanan ‘Her Şey Bittiği Yerde Başlar’ adlı kitapla öykü severlerle buluşuyor. Bu kitap, Buyrukçu’nun okurla buluşacak eserlerinin ilki aynı zamanda. 1956, 57, 59 yıllarında yayımlanan ‘Katran’, ‘Acı’ ve ‘Korkunun Parmakları’ adlı üç kitabın bir araya getirilmesiyle oluşturuldu. Öykülerinde insan doğasını, insanın insanı sömürmesinin nedenlerini ve bunları yaratan koşulları sorguladı yazar. Dışlanmışları, ezilenleri, işçileri ve işsizleri, serserileri ve kabadayıları, ev kadınlarını, sakatları, delileri kısaca toplumda görülmek istenmeyenleri bir vicdan azabı ya da acıma duygusu uyandırmadan gerçekçi bir şekilde anlattı. Kadın-erkek ilişkilerini anlattığı öykülerde bugün bile özellikle erkek yazarlardan eşine az rastlanan bir cinsiyetçilik eleştirisi görülebiliyor öykülerde. ‘Uçtu Uçtu Sinek Uçtu’ eve hapsedilen bir kadın ve ondan daha özgür olan bir sinek arasındaki ilişki ekseninde erkek ahlakını sorguladı Buyrukçu. Günümüzde hâlâ örnekleriyle karşılaştığımız, ev kadınının sıkışmışlığını anlattığı ‘Her Yerde Onlar’ duyarlılık örneği bir başka öykü. Öykülerde karakterler ve mekânlar birbirine benzerlik gösteriyor. Bu da bir roman havası veriyor öykülere. Özellikle final bölümleri ise günümüz öykücülerinden alışık olduğumuz türden farklı. Anlatı yükselip zirvede vurucu bir sonla bitmiyor öyküler. Devam ederken bir noktada kesiliyor. Belki de bunun da bir etkisi vardır benzer karakter ve mekânlara sahip öykülerin roman gibi sezilmesinde. Ve kitaptaki tüm öyküler düz bir çizgi seyrinde. İnişli-çıkışlı bir grafikle karşılaşmıyor okur. Öne çıkan öyküler ya da geride kalan, eksik görülen öyküler yok kitapta. Bu da yazarın ne denli kalemine hakim olduğunun ve ustalığının bir başka göstergesi sanırım. Bu ilk öykü derlemesinin adının ‘Her Şey Bittiği Yerde Başlar’ olarak verilmesinin nedenini yayınevi şu şekilde açıklamış: “Buyrukçu’nun metinlerinde umutsuzluk ve umut, ölüm ve cinsellik, adaletsizliğin kısırdöngüsü ve bu döngüyü kıracak cesaret arasındaki çatışma genel bir gerilim unsuru olmanın yanında umut ilkesinin her an yeşerebileceği bir kırılma noktasını temsil eder; her şeyin bitik, tüm yolların kapalı göründüğü bir anda yeni bir yol açılabilir. ‘Bulanık Resimler’deki Hüseyin gibi, ‘Sokağa çık ve yürü!’ diyebilir insanın içindeki ses, her şeye yeniden başlamak için.” Bu arada ‘Bulanık Resimler’ de bugünlerde okurlarıyla buluştu. Kitap, 10 öyküden oluşuyor. Fakat öyküler tek bir mekânda ve aynı karakterler arasında geçtiğinden bu kitap da bir roman olarak görülebilir. Birbirini takip eden olay örgüsüne sahip öyküler. Şöyle ki; aynı ofiste çalışan iş arkadaşlarının başlarından geçenleri ele alan kitapta ofis yaşamının monotonluğunu anlatırken yazar, insanların zihinlerinden geçenlerle dile getirdikleri şeyler arasındaki karşıtlığı da dramatik bir biçimde kurgulamış. Öykülerin tamamında karşılaştığımız Hüseyin’in yaşadığı tekdüzelikten sıkılmışlığının ve bu döngüden çıkmaya çalışmasının öyküleri/romanıdır ‘Bulanık Resimler.’ Edebiyata adanmış bir yaşam geçirmiş Buyrukçu. Geride bıraktığı 59 kitap da bunun göstergesi sanırım. Kırmızı Kedi’nin bu eserleri okurla tekrar buluşturacak olmasını önemsiyorum. Geçmişte kalan ve günümüzde tekrar basımı yapılarak gene okurla da buluşması sağlanan bu kitapların tarihin tozlu raflarından çıkarılıyor olması edebiyatımız için bir kazanç. Buyrukçu’yu bu kitaplarla tanıyacak/tanımış olanlar, onun “Kendimi edebiyata adadım, edebiyatla karıştım, bir gövde, bir ruh oldum. Yaşamım edebiyatla anlamlı, edebiyatla güzeldir. Edebiyatsız bir dünya, edebiyatın önemsenmediği bir evren, yaşanılır gibi değildir” dediğini de öğreneceklerdir mutlaka yaşamöyküsünden. Bugünlerde herkesin öykü yazarak öykücü kimliğiyle dolaştığı ve üstüne üstlük bir de güvenilmez ödüllerle ‘ödüllü öykücü’ kimliğine büründüğü bir ortamda nitelikli öykünün de bulunamadığını biliyorum. İyi öykü okumak isteyenler için Muzaffer Buyrukçu kitapları doğru seçim olacak.  HER ŞEY BİTTİĞİ YERDE BAŞLAR Muzaffer Buyrukçu Kırmızı Kedi Yayınevi, 2016 İran’ın 26 yıldır yasaklı filmi Venedik’te
Usta İranlı Sinemacı Mohsen Makhmalbaf’ın 26 yıl önce yasaklanan ve kaybolan filmi ‘‘The Nights of Zayandeh-Rood’, yönetmenin kendisi tarafından bulundu ve yenilendi. Usta İranlı Sinemacı Mohsen Makhmalbaf’ın yasaklı filmi ‘The Nights of Zayandeh-Rood’, 26 yılın ardından ilk kez Venedik Film Festivali’nin Klasikler Bölümü’nün açılış filmi olarak izleyiciyle buluşacak. Film, yenilenmiş kopyasıyla gösterilecek. Filmin Venedik’teki ön gösterim tarihi ise 1 Eylül. T24'ün Sinema endüstrisi dergisi Screen’den aktardığı habere göre, İran sinemasının muhalif yönetmenlerinden Makhmalbaf, ‘The Nights of Zayandeh-Rood’u 1990 yılında yönetti ve film Fajr Film Festivali’nde gösterildi. Ancak ticari gösterime girmesi gündeme geldiğinde İran İslam Devrimi’nin ruhuna ihanet ettiği gerekçesiyle filmin 37 dakikası sansür kurulu tarafından kesildi. Kesilmiş 63 dakikalık halinin ilk gösteriminin ardından film tamamen yasaklandı. Filmin negatif kopyalarının yapılması da yetkililer tarafından men edildi. “Bütün kesiklere rağmen film ruhunu koruyabilmiş” Bu yılın başında kesilmiş orijinal negatif, İran sansür komitesinin arşivinden alındı. Filmini 26 yıl sonra eline geçiren Makhmalbaf, orijinali 100 dakika olan filmin kesilmiş 63 dakikasını restore etme kararı aldı: “Bütün kesiklere rağmen filmin ruhunu koruduğunu fark etmek şaşırtıcıydı. Üçte biri kesilmesine rağmen filmin ana yapısı ve anlamı zarar görmemişti. Film, kolu bacağı olmasa da hâlâ hayattaydı ve nefes alıyordu. Filmi restore etmeye ve ses kurgusu üzerinde Londra’da çalışmaya karar verdim.” Şu anda Paris’te yaşayan Makhmalbaf, filmi başvuru tarihi geçtikten sonra Venedik Film Festivali’ne gönderdi ancak geç kaldığı için gösterilmesine ihtimal vermedi. Ancak filmi teslim ettikten birkaç saat sonra Festival Direktörü Alberto Barbera’dan yazılı bir yanıt aldı. Barbera, yazılı davetinde filmi dokunaklı ve cesur bulduğunu, filmin gördüğü muamelenin ve kesilmesinin onu üzdüğünü ifade etti. Makhmalbaf, bu davetin ardından filmine yeni bir hayat verildiğini hissettiğini söyledi: “Bütün o yılların ardından filmin yasaklandığı o günü hatırladım. İran Dini Lideri Ali Hamaney bir yetkiliyi bana yollamış, o kişi de idam tehditleri savurmuştu. Ona şu yanıtı vermiştim, ‘Bir yönetmeni susturmak kolaydır ama sinemayı bastırmak imkânsızdır.” Venedik Film Festivali, 31 Ağustos-10 Eylül arasında 73. kez düzenlenecek.  Bir Zamanlar Anadolu'da 21. Yüzyılın en iyi 100 filmi arasında
BBC, eleştirmenlerin yorumlarına göre 21. yüzyılın en iyi 100 filmini açıkladı. Listede Nuri Bilge Ceylan’ın ‘Bir Zamanlar Anadolu’da’sı da yer aldı. 36 ülkeden 177 eleştirmenin seçimlerine göre yapılan listenin ilk sırasında David Lynch’in sürrealist başyapıtı ‘Mulholland Drive’ yer aldı. Ünlü yönetmeni Wong Kar-wai’den ‘In the Mood for Love’, Paul Thomas Anderson’dan ‘There Will Be Blood’, Hayao Miyazaki’den ‘Spirited Away’ ve Richard Linklater’dan ‘Boyhood’ izledi. Listeye Türkiye’den senaryosunu Ercan Kesal, Ebru Ceylan ve Nuri Bilgi Ceylan’ın kaleme aldığı ve yönetmenliğini Nuri Bilge Ceylan’ın üstlendiği Bir Zamanlar Anadolu’da girebildi. Film, 54. sırada yer aldı. İşte BBC’ye göre 21’inci yüzyılın en iyi 100 filmi: 100. Toni Erdmann (Maren Ade, 2016)100. Requiem for a Dream (Darren Aronofsky, 2000)100. Carlos (Olivier Assayas, 2010)99. The Gleaners and I (Agnès Varda, 2000)98. Ten (Abbas Kiarostami, 2002)97. White Material (Claire Denis, 2009)96. Finding Nemo (Andrew Stanton, 2003)95. Moonrise Kingdom (Wes Anderson, 2012)94. Let the Right One In (Tomas Alfredson, 2008)93. Ratatouille (Brad Bird, 2007)92. The Assassination of Jesse James by the Coward Robert Ford (Andrew Dominik, 2007)91. The Secret in Their Eyes (Juan José Campanella, 2009)90. The Pianist (Roman Polanski, 2002)89. The Headless Woman (Lucrecia Martel, 2008)88. Spotlight (Tom McCarthy, 2015)87. Amélie (Jean-Pierre Jeunet, 2001)86. Far From Heaven (Todd Haynes, 2002)85. A Prophet (Jacques Audiard, 2009)84. Her (Spike Jonze, 2013)83. A.I. Artificial Intelligence (Steven Spielberg, 2001)82. A Serious Man (Joel and Ethan Coen, 2009)81. Shame (Steve McQueen, 2011)80. The Return (Andrey Zvyagintsev, 2003)79. Almost Famous (Cameron Crowe, 2000)78. The Wolf of Wall Street (Martin Scorsese, 2013)77. The Diving Bell and the Butterfly (Julian Schnabel, 2007)76. Dogville (Lars von Trier, 2003)75. Inherent Vice (Paul Thomas Anderson, 2014)74. Spring Breakers (Harmony Korine, 2012)73. Before Sunset (Richard Linklater, 2004)72. Only Lovers Left Alive (Jim Jarmusch, 2013)71. Tabu (Miguel Gomes, 2012)70. Stories We Tell (Sarah Polley, 2012)69. Carol (Todd Haynes, 2015)68. The Royal Tenenbaums (Wes Anderson, 2001)67. The Hurt Locker (Kathryn Bigelow, 2008)66. Spring, Summer, Fall, Winter…and Spring (Kim Ki-duk, 2003)65. Fish Tank (Andrea Arnold, 2009)64. The Great Beauty (Paolo Sorrentino, 2013)63. The Turin Horse (Béla Tarr and Ágnes Hranitzky, 2011)62. Inglourious Basterds (Quentin Tarantino, 2009)61. Under the Skin (Jonathan Glazer, 2013)60. Syndromes and a Century (Apichatpong Weerasethakul, 2006)59. A History of Violence (David Cronenberg, 2005)58. Moolaadé (Ousmane Sembène, 2004)57. Zero Dark Thirty (Kathryn Bigelow, 2012)56. Werckmeister Harmonies (Béla Tarr, director; Ágnes Hranitzky, co-director, 2000)55. Ida (Paweł Pawlikowski, 2013)54. Once Upon a Time in Anatolia (Nuri Bilge Ceylan, 2011)53. Moulin Rouge! (Baz Luhrmann, 2001)52. Tropical Malady (Apichatpong Weerasethakul, 2004)51. Inception (Christopher Nolan, 2010)50. The Assassin (Hou Hsiao-hsien, 2015)49. Goodbye to Language (Jean-Luc Godard, 2014)48. Brooklyn (John Crowley, 2015)47. Leviathan (Andrey Zvyagintsev, 2014)46. Certified Copy (Abbas Kiarostami, 2010)45. Blue Is the Warmest Color (Abdellatif Kechiche, 2013)44. 12 Years a Slave (Steve McQueen, 2013)43. Melancholia (Lars von Trier, 2011)42. Amour (Michael Haneke, 2012)41. Inside Out (Pete Docter, 2015)40. Brokeback Mountain (Ang Lee, 2005)39. The New World (Terrence Malick, 2005)38. City of God (Fernando Meirelles and Kátia Lund, 2002)37. Uncle Boonmee Who Can Recall His Past Lives (Apichatpong Weerasethakul, 2010)36. Timbuktu (Abderrahmane Sissako, 2014)35. Crouching Tiger, Hidden Dragon (Ang Lee, 2000)34. Son of Saul (László Nemes, 2015)33. The Dark Knight (Christopher Nolan, 2008)32. The Lives of Others (Florian Henckel von Donnersmarck, 2006)31. Margaret (Kenneth Lonergan, 2011)30. Oldboy (Park Chan-wook, 2003)29. WALL-E (Andrew Stanton, 2008)28. Talk to Her (Pedro Almodóvar, 2002)27. The Social Network (David Fincher, 2010)26. 25th Hour (Spike Lee, 2002)25. ​Memento (Christopher Nolan, 2000)24. The Master (Paul Thomas Anderson, 2012)23. Caché (Michael Haneke, 2005)22. Lost in Translation (Sofia Coppola, 2003)21. The Grand Budapest Hotel (Wes Anderson, 2014)20. Synecdoche, New York (Charlie Kaufman, 2008)19. Mad Max: Fury Road (George Miller, 2015)18. The White Ribbon (Michael Haneke, 2009)17. Pan's Labyrinth (Guillermo Del Toro, 2006)16. Holy Motors (Leos Carax, 2012)15. 4 Months, 3 Weeks and 2 Days (Cristian Mungiu, 2007)14. The Act of Killing (Joshua Oppenheimer, 2012)13. Children of Men (Alfonso Cuarón, 2006)12. Zodiac (David Fincher, 2007)11. Inside Llewyn Davis (Joel and Ethan Coen, 2013)10. No Country for Old Men (Joel and Ethan Coen, 2007)9. A Separation (Asghar Farhadi, 2011)8. Yi Yi: A One and a Two (Edward Yang, 2000)7. The Tree of Life (Terrence Malick, 2011)6. Eternal Sunshine of the Spotless Mind (Michel Gondry, 2004)5. Boyhood (Richard Linklater, 2014)4. Spirited Away (Hayao Miyazaki, 2001)3. There Will Be Blood (Paul Thomas Anderson, 2007)2. In the Mood for Love (Wong Kar-wai, 2000)1. Mulholland Drive (David Lynch, 2001) Ünlü aktör 'evlendirme' teklifini reddetti: Gandalf nikah kıymaz
ABD başkanlığı için Alice Cooper da aday oldu
ABD başkanlık yarışında Donald Trump ve Hillary Clinton’a rakip çıktı. Ünlü rock müzik sanatçısı Alice Cooper başkanlığa adaylığını açıkladı. Rock müziğin önemli isimlerinden rock'ın öncülerinden Alice Cooper, kasım ayındaki ABD başkanlık seçimlerinde, adaylardan umduğunu bulamayanlara yeni bir imkan sunmak istiyor. Sanatçı, resmi internet sayfası üzerinden seçmenlere bağlayıcılığı olmayan üçüncü bir alternatif sundu. 68 yaşındaki Cooper, başkanlığa aday olduğunu belirttiği internet sayfasında, seçim kampanyasının ayrıntılarına yer verdi. Cooper'ın seçim vaatleri içinde Motörhead grubunun hayatını kaybeden solisti ve basçısı Lemmy Kilmister'in Rushmore Dağı Anıtı'nda en önemli ABD başkanları yanında ölümsüzleştirilmesi yer alıyor. Ayrıca 50 dolar banknotları üzerindeki ABD eski başkanlarından Ulysses Simpson Grant'in yerine komedyen Groucho Marx'ın yer alması da yine seçim vaadi olarak açıklandı. Alice Cooper'ın seçim kampanyasını yürüten ekip, Cooper hayranlarına yönelik ürünler satmaya çalışırken, Cooper'ın 1972 yılından şarkısı Elected'i yeniden piyasaya sürmek istiyor. Elected, ABD Başkanı Richard Nixon'ın ikinci kez seçildiği başarılı seçim kampanyasının hit şarkısıydı. Şarkı “Herkesin sorunları var ve bunlar kişisel olarak umurumda değil” sözleriyle bitiyor. Son olarak da rap müzik sanatçısı Kanye West 2020 yılı için ABD başkan adayı olmak istediğini açıklamıştı. © Deutsche Welle Türkçe Selda Bağcan Berlin Pop-Kültür Festivali’nde
SELİN TEKİN Yaz boyunca Avrupa’nın çok önemli festivallerinde dinleyicilerle buluşan Selda Bağcan, bu kez Berlin’in yeni festivali Pop-Kultur’e katılacak. Bağcan, 1 Eylül 2016, Perşembe akşamı vereceği konserde şarkılarını onbinlerce müziksever için söyleyecek. Festival, Berlin gündemine de ışık tutuyor Canlı konserler, performanslar, konuşma ve okumalardan oluşan programıyla Pop-Kültür festivali, Berlin’in yoğun gündemine ışık tutuyor. İlk kez 2015’te gerçekleşen festival; düzenlediği atölye çalışmalarında genç yetenekleri profesyonel müzisyenler, ekonomik ve politik liderlerle bir araya getirmeyi de hedefliyor. Yeni albüm yolda  Geçtiğimiz aylarda İspanya’da Primavera Sound 2016’da, Polonya’nın Krakow şehrinde ve İngiltere’de gerçekleşen WOMAD festivalinde konserler veren Selda Bağcan; yurtdışının yanı sıra, Türkiye’nin birçok yerindeki konserlerinde sevenleriyle buluştu. Dünya basınında hakkında övgü dolu sayısız yazı yazılan, müziği ve siyasi duruşu ile farklı kategorilerde incelenen sanatçı; konserlerine devam ederken öte yandan “40 Yılın 40 Şarkısı” albümünün ikincisi için çalışmalarını da sürdürüyor.  Dünyanın en gizemli kitabı raflarda yerini aldı
‘Anna Karenina’ müzikale uyarlandı
ABC'nin The Guardian'dan aktardığı habere göre müzikalin yapımcıları, Tolstoy’un dev romanını iki saatlik bir gösteriye sığdırmanın çok zor olduğunu, ama yine de metnin esasına sadık kalacaklarını belirtiyorlar.“Anna Karenina”, daha önce hem sahneye hem de beyazperdeye pek çok kez uyarlanmıştı. Tolstoy’un romanının 1935 yılındaki sinema uyarlamasında Anna Karenina’yı Greta Garbo canlandırmıştı. 2012 yılındaki uyarlamada ise senaryoyu ünlü tiyatro yazarı Tom Stoppard kaleme almış, başrolü de Keira Knightley üstlenmişti. Geçen yıl Fyodor Dostoyevski’nin “Suç ve Ceza” adlı romanının müzikalinin sahnelendiği Operetta tiyatrosunun “Anna Karenina” müzikalinde özellikle romanın ünlü sahnesinin nasıl sergileneceği merak ediliyor. Yapımcılar, Anna Karenina’nın kendini trenin altına atarak intihar ettiği sahnenin ayrıntılarıyla ilgili bilgi vermekten kaçınsalar da, “Müzikal de romandaki gibi sona erecek. Bir tren olacak. Çok duygusal ve teatral bir son hazırladık” diyorlar. Tolstoy’un yaşam felsefesi iki büyük romanı arasındaki dönemde değişmeye başlamıştı. Tolstoy, 1865-69 yılları arasında yayımlanan “Savaş ve Barış” gibi iyimser bir roman olmayan “Anna Karenina”da, içlerindeki çatışmalar genellikle çözümsüz kalan karakterlere yer vermişti. Yasak aşkı kaçınılmaz olarak trajik sona varacak olan Anna’yı ahlak kurallarına karşı çıktığı için değil, yüksek sosyetenin ikiyüzlülüğünü seçmediği için cezasını çeken bir karakter olarak betimlemişti. Romanda, bu yasak aşk ile kendi yaşantısını anımsatan mutlu aşk ve evlilik arasında da bir karşıtlık kurmuştu. Ölüm yıl dönümünde Turgut Uyar şiirlerinden şarkılar
1- Sezen Aksu - Denge Söz : Turgut Uyar Beste : Sezen Aksu & Aykut Gürel Düzenleme : Aykut Gürel Sizin alınız al, inandım Sizin morunuz mor, inandım Tanrınız büyük amenna Şiiriniz adam akıllı şiir Dumanı da caba... Bütün ağaçlarla uyuşmuşum Kalabalık ha olmuş, ha olmamış Sokaklarda yitirmiş, cebimde bulmuşum Ama sokaklar şöyleymiş Sokaklar şöyleymiş Ağaçlar böyleymiş... Ama sizin adınız ne Benim dengemi bozmayınız Sokaklar şöyleymiş Ağaçlar böyleymiş... Aşkım da değişebilir, gerçeklerim de Pırıl pırıl dalgalı bir denize karşı Yan gelmişim diz boyu sulara Hepinize iyi niyetle gülümsüyorum Hiçbirinizle döğüşemem Siz ne derseniz deyiniz Benim bir gizli bildiğim var Sizin alınız al, inandım Morunuz mor, inandım Ben tam kendime göre Ben tam dünyaya göre Ama sizin adınız ne Benim dengemi bozmayınız 2- Leman Sam - Mavi Tango Leman Sam- Mavi Tango Şiir: Turgut Uyar Düzenleme : Erol Mutlu Ay durur benziliyle Herkese hak yüzüyle Sen aysan açık davran Yan onda ya bizimle Oy far fara far fara Ateş düşer çarşılara Ve birgün şunu buldum Aşka benzer neşesi Yalnızdım çok yalnızdım Aşk başka mavi başka Oy far fara far fara Herkes düştü yollara Ve karpuzlar ve bostan Kırk gün yaşanan destan Sud a önemli ama Ateştir benim ustam Oy far fara far fara Ateşli silahlara Ben seni kaç yıl sevdim Aya kattın ve sevdim Yalnızdım çok yalnızdım Ay başka mavi başka Oy far fara far fara Öldüm yalvara yalvara 3- Hüsnü Arkan - Yokuş Yol'a Hüsnü Arkan,Fikri Kutlay -Yokuş Yol'a Şiir: Turgut Uyar Güllerin bedeninden dikenlerini teker teker koparırsan Dikenleri kopardığın yerler teker teker kanar Dikenleri kopardığın yerleri bir bahar filân sanırsan Kürdistan’da ve Muş - Tatvan yolunda bir yer kanar Muş - Tatvan yolunda güllere ve devlete inanırsan Eşkıyalar kanar kötü donatımlı askerler kanar Sen bir yaz güzelisin, yaprakların ekşi, suda yıkanırsan Portakal incinir, tütün utanır, incirler kanar Bir yolda el ele gideriz, o yolda bir gün usanırsan Padişahlar ve muşlar kanar, darülbedayiler kanar Muş - Tatvan yolunda bir gün senin akşamın ne ki Orada her zaman otlar otlar ergenlikler kanar El ele gittiğimiz bir yolda sen git gide büyürsen Benim içimde çok beklemiş, çok eski bir yer kanar 4- Fazıl Say & Serenad Bağcan - Göğe Bakma Durağı Fazıl Say & Serenad Bağcan-Göğe Bakma Durağı Şiir: Turgut Uyar İkimiz birden sevinebiliriz göğe bakalım Şu kaçamak ışıklardan şu şeker kamışlarından Bebe dişlerinden güneşlerden yanab otlarından Durmadan harcadığım şu gözlerimi al kurtar Şu aranıp duran korkak ellerimi tut Bu evleri atla bu evleri de bunları da Göğe bakalım Falanca durağa şimdi geliriz göğe bakalım İnecek var deriz otobüs durur ineriz Bu karanlık böyle iyi afferin Tanrıya Herkes uyusun iyi oluyor hoşlanıyorum Hırsızlar polisler açlar toklar uyusun Herkes uyusun bir seni uyutmam bir de ben uyumam Herkes yokken biz oluruz biz uyumayalım Nasıl olsa sarhoşuz nasıl olsa öpüşürüz sokaklarda Beni bırak göğe bakalım Senin bu ellerinde ne var bilmiyorum göğe bakalım Tuttukça güçleniyorum kalabalık oluyorum Bu senin eski zaman gözlerin yalnız gibi ağaçlar gibi Sularım ısınsın diye bakıyorum ısınıyor Seni aldım bu sunturlu yere getirdim Sayısız penceren vardı bir bir kapattım Bana dönesin diye bir bir kapattım Şimdi otobüs gelir biner gideriz Dönmeyeceğimiz bir yer beğen başka türlüsü güç Bir ellerin bir ellerim yeter belleyelim yetsin Seni aldım bana ayırdım durma kendini hatırlat Durma kendini hatırlat Durma göğe bakalım 5- İrem Candar- Göğe Bakalımİrem Candar- Göğe Bakalım Şiir: Turgut Uyar Tim Burton'ın kült filmi Beetlejuice'ın müzikal uyarlaması geliyor
Sadece hayal et
“Bu şarkı insanlara bir arada yaşamanın çok zor olmadığını hatırlatıyor. Bu şarkı insanlara dünyayı kurtaracak tek şeyin bir arada yaşamak olduğunu anlatıyor.” John Lennon bundan tam kırk beş yıl önce yayımlanan Imagine hakkında bunları söylemişti. Hem Imagine şarkısının, hem de aynı adlı albümün izlerini bulmak için geriye dönüp o zamanki konjonktürü özetlemeye gerek yok. Çünkü bu sözler hala güncel ve hala etkisini koruyor. Evet, kırk beş yıl çok uzun bir süre ve o zamandan bugüne gelene kadar çok şey değişti. Ama insanların bir arada ve barış içinde yaşamaya olan özlemleri hiç değişmedi. Imagine hala güncelliğini koruyor. 1970 yılında dağılan Beatles ardından Yoko Ono ile birlikte başka bir kariyerin peşine düşmüştü John Lennon. Henüz yirmi dokuz yaşındaydı ve “Beatles’ın bir üyesi” olarak anılmanın ötesine geçip müzikal yaşamında başka izler de bırakmak istiyordu. “Herkes bana Beatles’ı soruyor. Bunu anlamıyorum. Beatles geri dönecek mi? Hayır. O çok büyük bir ekipti, ama geride kaldı.” diyecekti bir röportajında. O günlerde yayımlanan ilk solo albümündeki God şarkısında da Beatles’a değil, sadece Yoko ve kendisine inandığını söylemişti. Beatles ile hayatının on yılını geçirdi Lennon. Hayatının diğer ve son on yılında da Yoko ile üretecekti. Eylül 1971’de çıkan Imagine albümü Lennon’ın solo kariyerindeki en çok satış rakamına ulaşan ve en fazla ilgi gören çalışması oldu. İçerikte ses veren Jealous Guy, How ve It’s So Hard gibi parçaları da unutmadan analım, ama albümün başarısındaki en büyük pay sahibi albüme adını veren açılış şarkısından başkası değildi. Phil Spector’ün prodüktörlüğünde New York ve Londra’daki stüdyolarda kaydedilen Imagine, o dönem Birleşik Devletler ya da dünyanın diğer ülkelerinde düzenlenen barış yanlısı gösterilerin marşı haline geldi. Imagine albümü kırk beşinci yılına adım atacak önümüzdeki günlerde. Bu vesileyle onu tekrar yazmak istedim. Bugün dünya daha iyi bir yer değil. Bugün dünyada her an savaş sesleri yükseliyor ve bugün Lennon’ın o sözlerine daha çok ihtiyacımız var: “Uğruna ölecek ya da öldürecek hiçbir şey yok.” Herkes yalan söyler
Yüce Adalet (The Whole Truth), Donmuş Irmak (2008) filminin Oscar adayı yönetmeni Courtney Hunt’tan bir mahkeme filmi. Hep deriz senaryo iyi ise film iyi olur. Bu sefer bu film bunun tam tersi olabileceğini de gösteriyor. Yüce Adalet’in senaryosu çok sağlam ancak bazı oyuncu seçimleri ve filmin anlatım dili bu sağlam senaryoyu ve dolayısıyla filmin başarısını hayli zedelemiş. Sağlam senaryo Son derece zengin ve güçlü savunma avukatı olan Boone Lassiter (James Belushi) bıçaklanarak kendi evinde öldürülür ve bıçağın üstünde 17 yaşındaki oğlu Michael’ın (Gabriel Basso) parmak izleri vardır ve oğlu cinayeti itirafı etmiştir. Aile dostu bir diğer savunma avukatı olan Richard Ramsey (Keanu Reeves) öldürülen Boone’un eşi Loretta’ya (Renee Zellweger) yardımı kabul etmiş ve oğlu Michael’ın avukatlığını üstlenmiştir. Bu genel hikayeye şu güzel hamle iliştirilince aslında film kendini daha üst kademelere taşıyor; Michael kendi savunma avukatı dahil hiç kimse ile konuşmamaktadır. Yani Ramsey müvekkili ile hiç konuşmadan ve tüm gerçekleri bilmeden mahkemede onu savunmak durumunda kalır. Adalet tiyatrosu  Müvekkili ile konuşmadan bir avukatın müvekkilini cinayetten aklama çabası aslında Amerikan adalet sisteminin ve toplumun içinde bulunduğu adaletsizliği göstermeye yarıyor. Eğer çok paran varsa mahkemelerde sonucu etkileyecek çok fark yaratabilirsin. Bir savunma avukatının tüm gerçeği bilmesine hiç gerek yoktur, tek yükümlülüğü müşterisinin kazanmasıdır. Bütün bu adalet tiyatrosunun bir ayağını ise şahitler oluşturuyor. ‘Herkes ama herkes yalan söyler’ diyerek iddialı bir cümle ile film başlayan film, bu cümleyi film boyunca aklınızdan çıkarmayın demiş oluyor. Ve seyirci, sanık sandalyesine oturan şahitleri dinlerken bir yandan şahitlerin akıllarından geçirdikleri görüntüleri de görerek, bu görüntülerle söyledikleri arasındaki farklılıkları da izleyerek muallakta kalıyor. Avukat karakteri  Filmin bütün bu sosyal mesajları, duyduğumuz ve gördüğümüz şeyler arasında bizleri muğlakta bırakan hamleleri etkileyici. Özellikle birinci derece cinayetten yargılanan müvekkilin hiç konuşmaması ile film bizlere farklı bir pencere açmış oluyor. Ramsey’e yardım eden bir diğer avukat Janelle’nin hikayeye kattığı küçük ama anlamlı etkileri ise çok beğendim. Finali kimimize sürpriz olabilir veya tahminleriniz doğru çıkabilir. Ancak finalin çok daha etkili ve baştan savma gözükmemesi için yolda önlemler alınmalıydı. Bu konuda en büyük problem kamera kullanımında yatıyor. Farklı bir görüntü yönetmeni ve farklı bir kurgucu ile film bu sağlam senaryonun hakkını daha iyi verebilirmiş. Oyuncu seçimi Son yıllarda aksiyon filmlerinde görmeye alıştığımız isimli Keanu Reeves, Louisiana’lı avukat Richard Ramsey rolünde, sanki avukat rollerinde oynamak için doğmuş gibi başarılı. Reeves’in, her şeyi çözümlemiş ve kendisini bir nebze olsun ana yolun dışında tutabilmiş ama bir yandan da bazı zayıf noktaları olan bir karakter olan Ramsey karakterini ele alışını çok beğendim. Özellikle filmde katil kimi ararken bir yandan da Ramsey’in bu zayıf noktasını keşfetmeye çalıştım. Zaten mahkeme filmleri seyirciyi uğraştıran filmlerdir. Ben uğraştım açıkçası. Ancak senelerdir filmlerde oynamayan ve iki yıl önce estetik ameliyatları ile gündeme oturan Renee Zellweger’ı izlemek pek keyif vermedi açıkçası. Kendisi Loretta karakteri hiç etkili değil. Zaten filmde oyuncunun yüzünü bile tam anlamıyla bir müddet sonra görebiliyoruz. Oyuncunun yüzünde estetik ameliyat izleri aramaktan oyunculuğuna odaklanamadım desem yeridir. Medya manipülasyonu çok önemli, Zellweger’in öncesi-sonrası fotoğrafları beynimize o kadar işledi ki bu enformasyonu unutarak kendisini Loretta olarak izlemek çok kolay değil. Gerçi kendisi de bu filmi halkın karşısına çıkma hamlesi gibi görmüş olacak ki Loretta’yı ayağa kaldırmamış. Sorun her ne idiyse bu buluşmaya hazır değilmişiz gibi geldi. Keşke başkası oynasaymış onun yerine... Sonuç olarak film bir mahkeme filmi ve ‘kim yaptı’ filmi, dolayısıyla filmin bütününe yakını mahkeme salonunda geçiyor. Bu tür filmlerin hayranıysanız 90 dakika boyunca ilgiyle izleyebileceğiniz bu film kesinlikle kaçmaz. Ünlü oyuncu yoğun bakımda
“Onlar yıksınlar, ben yine yaparım!”
1. Datça’ya çocukluğumdan beri gidiyorum. Neredeyse yaşam boyu tatillerden kaçan, olanak bulamayan biri için, uzun süre bir yerde kalmak hayli güç. Datça benim için bir tatil beldesi değil elbet. Orada küçük bir baba evinin varlığıyla edinilmiş kültür, dostluklar var. Üç senedir “My Marina Select” adlı bir aile otelinde kalıyorum. Sanki yeni evimiz burası… Bu günceye otelimizde başladım diyeceğim. Ama yanlış. Evimiz orası. Küçük balkonumuzdan denize bakıyorum uzun süre. İnsanların tatlı telaşlarını, gün dönerken değişen çehrelerini, sıradan sorunlarla boğuşmalarını izliyorum. Zamanın türlü biçimlerde akma biçimi var. Datça’nın saatini seviyorum. Kendine özgü, mırıldanarak, ahenkle akıyor. Neredeyse iki günde bir gittiğim Palamutbükü’nde bir de kütüphane yapıyoruz. Tenimizde kekik kokusu, badem sağlığı sindi. Sirenlerin puslu sesi sarhoş edince beni Artık sorgusuz teslim olurum teknene Yıldızları indirmek için çırpınırsın güvertene Ellerinde dalgalar akköpük güzelliğinle Görkemli bir fırtınadan tılsımlı ezgi Bir cümle yalınayak yürünen gecede Gülümsemen kederli soluğun hançer Yudumlamak için bekliyorum kıyıda seni 2. Datça’yı ülkeye en ayrıntılı biçimde anlatan Can Yücel’dir. Dutdibi mevkiinde birasını yudumlayıp, kendini denize bıraktığı günleri anımsarım Can Baba’nın. Vedasının ardından bir süre “Can Şenliği” adlı anmalar, kutlamalar yapıldı. Sonra vazgeçildi. Üzülmüştüm. Memlekette her iş yarım, yazık. Evimiz/otelimiz bugün Su ve Güler Yücel’i ağırlıyor. Uzunca bir söyleşiye daldık. Tuhaf bir duygudur bu. Siz bir şairi uzaktan tanır, seversiniz. Ailesi içerden… Karşılıklı hayret eder insan. Onlar, evin bir sakinine duyulan hayranlığı, o ulaşılmazlık duygusunu kavramaya çabalar, siz, o büyük insanın size benzer bir mahlûk olmasını bir türlü kavrayamazsınız. Konu konuyu açtı; bir ara Can Baba’nın Datça’daki mezarına saldırmışlardı, oraya geldi. Geçende mezara saldıran da ölmüş, Güler Hanım mezarlığın yanından geçerken gözlemiş, artık mezara saldıran da toprak altında. Güler Yücel: “Can öte yanda sorar hesabını” dedi. Konu o günlerden açılınca, mezara yapılan saldırıdan sonra pek kimseler ses etmemiş. Heykeltıraş Mehmet Aksoy gelip yeniden yapmış bir anıt gibi Can Yücel’in mezarını. Güler Yücel: “Uğraştın çokça, yine yıkarlarsa emeğin boşa gider” diye kaygısını dillendirince, barışın heykelini diken koca Mehmet Aksoy: “Onlar yıksınlar, ben yine yaparım” deyivermiş. Böyledir aydınlıkta inat eden sanatçı! 3. Can Yücel’le Edip Cansever iyi ahbap. Can Baba sabahı sabah ediyor her gün, batırmadan güneşi uyku tutmuyor. Edip Cansever uykuda salınırken öylece, Bebek’teki evde, Can Baba üzerine titizlendiği bir şiirini ele geçiriyor ahbabının. Alıyor kalemi eline, girişiyor şiire, kırmızılarla çiziyor; “Bu fazla bu fazla” diye işaret ediyor. Uyanınca Cansever kıyamet kopuyor. İki ahbap yıllarca susuyor öylece, ne selam, ne sabah! O gün Güler Yücel anlattı. Yıllar sonra ilk karşılaşmalarında, iki şairi barıştıran kadın. Yazarlar, sanatçılar tuhaf insanlar. Ama şairler bir başka. Bilmediğimiz bir dili konuşurlar da anlamamızı isterler, üstelik iyice kulak kabartınca, sezmeye başlarız. Garip bir ahenk içinde süzülür insan. O bildik sözcükler, bir anda başkalaşır, hayret eder, telaşlanır, haz duyarız. Bu insanlarla yaşamanın külfeti de büyüktür, lezzeti de! Can Baba der ki; Bu Datça’da Bu uzak zürafasında Anadolu’nun Filizkıran fırtınası esiyor Eşzamanlı İstanbul’da, Gaziosmanpaşa’da Dal gibi Aleviler kırılıyor İşte bu vatanla Milletin Bölünmez Bütünlüğüdür 4. Nazi belgeselleri izledim çokça. Ki sinema sevmem, televizyona katlanamam. İçinde bulunduğumuz düzene o kadar çok benzer yanı var ki dönem Almanya’sının, merakım buradan geliyor demek. Çok acayip günler yaşıyoruz. Tüm değerlerin ayakaltına alındığı, insanın haysiyetinin paramparça edildiği günler. İşin acı yanı; insanların evi barkı yıkılırken, toplama kamplarında her türlü zulmü yaşarken ve nihai çözüm diye gaz odalarında öldürülürken, büyük kalabalıkların bencil bir mutluluk içinde kafasını kuma gömmüş olması… Bir tuhaf adam Wılhelm Reıch. Freud’un tilmizi olarak tanıyoruz önce, sonrasında yollar ayrılıyor. İnsanlığın o büyük açmazını çözmek için, ruhla beden arasında o garip ilişkiyi açığa çıkarmak için yaşamını bilime adıyor. “Faşizmin Kitle Kültürü” önemli bir kitabı… Freud “Psikanaliz için en önemli beyin” diye söz ediyor ondan. Sonu tutuklanmalara varacak karmaşık bir yaşamın oyuncusu. Elimde “Dinle Küçük Adam” kitabını tutuyorum. İsyan mı, öfke mi, kin kusma mı, sitem mi yoksa hepsi birden mi bu kitap? Faşizmi günlük yaşamda rastladığımız, çıkarcı küçük adamların davet ettiğini ve bu kolaycılığa bilerek esir düştüklerini söylüyor. Şöyle sesleniyor Reıch o küçük adamlara: “Öyle hemen sinirlenme, küçük adam! İki çeşit gürültü vardır; birisi, yüksek tepelerdeki fırtına gürültüsü, öteki senin karnının guruldamasından çıkan gürültü. Sen yelleniyorsun ve bu sana çiçek kokusu gibi geliyor.” O küçük adamlar/kadınlar bu kokuyu fark etmiyor. Bu olağan, vazgeçilmez sayılmaya başlanıyor bir süre sonra. Bunun dışında, başka bir havayı solumak isteyense yalnız bırakılıyor ve katlediliyor. Sokrates’ten bu yana, hep aynı kokuyu salıyor ortalığa küçük adam! Pis kokuyu. Ona bunu söyleyeni sevmiyor, yok ediyor. Büyük açmaz, yıkıcı yalnızlık! 5. “Bir yazarı sevmek, onun yazmasını sevmektir… Öyleyse yaz” diyen karısına “Son Mektup/Bir Aşk Hikâyesi” adlı kitabıyla seslenir Andre Gorz. Bir ömrü, özgürlük mücadelesiyle geçen süreci birlikte paylaşmış iki insanın öyküsü bu. “Yakında seksen iki yaşında olacaksın. Boyun altı santim kısaldı, olsa olsa kırk beş kilosun ve hâlâ güzel, çekici, arzu uyandırıcısın. Elli sekiz yıldır birlikte yaşıyoruz ve ben seni her zamankinden çok seviyorum.” diyerek başlıyor kitaba Gorz. Aşk, şehvet türü duygularla/dürtülerle tüm yaşamı birlikte karşılamak/sürmek zor! Sanki insanlığın bazı an’ları var ki, Zweig gibi söylersek, o zamanlar yıldızların en parlak dönemi. Kişisel tarihimiz için de bu söylenebilir. Aklını yazmakla oynatmış birine katlanmak için, onun bir çırpınışına, delirmeye ramak kalan o tutkulu hallerine alışmak gerekir. Çoğu zaman yazar eşleri, gerçek birlikteliğin nereye doğru aktığını fark etmez. Kendini o tuhaf süreci parçası sayar ve varlığından vazgeçme pahasına sürdürür bu yolculuğu. Gorz’un şu satırları meseleyi iyice açıklıyor işte: “Yazarın asıl amacı yazdığı şey değildir. Asıl amacı yazmaktır. Yazmak, yani insanın, gerekirse, edebi birikim yapmak üzere dünyadan ve kendisinden uzaklaşması… Ele alınan “konu” sorunu ancak ikinci planda gelir. Konu, metin üretiminin zorunlu olarak olağan koşuludur.” 6. Gorz’un kitabını bir solukta okudum. Özenli kapağını sevdim. Elbet güzel çeviriyi de. Bazı yayınevleri güven uyandırır okurda. “Ayrıntı” bunlardan biri… Asıl beni şaşırtan, çevirmen Alev Özgüner’in kimliği oldu. Doğrusu soyadından bağ kurup da, son romanımın editörü Işıl Özgüner’in ablası olduğunu fark etmemiştim. Sosyal medya bu güzel karşılaşmalara denk gelmek için olanakmış meğer… Alev ve Işıl kardeşlerin bunca başarılı kültür insanı olmaları rastlantı değil elbet. Anneleri devrimci diş hekimi Sevinç Özgüner. 23 Mayıs 1980 günü evinde öldürülen dünya güzeli devrimci kadın… Aşk deyince, merakla Halim Spatar’ın ağzından Sevinç ve Vecdi Özgüner’in hikâyesinden söz etmem gerek. Genç yaşta yurt sevgisi, direniş duygusuyla TKP ile yolları kesişen Sevinç “1951 Tevkifatında” ikinci kez tutuklanır. Cezanın ardından, bir gün Halim Spatar ve Özgüner’ler Aksaray’da çarşıda karşılaşınca kucaklaşırlar. Vecdi: “İşin yoksa bizimle Sarıyer’e gelsene” der. Meğer nikâha gidermiş Vecdi ve Sevinç. şâhitlerden birini bulmuşlar, biri eksik olduğu için de Halim’den yardım isterler. Öykü güzel ve sade… İşte bu evlilikten olur benim dostum Işıl… O zamanlar gönül işlerinin önceliği ve yapaylığı yok. Yoldaşlık sevgiyi güçlendiriyor… 12 Eylül 1980 Darbesi’nin taşları ustalıkla döşeniyordu o sıralar. Mecidiyeköy faşistlerin eline geçmiş, polis sahayı devlet/millet için cinayet işleyeceklere terk etmiş! Devrimci çift çocuklarını korumak için önlem almıştı. Sıkça gelen tehdit telefonları sonu işaret ediyordu. 23 Mayıs günü sabaha karşı 3.10’da silah sesleri işitiliyor. Halim Spatar’ın eşi balkondan haykırıyor: “Katiller yine kimi öldürdünüz!” diye… Benim dostum Işıl o günlerden bu yana sızıyı yüreğinde taşır ve okumaktan, insanlardan vazgeçmez. Gözlerim kurudu desem acıdan…  7. Datça’tan ayrılmak bu yıl zor oldu. Sakin bir yaz ummuştum oysa. İçinden cunta kalkışması geçen, esnafın sinek avladığı, gözlerde ürkek bakışların olduğu ve tepemizde helikopterlerin durmaksızın uçtuğu günler yaşadık. Karşı kıyıya bakınca, Symnia sakinlerinin ne tür akşamlar geçirdiğini düşünmeye başladım. İki kıyıda aynı yıldızlara bakarak düş kuruyoruz ve eğer günündeyse, aynı serinlikte/güzellikte esiyor rüzgâr. Suya ayaklarımızı değdirerek kadeh kaldırılan gecelerde, göçmenlerin acısı geçici olarak siliniyor mu sahiden, yoksa sadece kendimizi mi avutuyoruz? İnsan gözlerini kapasa da, eğer, yüreğinin en derininde acıyı duyumsuyorsa, hakikat tüm çıplaklığıyla, bir sinema filmi gibi seriliyor önüne… Vedalar buruk. Otelimizin/evimizin tüm çalışanları/dostlarımız kapıya çıktılar bizi yolcu etmeye. Ellerinden bardaklar, sürahiler. Gündüz bu kez suyu arkamızdan dökmedi, arabamızın üstüne boca etti. Böylece daha çabuk geleceğimizi söyledi. Hüseyin cigaradan derin nefes çekti, her akşam elinde hortum, artık yalnız sulayacak bahçeyi… Burcu, Hasan… Can Baba boşuna mekânım Datça olsun dememiş… Kızıl serçe kondu dalına Dehşet bir oldubitti çıkarttılar ortaya Biri sevgiyle öbürü kokusuyla Derken kızıl serçe badem ağacına atladı gitti O güzelim oldu da bitti ••• Açtım ki gözlerimi sabah olmuş Datça’dayım Ergen ışıklarla karşımda erguvana kesmiş Gocadağ Tüm engebesiyle yanıyor o koskoca kaya Dağkeçileri düzlere kaçmış olmalı Siz ne güzel yoksunuz
1981 yılında o zorlu dönemde Üsküdar’daki Sunar Tiyatrosu salonunda Bizim Tiyatro’yu kurarken; oyunlar, kurslar yanı sıra, düşüncesi aklınızın bir köşesinde dursa bile, bir dizi kültür-sanat etkinliklerini gerçekleştirebilmeyi imgeleyebilmeniz olanaksızdı. Ancak başta Haluk Şevket Ataseven’in ve Şükran Kurdakul’un öncülüğünde bir düş gibi duran(ki sonra yıllarca sürecek olan) etkinliklerimizi somutlamaya başladık birer birer... Salonların, tiyatroların çoğu nerdeyse kapalıydı. Her şey izin(ler)e bağlıydı ve Bizim Tiyatro adıyla, “toplumcu sanat üretimine yönelik” savsözüyle ortaya çıktığımızdan, daha da zorluklar taşıyordu durumumuz. Ne yaparız ederiz derken, bir tansık gerçekleşti. Haluk Şevket’in İstanbul Milli Eğitimden “öğrenciler yararına” diye altını çizerek adını da kendisinin koyduğu “Duygu Eğitimi Gösterileri” için bir izin koparması, uçurdu bizi... 1983 yılında, Somut’ta Sami Güner soruyordu: “Duygu Eğitimi, gençlerin büyük ilgisiyle karşılandı. Yazarlarla, çizerlerle, gazetecilerle, sanatçılarla söyleşme olanağı buldular. Bu gösterilerin amacı nedir?” Haluk Şevket yanıtlıyordu: “Genellikle ülkemizde sanatlar arası düşünce alış verişi yok denecek kadar azdır. Gösterilerimizde gençlere çeşitli sanatları sanatçılarımız aracılığıyla açıklamalı ve uygulamalı olarak aktarıp, genelde tüm sanatların bilincine varacakları bir toplu gösteri alanı açıyoruz...” Daha sonraki yıllarda Kurdakul, Cumhuriyet Gazetesindeki köşesine özetle şunları taşıyordu: “Zafer Diper’i, kimi okur yazarlarımıza sonu gelmeyecekmiş gibi görünen 12 Eylül günlerinde tanıdım. Üsküdar’da Sunar’ın üst katındaki tiyatroya sığınmış, elinden geldiğince, darbecilerden darbe yiyen kültür savaşımının varlığını kanıtlamaya çalışıyordu. (...)Ayağım alıştı Bizim Tiyatro’ya. Açıkoturumlarda konuştum, tartışmalara katıldım, yaralı çağdaşlaşma savaşımızın ilginç evrelerini anlatmaya çalıştım. (...)Toplantılara katılan 12 Eylülzedelerle birlikte direncimizi somutlamaya çalışarak, darbenin bizi köleleştirmediğini duymak yetiyordu bize...” Benzersiz olduğu söylenegelen etkinliklerimiz şu başlıklar altındaydı: Gösteri, Şiir, Şiir-Drama, Toplugörüşme, Konuşma, Söyleşi, Dinleti(klasik, Halk, Geleneksel, Caz), Atölye(Dramatik Sanatları Araştırma), Anma… Katılımcılarımızın dizelgesi ise kısaca: Gitar Üçlüsü, Başak Topluluğu, Ezginin Günlüğü, Bulutsuzluk Özlemi, Çağdaş Bale, Kopenhag Orkestrası, Genç Oyuncular, Vecihi Ofluoğlu, Ünol Büyükgönenç, Şahap Balcıoğlu, Tan Oral, Şükran Kurdakul, Doğan Hızlan, Kemal Özer, Afif Yesari, Refik Durbaş, Sennur Sezer, Melisa Gürpınar, Haluk Şevket, Ayla Algan, Beklan Algan, Erol Keskin, Orhan Alkaya, Hayati Asılyazıcı, Tahir Özçelik, Işıl Özgentürk, Seçkin Selvi, Asım Bezirci, Salim Rıza Kırkpınar, Atilla Özkırımlı, Prof.Dr.Cahit Tanyol, Prof.Dr. Emre Kongar, Mahmut Dikerdem, Yaşar Kemal, Kemal Nebioğlu, İlhan Selçuk, Melike Demirağ ve Oben Güney... Kurdakul’un değindiği, gereksinim duyulan o hava, Bizim Tiyatro’yu bir buluşma alanına çevirmişti; Oben Güney de “ayağı alışanlardan”dı… Şair, yazar, yönetmen, oyuncu Oben Güney’in, İstanbul Şehir Tiyatroları’ndaki görevine 12 Eylül Darbesi yönetimince son verilmişti 1982’de. İşsizdi ve zor koşullarda yaşıyordu. Tiyatroda kulislerden birini ona ayırmış, masanın üstüne de daktilomuzu bırakmıştık: “İstediğin zaman, otur, burada yaz, bu oda sana ait…” diye. Güney’in 1983 yılında o akıl almaz bir çalışmanın, emeğin ürünü “İnsanda Tiyatro Tiyatroda İnsan” basılmıştı. Onun üzerine konuşması büyük ilgi gördü. Kitabı gezineğe(fuayeye) koymuş ve 1984 yılının, o günü giderek, hem söyleşi hem de imza gününe dönüşmüştü… Cevat Çapan, önsöz’deki yazısından alıntıladığım satırlarda şöyle diyordu: “Kitabın başka ilginç yanı da daha önce “araç yapan insan” olarak tanımladığımız insanı, “homo politicus” ve “homo ludens”, yani “siyasal insan” ve “oyun oynayan insan” olarak ele alması, böylece insanla tiyatro arasındaki doğal ilişkiyi gerçek bağlamı içinde saptamasıdır. Böyle bir araştırma, elbette ki, yalnızca tiyatro tarihçilerinin ve eleştirmenlerinin görüşlerine başvurularak gerçekleştirilemezdi. Bu nedenle, gerek eski uygarlıkların toplumsal ve düşünsel yapılarının değerlendirilişinde, gerekse daha sonraki toplumların kültür ürünlerinin ele alınışında bu konuları aydınlatabilecek değişik kaynaklar gözden geçirilmiş, tiyatro ve insan ilişkisi bütün tarihsel uzantıları ve boyutlarıyla çağdaş bir yorumla okura sunulmaya çalışılmıştır...” Şükran Kurdakul, bir gün bana, “Bir Yürekten Bir Yaşamdan” kitabımdan kurgu yapalım ve ben sahnede oynayarak yorumlayayım şiirlerimi. Rejiyi sen yapacaksın; nasıl oynayacağım, sen yönlendireceksin...” dedi. Ancak işi üstlenen Oben Güney oldu. Günlerce çalıştılar. Güldürüye sahne olan anlar yok değildi çalışmaları sürecinde. Tatlı tatlı birbirlerine giriyorlardı arada. Oben söylüyor, ne var ki Şükran onun sahne diliyle dediklerini ya tam kavrayamıyor ya da beceremiyordu istenildiğince. Ben onları izlerken kimi zamanlar salondan kaçıyordum; sessiz kahkahalarıma engel olamıyordum. Kavga gürültü değildi aralarındaki elbet, ama sonunda işi sonuçlandırmak neden bana düştü, anımsayamıyorum şimdi... Gençler, 28 Ağustos 1993 yılında 55 yaşında aramızdan ayrılan bu önemli kültür-sanat savaşımcısı Oben Güney’i tanıyor musunuz? İsterseniz bir göz atın yaşamöyküsüne… Ya siz daha yaşlılar; anımsıyorsunuz, yitirmediniz değil mi onu? Eğer unutur gibiyseniz, onun şiirinden bir dizeye kulak verin usulca: “siz ne güzel yoksunuz, sanki var gibiydiniz.”   Aslı Erdoğan: "Bu ülke son vicdanını da yitiriyor"
Dayanışma içinde bulunan herkese teşekkür eden Erdoğan, kendi el yazısıyla "Bu ülke son vicdanını da yitiriyor ama bizler de hala varız, buradayız, yazıyoruz" dedi.  Özgür Gündem gazetesi Yayın Danışma Kurulu üyesi ve yazarı Aslı Erdoğan, tutuklu bulunduğu Bakırköy Kadın Kapalı Cezaevi'nde avukatları aracılığıyla Özgür Gündem çalışanlarına ve kendisine destek olanlara mesaj yolladı. Erdoğan'ın Özgür Gündem'e gönderdiği mesajı şöyle: "Sevgili arkadaşlar, bunca yıldır yaşadıklarınızı azıcık ben de tattım. Basın özgürlüğü düşünce ve ifade özgürlüğü gibi kavramlar bizler için sanırım hala çok uzak bir hayal. Umarım sizlerden birazcık cesur, sağlam durmayı öğrenebilmişimdir" diye yazdı.  Gözaltına alındığı günden beri kendisine destek olan herkese de teşekkür eden Erdoğan, mesajında devamla şunları yazdı: "Günlerdir benimle karakol adliye cezaevi kapılarında bekleyen çile çeken bütün dostlara arkadaşlarıma çok teşekkür ediyorum. Minnet bir yazar için bile ifade etmesi zor bir his ama hayatımda ilk kez yalnız olmadığımı anladım. Hepimizi büyük bir cezaevine almaya çalışıyorlar. Bu ülke son vicdanını da yitiriyor ama bizler de hala varız, buradayız, yazıyoruz" (DİHA) İlhan İrem'den 15 albüm birden
Feridun Düzağaç bu akşam Kadıköy'de sahne alacak
Tiyatrocu Fatma Alev Tekoğul trafik kazasında hayatını kaybetti
Bodrum'da direksiyon hakimiyetini kaybedip, karşı şeritten gelen otomobille çarpışan otomobilin sürücüsü tiyatrocu Fatma Alev Tekoğul hayatını kaybetti, 1'i ağır, 4 kişi yaralandı. Kaza, bugün saat 11.00 sıralarında Bodrum'un Güvercinlik Mahallesi yakınlarında Bodrum- İzmir karayolunun 23'üncü kilometresinde meydana geldi. Bodrum'dan Milas yönüne giden 34 ZP 4410 plakalı otomobilin sürücüsü CHP eski ilçe yönetim kurul üyesi ve tiyatro oyuncusu Fatma Alev Tekoğul (57) direksiyon hakimiyetini kaybederek önce yolun ortasındaki tretuvara çarptı, sonra karşı şeride geçti. Karşı yönden gelen Sinan Ekinci'nin (34) kullandığı 06 AB 0222 plakalı otomobil ile çarpışan aracın sürücüsü Tekoğul, olay yerinde hayatını kaybetti. Çarpmanın şiddetiyle ikiye bölünen otomobildeki kızı Merve Yılmaz (30) ise ağır yaralandı. Özel Bodrum Hastanesi Yoğun Bakım Ünitesi'nde tedaviye alınan Yılmaz'ın durumunun ciddiyetini koruduğu bildirildi. Kazada yaralanan Sinan Ekinci, eşi Tuğçe Ekinci (28) ve oğlu Ali Kerem Ekinci (2) ise ambulans ile kaldırıldıkları Bodrum Devlet Hastanesi'ndeki tedavilerinin ardından taburcu edildi. Kazanın şokunu atlatamayan Sinan Ekinci, "Bodrum'a gidiyorduk. Birden uçarak bir aracın üzerimize geldiğini gördük. O kazadan nasıl kurtulduk bilemiyorum" dedi.  Kazada her iki otomobil de büyük hasarar görürken, yolun bir kısmı, yaklaşık 1,5 saat trafiğe kapalı kaldı. Kazanın görgü tanıklarından emlakçı Ahmet Şahin (30), "Önümde giden araç önce sağa sonra sola geçti. Ardından tretuvara çıkarak karşı tarafa sürüklendi. Çok hızlıydı, o anda karşıdan gelen otomobil ile çarpıştı. Aracın parçalandığını gördüm. Kazadan büyük şans eseri ile kurtuldum" diye konuştu. Christian Bale ile Oscar Isaac'i buluşturan The Promise'ten ilk görüntüler
Aslı Erdoğan: Yargılanan sadece düşünce özgürlüğü değil, vicdan oldu
Geçici olarak kapatılan Özgür Gündem’in tutuklu yayın danışma kurulu üyesi ve yazarı Aslı Erdoğan, kaldığı cezaevinden mesaj gönderdi:“Benim yazılarımda sadece düşünce özgürlüğü değil, ‘yargılanan’vicdan oldu.” ​Sorgusunda ‘örgüt propagandası yapmak’, ‘örgüt üyeliği’ ve ‘halkı kışkırtmak’ suçlamaları yöneltilen Erdoğan, tutuklanarak Bakırköy Kadın Kapalı Cezaevi’ne gönderilmişti. DİHA’nın haberine göre, avukatları Özcan Kılıç ve Sercan Korkmaz ile görüşen Erdoğan’ın, tek kişilik müşahade odasında tutulduğu, pazartesi gününe dek kantin kapalı olduğu için ihtiyaçlarını karşılayamadığı öğrenildi. ‘Özgür Gündem yazılarımı bir barış köprüsü olarak gördüm’ Aslı Erdoğan, avukatları aracılığıyla bir mesaj gönderdi: “Moralim iyi. Neden burada olduğumu biliyorum. Herkese selamlarımı iletiyorum. Benim yazılarımda sadece düşünce özgürlüğü değil, ‘yargılanan’vicdan oldu. Önyargılarıyla hapsedilen ‘vicdandır.’ Edebiyat, insana bu vicdanı kurabilmek için vardır. 18 yıldır tutarlı bir biçimde şiddet karşıtlığını savundum ve Özgür Gündem yazılarımı bir barış köprüsü olarak gördüm.” Biblo olmanın dayanılmaz çarpıklığı
Zeus etrafındaki raflarda duran biblolardan birini alıp yere fırlatıyor ve Akdeniz’in bir yerinde bir genç savaşçı ölüyor! Yunan mitolojisinde insanın varoluşu işte bu kadar basit tasarlanıyordu. Böyle bir dünyada yapılması gereken tek şey tanrıyı kızdırmaktan olabildiğince kaçınmak, kaçınılamayan durumlarda da tanrının gönlünü edecek kurbanlar sunmak ve kadere razı olmaktı. İnsanlar 2500 yıl önce işte böyle şeylere inanıyordu, ne tuhaf değil mi? Dünyayı açıklamak için bir tanrıya gerek olmadığını, hatta tanrının tarihi belirleyen gerçek çelişkileri görünmezleştirmek amacıyla geliştirilmiş bir ideolojik aygıt olduğunu anlamak için çok zaman geçmesi gerekti. Kapitalizmin yarattığı bireysel ve toplumsal bunalımların tartışılmasında çok büyük katkısı olan Varoluşçu felsefenin ortaya çıkıp insanın iradesi dışında yaşamak zorunda kaldığı dünyayı kendi eylemleriyle anlamlandırma gücüne sahip olduğunu söylemesi ise ancak 20. yüzyılda gerçekleşebildi. İnsanın varoluşuna dair sorgulamaların gelişmesinde sinemanın da önemli bir rolü var. Bergman’ın, Angelopoulos’un, Tarkovsky’nin, Tarr’ın kamerayı kullanarak yapmaya çalıştığı şey tam da buydu: Raftaki biblolar olmadığımızı göstermek. Sinemanın varoluş tartışmalarıyla ilişkisini bu ‘istisnai’ filozof sinemacılara indirgemek yanıltıcı olabilir tabii; konu oldukça sert ve şaibeli olduğu için varoluşçu sorgulamaların en iyi işlenebildiği alanlardan biri de polisiye ve gerilim olmuştur. İnsanın kendini ararken başka bir şeyi ya da başka bir şeyi ararken kendini bulduğu Kafkaesk filmlerden hemen aklıma gelenleri söyleyeyim: Roman Polanski’nin insanı ruhunun en derin noktasından titreten filmi The Tenant (1967); Yeşim Ustaoğlu’nun 1994 tarihli küçük başyapıtı İz; polisiye ve gerilimin en edebi versiyonlarını görebileceğiniz Naked Lunch (1991), eXistenZ (1999) ve Barton Fink (1991). Hollywood merkezli küreselleşmenin dayattığı kültürel ortamda bu tür filmlere pek yer kalmadı. Şu an sinemalarda gösterilen filmler yine Zeus’un ya da kıskanç tanrıça Hera’nın oyuncak gibi oynadığı bibloların aşırı derecede kaderci öykülerini anlatıyor. Halka ahlak dersi veren Yunan tragedyalarının tüm yapısal unsurlarını barındıran bu öykülerde kahramanlar daima düzeni tanrıların beğeneceği şekilde yeniden inşa etmenin peşinde koşuyor. Sizi şaşırtacak, derin düşüncelere dalmanızı sağlayacak, Gregor Samsa’nın bir sabah nasıl olup da dev bir hamamböceği olarak uyandığını anlamanızı sağlayacak filmsel anlatılar görmek için artık ya arşivlere dalacak ya da festival kovalayacaksınız. Bu yüzden Krzystof Kieslowski’nin bir genç kızın kendini arayışı üzerinden varoluşu sorguladığı filmi La double vie de Veronique/Veronique’nin Çifte Yaşamı’nın (1991) 25 yıl sonra gösterime girmesi çok büyük bir şans. Gerçi Türkiye’de koca koca insanlar hala ‘kandırılmak’, ‘aldatılmak’ gibi kavramlara sığınarak “Biz sadece bibloyuz abi, valla billa bibloyuz!” diyor ama zaten bu filmleri izleyecek olan da onlar değil. Yüzyüzeyken Konuşuruz ve Fono Müzik arasındaki tartışma yargıya taşındı
Kaan Boşnak ve Engin Sevik'ten kurulu olan ve son dönemlerin en başarılı grupları içinde gösterilen Yüzyüzeyken Konuşuruz, Facebook'taki resmi sayfalarından bir isyan mektubu paylaştı. Geçtiğimiz ay yayınladıkları 'Canavarlar' ve son yayınladıkları 'Ne Farkeder' adlı videoları yapımcıları tarafından yayından kaldırılan grup, isyan etti. Grubun isyanına Fono Müzik'ten cevap geldi. İşte Yüzyüzeyken Konuşuruz'un Facebook'ta yayınladıkları mektup: 'Köklü(!) plak şirketimiz Fono Müzik işsizlikten çok sıkılıyor olmalı ki Canavar'dan sonra iki gün önce yayınladığımız Ne Farkeder isimli şarkıyı da bugün itibariyle internetten kaldırtmış bulunmaktalar. Bizim de artık grup olarak bu arkadaşları ifşa etmekten başka çaremiz kalmadı. Yaklaşık üç yıl önce çeşitli vaatlerle bizi kandırıp imza attırdılar, üç yıl içinde iki albüm kaydedip yayınladık. Maddi kaygıları nedeniyle uzun süreçlerde kaydetmek istediğimiz bu albümleri üç gün gibi komik bir süreçte bize zorla canlı çaldırtarak kaydettirdiler, tabii ki içimize sinmedi. Sizin dinlerken "albümde bozmuşlar abi" demenizin sebebi plak şirketimiz yüzünden kafamızdaki şeyi tam olarak yapamadığımızdan kaynaklanmıştı. Bu süreç içinde söz verdikleri hiçbir şeyi gerçekleştiemediler; plak vaadi, klipler vs... Son üç aydır da çalışmalarına devam ettiğimiz üçüncü albümün kayıtlarına başladığımız halde ses mühendisimizin parasını ödemedikleri için kaydettiğimiz şarkıları ses mühendisimizden teslim alamadık. 'BU ADAMLARDAN KURTULABİLMEK İÇİN GRUBU DAĞITMAK İSTEDİK' Bunun üzerine geçen üç yıl içinde birçok tehdit ve manipülasyona maruz kaldık. Geçen yıl grubun dağılması da plak şirketyle alakalı bir olaydı. Başka bir çaremiz kalmadığı için bu adamlardan kurtulabilmek için grubu dağıtmaya karar vermiştik fakat sonra bizi yine tehdit ve manipülasyonla vazgeçirdiler. Biz grup olarak çok çaresiz bir durumdayız ve kanımızı emen, emeğimizi sömüren ve gençliğimizin en güzel yıllarını boşa harcayan bu unkapanı mafyası için bir boykot başlatıyoruz. Bizi seven, dinleyen tüm dostlarımızdan, müzisyen arkadaşlarımızdan, sektörde plak şirketleriyle bu sorunları yaşayan dostlarımızdan sosyal medyada destek bekliyoruz. Yalnız olmadığımızı bize hissettirmenizi diliyoruz. Konuyu hukuğa taşıyacağız, avukatlardan da destek bekliyoruz. Bir daha hiçbir zamanmüzik gruplarının böyle kan emici plak şirketlerine bulaşmaması için bizim yaşadığımız her şey örnek olsun. FONO MÜZİK Kan emici bir unkapanı mafyasıdır.' FONO MÜZİK'TEN CEVAP GELDİ Türkiye Rock Tarihi sitesinde yayınlanan habere göre ise, Fono Müzik'ten grubun eleştirilerine cevap geldi. Fono Müzik'in eski elemanı, grubun firmayla anlaşmasını sağlayan Burak Güngörmüş şu açıklamayı yaptı: Arkadaşlar, bugün Kaan Boşnak'tan tehdit ve yalan dolu bir mesaj aldım. Mesaj şu şekilde : "Bu şarkıyı da kaldırtarak Başınıza çok büyük bela aldınız. Sosyal medyada ailleniz ve şirketiniz hakkında boykot başlatacağım. İnsanın işi ve emeğiyle böyle oynanmaz, sizin için yaptığım her şey haram olsun, üzerimden kazandığınız her şey boğazınızdan gelsin, ocağınıza ateş düşsün inşallah. Dayılarımı arattınız bana en sonunda, istanbula geliyorlar sizi bulmaya hayatınızın sonuna kadar o belayla uğraşıcaksınız kaçacak yeriniz kalmayacak. Kendiniz kaşındınız" Kimin mafya olduğu çok açık belli oluyor Kaan'ın mesajından. Yaklaşık 2 yıldır kendisiyle hiç irtibatım olmamıştır. Kimseye zorla sözleşme imzalatmadık. Stüdyoda da kimseye zorla bir şey kabul ettirmedik. Bütün çalışma arkadaşlarımız buna şahittir. Tabi canlı kayıtlar için Deneyevi stüdyosuna bir kez daha teşekkür ederim. Hayat boyu gurur duyacağım iki albüm gerçekleştirdik. Yeri geldi bas çaldım, menajerlik yaptım, yapımı üstlendim. Beraber müzik yaptığım bir arkadaşımdan böylesi bir düşmanlık ve tehdit göreceğim aklımın ucundan geçmezdi. Yüzyüzeyken Konuşuruz'u Fono Müzik'le anlaşmasına ön ayak olmuş biri olarak söyleyebilirim ki Fono'nun aramaları ve uyarıları ben ayrıldıktan sonra Kaan Boşnak tarafından hiç cevaplanmamıştır. Diyalog kurulmasını engelleyip daha sonra da kamuoyunu kendi tarafına toplamaya çalışan bu kişi hakkında daha fazla yazmak da istemiyorum. Sorunuz varsa cevaplamaya hazırım. Şunu da ekliyeyim. Kendisinin yukardaki mesajına cevabım "Cahillerden olma." YÜZYÜZEYKEN KONUŞURUZ GRUBU DURUMA AÇIKLIK GETİRDİ Yüzyüzeyken Konuşuruz'un facebook sayfasından yapılan yeni açıklamada ise; "Sosyal medyadan, basından, arkadaşlarımızdan gelen desteğe çok teşekkür ederiz. Konu hukuğa taşınmış durumda. Sinir krizi halinde malum şahsa attığımız mesajda otokontrolü kaybedip yanlış şeyler söylemiş olabiliriz. Şimdi sakin kafayla düşününce biz de kendimize yakıştıramıyoruz. Ama 3 yıldır geçirdiğimiz sürecin içinde duyduklarımız ve yaşadıklarımızın yanında bu inanın ki hiçbir şey. Büyük baskılar altında kalan, emeği sömürülen herkes kontrolü kaybedip yanlış şeyler yapabilir. O mesaj bir delirme, bir tak etme bir dolma sonucu yazılmıştır. Ellerindeki tek koz bu söz konusu mesaj ve rezalet bir sözleşmedir. Avukatlarımızla görüştük ve süreci başlattık. En kısa zamanda özgürlüğümüze kavuşacağız. Çok teşekkürler" ifadelerine yer verildi.  KAAN BOŞNAK, KONUYU BİRGÜN'E DEĞERLENDİRDİ Yüzyüzeyken Konuşuruz grubunun kurucularından ve solisti Kaan Boşnak konuyu BirGün'e değerlendirdi. Burak Güngörmüş'e attığı mesajın bir hata olduğunu kabul eden ama bahsi geçen plak şirketinin de hiçbir şey yapmadan üzerlerinden para kazandığını söyleyen Boşnak, "Hakkımızı kimse içinyedirmeyeceğiz" dedi. Kaan Boşnak'ın BirGün'e yaptığı açıklama şu şekilde: Herkes hata yapar, attığım mesaj elbette ki bir hata. Fakat insan kendini yalnız ve çaresiz hissedince bundan başka çaresi kalmıyor. Babasının mafya olmasıyla övünen bir adama diyecek başka lafım yoktu. Çünkü benim de bir ailem var ve 'Kaan ne oluyor?' diye arayan insanlar bunlar. Beni de koruyan insanlar var. Özellikle böyle insanların, bizim gibi düzgün çocukların sahipsiz olmadığını bilmesi lazım. Cihangir'de hırpalanan arkadaşlar da aynı duruma sahiplerdi. Şimdi anlıyor musunuz? Biz efendi oldukça düzgün sessiz çocuklar oldukça bizi ezmeye çalışacaklar. Ben ne kendi hakkımı ne de grup arkadaşlarımın hakkını kimseye yedirmem. Bu zamana kadar bir şekilde yediler, ama artık yedirmem. Grup için tek klip çekmeden, hiçbir yatırım yapmadan, veresiyeyle albüm yaparak üzerimizden para kazanan böyle insanlara gereken dersi jenerasyonumuz verecek. Biz x jenerasyonu değiliz, onlar da bu durumun farkında ve korkuyorlar. Korksunlar." Yüzyüzeyken Konuşuruz: Fono Müzik kan emici bir Unkapanı mafyasıdır!
Müzik grubu Yüzyüzeyken Konuşuruz'un ikinci videosu da Fono Müzik tarafından internetten kaldırıldı. Müzik grubu Yüzyüzeyken Konuşuruz’un geçtiğimiz Temmuz ayı başında dinleyenlere sunduğu “Canavarlar” adlı muhalif şarkı ve videosu Fono Müzik tarafından yayından kaldırılmıştı. Aradan geçen 1 aylık zamanın ardından grup “Ne Farkeder” adlı ikinci videosunu yayınladı ve video yine aynı firma tarafından internetten kaldırıldı. Yüzyüzeyken Konuşuruz, Facebook üstünden yayınladıkları mektupla videeolarının neden kaldırıldığını ve Fono Müzik’le yapılan anlaşmanın ardından yaşanılanları yazdı. Birçok tehdit ve manipülasyona maruz kaldıklarını belirten grup, hukuksal süreci başlatmak istediklerini belirterek avukatlardan yardım istedi ve dinleyicilerinden sosyal medya hesaplarından destek beklediklerini söyledi. Telefonla görüştüğümüz Fono Müzik yapım şirketi yetkilileri ise konuyla ilgili konuşmak istemediklerini belirtti. ‘FONO MÜZİK KAN EMİCİ BİR UNKAPANI MAFYASIDIR’ Yüzyüzeyken Konuşuruz’un yayonladığı mektup şöyle; “Köklü(!) plak şirketimiz Fono Müzik işsizlikten çok sıkılıyor olmalı ki Canavar'dan sonra iki gün önce yayınladığımız Ne Farkeder isimli şarkıyı da bugün itibariyle internetten kaldırtmış bulunmaktalar. Bizim de artık grup olarak bu arkadaşları ifşa etmekten başka çaremiz kalmadı. Yaklaşık üç yıl önce çeşitli vaatlerle bizi kandırıp imza attırdılar, üç yıl içinde iki albüm kaydedip yayınladık. Maddi kaygıları nedeniyle uzun süreçlerde kaydetmek istediğimiz bu albümleri üç gün gibi komik bir süreçte bize zorla canlı çaldırtarak kaydettirdiler, tabii ki içimize sinmedi. Sizin dinlerken "albümde bozmuşlar abi" demenizin sebebi plak şirketimiz yüzünden kafamızdaki şeyi tam olarak yapamadığımızdan kaynaklanmıştı. Bu süreç içinde söz verdikleri hiçbir şeyi gerçekleştiremediler; plak vaadi, klipler vs... Son üç aydır da çalışmalarına devam ettiğimiz üçüncü albümün kayıtlarına başladığımız halde ses mühendisimizin parasını ödemedikleri için kaydettiğimiz şarkıları ses mühendisimizden teslim alamadık. ‘GRUBU DAĞITARAK ŞİRKETTEN KURTULMAK İSTEDİK’ Bunun üzerine geçen üç yıl içinde birçok tehdit ve manipülasyona maruz kaldık. Geçen yıl grubun dağılması da plak şirketiyle alakalı bir olaydı. Başka bir çaremiz kalmadığı için bu adamlardan kurtulabilmek için grubu dağıtmaya karar vermiştik fakat sonra bizi yine tehdit ve manipülasyonla vazgeçirdiler. Biz grup olarak çok çaresiz bir durumdayız ve kanımızı emen, emeğimizi sömüren ve gençliğimizin en güzel yıllarını boşa harcayan bu unkapanı mafyası için bir boykot başlatıyoruz. Bizi seven, dinleyen tüm dostlarımızdan, müzisyen arkadaşlarımızdan, sektörde plak şirketleriyle bu sorunları yaşayan dostlarımızdan sosyal medyada destek bekliyoruz. Yalnız olmadığımızı bize hissettirmenizi diliyoruz. Konuyu hukuğa taşıyacağız, avukatlardan da destek bekliyoruz. Bir daha hiçbir zaman müzik gruplarının böyle kan emici plak şirketlerine bulaşmaması için bizim yaşadığımız her şey örnek olsun. FONO MÜZİK Kan emici bir unkapanı mafyasıdır.” FONO MÜZİK kan emici bir unkapanı mafyasıdır! (KÜLTÜR SERVİSİ)  5. Mural İstanbul Street Art Festival ile Kadıköy sokakları renklenecek
Mural İstanbul Street Art Festival 5. yılını kutluyor. Dünyanın farklı noktalarından gelen sokak sanatçıları “Mural-ist” Festivali ile Kadıköy'de buluşuyor. 17 Ağustos’ta başlayan festival, 7 Eylül tarihine kadar Kadıköy sokaklarını renklendirecek. Kültür Servisi'nin haberine göre, Kadıköy Belediyesi ve ÇEKÜL işbirliğiyle Yeldeğirmeni Mahalle Yenileme Projesi kapsamında 2012 yılında ilki gerçekleşen Mural-ist, dünyanın farklı ülkelerinden sanatçıları Kadıköy sokaklarında ağırlamaya devam ediyor. Bugüne kadar yirmi beşten fazla bina cephesinin renklendirildiği festivale, Rustam Qubic, Wicx, Esk Reyn, Furkan Nuka, Jaz, Pixel Pacho gibi sanatçılar katıldı. Türkiye’de bina cephelerinin tümüyle boyandığı ilk etkinlik olan Mural-ist bu yıl, Arjantin / Buenos Aires’ten gelen Chu, İstanbullu sanatçılar Ares, Lakormis, Tabone ve Eskişehir’den The Writer Material’ı konuk ediyor. Sanatçılar önceden belirlenmiş mahallelerde çalışacaklar. Aynı zamanda sanatçıların festival kapsamında yaptıkları çalışmaları içeren bir katalog da hazırlanacak.  Festival programı şöyle: 17-22 Ağustos // Chu - Rasimpaşa Mahallesi, Halitağa Caddesi, No: 57 25-31 Ağustos // Ares - Acıbadem Mahallesi, Bedrettin Sokak, No:5 29 Ağustos - 4 Eylül // Lakormis - Osmanağa Mahallesi, Hasırcı Sokak, No:20 1-3 Eylül // Tabone - Bölge henüz belirtilmemiş. 1-7 Eylül // The Writer Material - Kadıköy Belediyesi Gençlik ve Sanat Merkezi, Hasanpaşa Mahallesi, Nazifbey Sokak, No:18 Edebiyatçı arkadaşlarından Aslı Erdoğan’a mesaj: ‘Yanındayız’
Özgür Gündem Gazetesi Yayın Danışma Kurulu üyesi ve yazarlarından Aslı Erdoğan, Özgür Gündem’in kapatılması sonrasında gözaltına alındı. Erdoğan, gözaltında tutulduğu Atışalanı nezarethanesinden savcılık sorgulaması için Çağlayan’daki İstanbul Adliyesi’ne sevk edildi Bu gelişmelerin yanı sıra ise edebiyat camiasından birçok yazar Cezayir Restaurant’da bugün düzenledikleri toplantı ile Aslı Erdoğan’a ‘Yanındayız’ mesajı verdi. Daha önce “Kobane İçin Bir Cümle” ve “Barış İçin Edebiyatçılar İnsiyatifi” toplantılarında da yer alan birçok yazar ve Aslı Erdoğan’ın annesi, toplantıda Aslı Erdoğan’ın serbest bırakılması gerektiğini ifade ettiler. Aslı Tohumcu’nun moderatörlüğünde gerçekleşen toplantıda, Murat Uyurkulak, Murat Özyaşar, Irmak Zileli, Mehmet Said Aydın, Seray Şahiner ve Sema Kaygusuz gibi isimler yanı sıra Türkiye Yazarlar Sendikası Başkanı Mustafa Köz de toplantıya katıldı. Toplantıda konuşmacı olarak yer alan şair Mehmet Said Aydın, Aslı Erdoğan’ın özgeçmişini anlatarak konuşmasına başladı. ‘Barış İçin Herkes’ toplantısında da beraber konuştuklarını hatırlatan Aydın, Erdoğan’ın oradaki konuşmasından söz etti. Erdoğan’ın muhalif bir basın kuruluşunun danışma kurulunda olduğundan dolayı gözaltında olduğunu ifade eden şair Aydın, “Hepiniz Turgut Uyar’ı çok seviyorsunuz ama hâlâ Uyar’ın Yokuş Yol’a şiirindeki devlete inanıyorsunuz” dedi. Türkiye Yazarlar Sendikası (TYS) Başkanı Mustafa Köz ise “TYS olarak Aslı Erdoğan’ın yanındayız. Aslı Erdoğan’ın mahkemeye sevki, özgürlüğü ile sonuçlanacak” dedi. Toplantıya katılan yazarlardan Sema Kaygusuz, Aslı Erdoğan’ın yazılarının bir vicdanının olduğunu söyleyerek, “Aslı Erdoğan’ın, Kürt toplumunun yanında durmasının bir anlamı var. Barış ve vicdan kelimelerine sahip çıkıp bu çağrıları katmanlandırmalıyız” dedi. Yazar Murat Uyurkulak ve Seray Şahiner de toplantıda söz alarak dayanışma çağrısında bulundular. Şahiner, “Aslı Erdoğan, CERN’de fizikçilik yapmış biri. Ve bir daha anlıyoruz ki atomu parçalamak, önyargıları parçalamaktan daha kolaymış” dedi. Murat Uyurkulak ise “Olan bitenin tek adam faşizmine gittiğini ve bunun karşısında bütün muhalif güçlerin sesini daha gür yükseltmesi lazım” dedi.  Toplantıya katılan Aslı Erdoğan’ın annesi Mine Aydostlu da toplantıda söz aldı. Aydostlu yaptığı konuşmada, “Aslı Erdoğan’ın Boğaziçi’ni bitirip daha sonrasında ise CERN’deki fizikçiliğini de sorgulamak isterim. Sonrasında Türkiye’ye dönüp yazarlık yapmaya karar verdiğinde başına neler gelebileceğini bildiğini ve bunları göze alarak geldiğini” söyledi. Mine Aydostlu, Erdoğan’ın Türkiye’de siyahların öldürüldüğü ve potansiyel suçlu olarak görüldüğü dönemde de çok defa yazılar yazdığını anımsattı ve “Siyahlardan bahsederken de bu vicdanlı duruşunu sergiliyordu. Şimdi ise Özgür Gündem’in yanında. ” dedi. Aydostlu konuşmasını bitirirken, “İlk defa böyle bir kalabalığa sesleniyorum. Bunun için duygulandım ve mutluyum. Çünkü ben Aslı’nın bu kadar çok arkadaşının olduğunu bilmezdim. Meğer Aslı yalnız değilmiş” şeklinde konuştu. 149 isim 'Aslı Erdoğan yalnız değildir!' dedi 149 isim “Özgür Düşünce Susturulamaz! Aslı Erdoğan Yalnız Değildir!” başlıklı metinle gözaltındaki Aslı Erdoğan’ın yanında olduklarını duyurdu. Cezayir Toplantı Salonu’nda açıklanan metinde şunlar ifade edildi: “Bir darbe teşebbüsünden kurtulan Türkiye şimdi sonu gelmeyen bir baskı rejiminin içine sürükleniyor. “Gazeteciler, akademisyenler ve yazarlar işten atılıyor, tutuklanıyor, işkenceye maruz kalıyor. “Son hedeflerden biri de yazar Aslı Erdoğan oldu. “Onun sesini susturmayı amaçlayan baskı, özgür düşünceye yönelmiş demektir. “Biz o sesi sahipleniyoruz. “Tercih yapması gerekenler, yazarlar değil yöneticilerdir. Baskı ve zulümle mi yaşam sürecekler, yoksa demokrasi ve kardeşliği mi seçecekler? “Bizler demokrasiden, kardeşlikten ve barıştan yana durmaya, olmamız gerektiği gibi özgür düşüncemizi söyleyip yazmaya devam edeceğiz.” Ali Arda, Ahmet Coşkun, Ahmet Güneş, Ahmet İnsel, Ali Aydemir, Ali Murat İrat, Ali Özgür Özkarcı, Altay Öktem, Anıl Mert Özsoy, Anıl Nişancalı, Aslı Tohumcu, Asuman Kafaoğlu-Büke, Asuman Susam, Ata Egemen Çakıl, Aydın Engin, Ayfer Tunç, Ayşegül Devecioğlu, Ayşegül Tözeren, Barış Özkul, Belma Fırat, Bora Abdo, Buket Uzuner, Burhan Sönmez, C. Hakkı Zariç, Can Dündar, Cevat Çapan, Cihat Duman, Çağlayan Çevik, Çiğdem Mater, Defne Suman, Deniz Durukan, Deniz Faruk Zeren, Deniz Tunç, Dinçer Güçyeter, Doğan Yarıcı, Doğu Yücel, Doğuş Sarpkaya, Elçin Poyrazlar, Elif Şafak, Emrah Polat, Enver Ercan, Eray Aytimur, Ercan Kesal, Ercan Mehmet Erdem, Erdoğan Zamur, Eylem Ata, Eyüp Burç, Fergun Özelli, Feryal Saygılıgil, Fırat Pürselim, Figen Öcal, Figen Şakacı, Filiz Özdem, Firuze Engin, Gaye Boralıoğlu, Gerrit Wutsmann, Gonca Özmen, Gönül Kıvılcım, Gunvald A. İms, Gürsel Korat, Hakan Bıçakçı , Hasan Özkılıç, Hasan Sever, Haydar Ergülen, Hayri K. Yetik, Hikmet Hükümenoğlu, Hüseyin Bul, Hüsnü Arkan, Irmak Zileli, İbrahim Adıgüzel, İmre Török, İnci Aydın Çolak, İsahag Uygar Eskiciyan, İsmail Mert Başat, İsmail Pelit, Jale Sancak, Kemal Gökhan Gürses, Kerem Görkem, Koray Löker, Lal Laleş, Levent Cantek, Mehmet Bilal Dede, Mehmet Said Aydın, Mehmet Zaman Saçlıoğlu, Melih Ergen, Meltem Gürle, Menekşe Toprak, Meryem Coşkunca, Metin Avdaç, Michael Gratz, Mine Soysal, Murat Belge, Murat Meriç, Murat Özyaşar, Murat Sayan, Murat Şevki Çoban, Murat Uyurkulak, Murathan Mungan, Musa Yazıcı, Mustafa Orman, Müge İplikçi, Müslüm Yücel, Namık Kuyumcu, Nermin Yıldırım, Neslihan Önderoğlu , Neşe Yaşın, Nurdan Gürbilek, Osman Çakmakçı, Oya Baydar, Ömer Laçiner, Ömer Türkeş, Önder Birol Bıyık, Özgen Seçkin, Özgür Ovacık, Sabine Adatepe, Schirin Nowrousian, Selçuk Erez, Selim Temo, Sema Kaygusuz, Semih Gümüş, Seray Şahiner, Serkan Türk, Sevim Korkmaz Dinç, Sibel Oral, Sibel Öz, Simla Sunay, Sine Ergün, Suna Aras, Suzan Geridönmez, Şener Özmen, Şeyhmus Diken, Tamer Öncül, Tanıl Bora, Tayfun Pirselimoğlu, Tekgül Arı, Türker Ayyıldız, Utku Özmakas, Ümit Kıvanç, Ümit Yaşar Işıkhan, Vecdi Erbay, Vedat Özdemiroğlu, Yalçın Tosun, Yasemin Yazıcı, Yavuz Ekinci , Yetvart Danzikyan, Yılmaz Varol, Yiğit Bener, Yusuf Yeşilöz, Zeynep Uzunbay.  Ayşe Kulin ile 'hüzünlü bir sevda şarkısına' yolculuk
J.K. Rowling’den üç yeni hikaye
Dünyaca ünlü serinin yazarı JK Rowling, Harry Potter evreninde geçen üç hikayesini e-kitap olarak yayımlayacak. Geçtiğimiz haftalarda ‘Harry Potter and the Cursed Child‘ önce tiyatrolarda izleyiciyle buluşmuş, ardından kitap olarak piyasaya sürülmüştü.‘Fantastic Beasts and Where To Find Them’ filminin de yeni fragmanı yayınlanmış, filmin 18 Kasım’da gösterime gireceği duyurulmuştu. Diken'de yer alan habere göre bu kez da JK Rowling’in Harry Potter’la ilgili üç hikayesinin yayımlanacağı açıklandı. Büyücülüğün karanlık tarafından büyücülük okulunun tarihine ‘Power, Politics And Pesky Poltergeists’ adındaki ilk kitap, Profesör Umbridge’in hayatı ve Tom Marvolo Riddle ile Horace Slughorn arasındaki dostluğun yanı sıra büyücülük dünyasının ‘karanlık tarafı’nı ele alıyor. ‘Heroism, Hardship And Dangerous Hobbies’ adlı ikinci kitap Remus Lupin, Minerva McGonagall, Sybill Trelawney ve Silanus Kettleburn karakterleri üzerine kuruluyken, üçüncü kitap ‘Hogwarts: An Incomplete And Unreliable Guide’ ise kitaplarda geçen büyücülük okulunun tarihini konu ediyor. Üç hikaye de 6 Eylül tarihinde e-kitap formatında yayımlanacak. Erdoğan'ın hayatını anlatan Reis filminden ilk fragman
Metallica 8 yıl aradan sonra albüm çıkardı
8 yıl aradan sonra, 18 Kasım'da yayınlanacak olan yeni Metallica albümünden ilk şarkı 'Hardwired... to Self-Destruct' yayınlandı. 18 Kasım’da 2 CD’lik “Hardwired… To Self-Destruct“ albümünü çıkarmaya hazırlanan Metallica, albümün açılış şarkısı ‘Hardwired’ı yayınladı. Grup haziran ortasında yeni albümünün miksajına başladığını açıklamıştı. Lars Ulrich de Nisan başındaki açıklamasında Metallica’nın yeni albümünü tamamlamak üzere olduğunu söylemişti.  Metallica'dan yeni şarkı geldi: 'Hardwired... to Self-Destruct' Ulrich, açıklamasında “Neredeyse bitti sayılır. Yapılması gereken birtakım başka işler var. Bugünlerde Metallica’da olmak, sadece bir albüm yapmaktan ibaret değil. Bir sürü farklı şey var ve bir yandan onları da halletmemiz gerekiyor. Diğer işler tamamen bittiğinde albüm üzerinde çalışıyor. Açıkçası bunu seviyoruz. Sadece albüm, turne, albüm, turne olmaması hoşumuza gidiyor. Kısacası sürekli yapacak bir şeyler oluyor ama bir yandan albüm de bitmek üzere” diye konuşmuştu. Metallica en son 2008'de 'Death Magnetic' albümünü yayınlamıştı.  Albümün şarkı listesi de metallica.com'da yayınlandı. Disc One Hardwired Atlas, Rise! Now That We’re Dead Moth Into Flame Am I Savage? Halo On Fire Disc Two Confusion Dream No More ManUNkind Here Comes Revenge Murder One Spit Out The Bone Disc Three (Deluxe Edition Only) Lords Of Summer Riff Charge (Riff Origins) N.W.O.B.H.M. A.T.M. (Riff Origins) Tin Shot (Riff Origins) Plow (Riff Origins) Sawblade (Riff Origins) RIP (Riff Origins) Lima (Riff Origins) 91 (Riff Origins) MTO (Riff Origins) RL72 (Riff Origins) Frankenstein (Riff Origins) CHI (Riff Origins) X Dust (Riff Origins)  Raúl Ruiz’i niye unuttuk?
“Filmlerim ailem gibi fakirdir ama uzun ömürlüdür” demişti Raúl Ruiz. Sinema tarihinin biraz adalet duygusu olsa, Şilili yönetmenin adını da Godard, Fellini, Bergman, Resnais, Rivette kadar iyi biliyor olurduk. Ruiz, 2011’de hayata veda ettiğinde Time dergisi onun ait olduğu yerin bu devler ligi olduğunu yazmıştı. İşin ilginci, yedinci sanatın gördüğü en özgün yönetmenlerden Ruiz’in filmlerinin hala şiddetle keşfedilmeyi bekliyor olması. 100’ü aşkın filminin tamamına ulaşmak oldukça imkansız bir rüya olabilir. Ancak geniş çevrelerce ulaşılabilir olan filmlerinin, filmografisinin hiç de yukarısında yer almayan filmler oluşu da insanı isyan ettiriyor. Bugün, sıkı bir sinemaseverin sinema aşkını kolaylıkla ikiye katlayabilecek başyapıtları unutulmaya yüz tutmuş durumda. ‘L’Hypothèse du Tableau Volé’, ‘Les Trois couronnes du matelot’, ‘Généalogies d’un crime’, ‘La ville des pirates’ ve ustanın son döneminden de ‘Mistérios de Lisboa’ bu başyapıtlardan bazıları. Borges-vari katmanlı bir anlatı yapısı, girift bir zaman örgüsü, kurallara meydan okuyan biçimsel tercihler, izleyiciden azami dikkat isteyen bir görüntü yönetimi ve zaman zaman absürd mizaha öykünen bir sürrealizm. Tüm bunlar, filmlerinin eşsiz sinemasal evrenini yaratan tipik Ruiz dokunuşlarıydı. Şilili yönetmenin dramuturjiye yaklaşımı ve sinemaya bakışı, duvarlara posterleri asılan pek çok usta yönetmenden daha zihin açıcıdır. Onun bir filmini izlerseniz ya da bir röportajını okursanız, haftalar boyu zihninizde sinemanın ne olduğuna dair tekrar kafa yorarken bulabilirsiniz kendinizi. Çünkü bildiğiniz her şeyden farklıdır. Sanki uzaydan dünyaya yeni düşen bir adam gibi bambaşka bir perspektiften bakar sinema sanatına. Ve bu perspektif, sinemada yüceltmeye çalıştığımız, saygı duyduğumuz çoğu şeye nanik çeker. Sinema tarihinde hak ettiği yeri bulamamasında bunun büyük payı var. Dünyaya düşen yönetmen Artık günümüzde teknik virtüözite, defalarca yeniden yazılan senaryo taslakları, yıllar boyu süren detaylı çalışmalar ve mükemmeliyetçilik çoğu kez “iyi sinema yapmak” adına kayıtsız kıstaslar olarak düşünülüyor. Bunun sebebi hikâye anlatanın, hikâye üzerindeki kontrolünün ve manipülasyon gücünün dramaturji teorilerinin temeline oturması. Bir yönetmenin bu kontrolü ve manipülasyon gücü ne kadar yüksekse, o kadar geçerli akçe oluyor. Ruiz ise temel olarak sinemasal evreni bu kontrolden özgür bırakmakla ilgileniyordu. New York Times’a verdiği bir röportajında bir keresinde şöyle demişti: “Film genellikle atıl bir şey olarak düşünülür, manipüle edilebilen, organize edilebilen ve sonra da kurgulanılan bir şey. Oysa ki sinematografik imgenin kendi başına var olduğunu unutuyoruz. Bir imgenin taşıdığı bilginin niceliği, onu organize etmeyen çalışan insana kıyasla devasadır.” Ruiz’in filmleri bu devasalığa özgür bir alan bırakan, imgelerin nefes almasına izin veren bir sinemanın izini sürüyordu. Bu nedenle de kuralları yıkmaktan çekinmiyor, geleneklere bağlı kalmıyordu. Jonathan Rosenbaum’un deyişiyle “filmlerinin iyi veya kötü olduğuyla bile ilgilenmeyen” Ruiz’i, geleneksel bir sinema kültürünün hazmetmesi epey zordu. Onun çoğu kez filmlerinin son kurgusunu bile izlemiyor oluşu, Rus kuramcılardan Stanley Kubrick’e kadar uzanan bir yelpazede, kurgunun hayati bir önem taşıdığını düşünen çeşitli ekollere dil çıkarmak sayılabilir. Filmlerin dramatik iskeletinde her zaman “temel dramatik çatışma”yı ve “makul nedensellik bağını” en önemli yere yerleştiren Amerikan sineması için Ruiz’in ‘dramatik çatışma’ kurmaktan bilhassa kaçınan sineması zaten pek değer teşkil etmez. Dahası, 5-10 senede bir film çeken yönetmenlerin otomatikman yüceleştirildiği bir sinema kültüründe, 40 senede 100’den fazla film çekmiş olması da ayrı bir sabıka gibidir. Bu bağlamda Ruiz sinema tarihinin dışlanmış bir ustasıydı. Olasılık dışı olan her şeyin gerçekleşebildiği, sürprizlerle ve muammalarla dolu sineması günümüz için bile hâlâ sıradışı ve yenilikçi. Farklı bir perspektif için yanıp tutuştuğumuz şu günlerde onu hatırlamak bile ilaç gibi geliyor. Ustayı yeni keşfedecek sinemaseverler ise merak etmesin: Filmleri çok uzun ömürlü. "Devlet Tiyatroları özelleşirse kiralık oyuncu dönemi başlar"
TBMM Plan ve Bütçe Komisyonu’nda kabul edilen tasarı kapsamında Devlet Tiyatroları Genel Müdürlüğü’nün özelleştirilmesinin önünün açılmış olması yurttaki tüm Şehir Tiyatroları ile diğer ödenekli tiyatro kurumlarını da doğrudan etkiliyor. Cumhuriyet'ten Ceren Çıplak'ın haberine göre, Devlet Tiyatroları sanatçıları gibi, Şehir Tiyatroları sanatçıları da 5441 sayılı kanuna bağlı çalışıyor; dolayısıyla DT’nin özelleştirilmesi durumunda DT’nin sanatçı ve teknik çalışanlarının mağduriyetlerini ŞT’nin sanatçı ve teknik kadrosu da yaşayacak. Çünkü, özelleştirme kapsamında 5441 sayılı yasanın lağvedileceği belirtiliyor. Bu durumda 10 yıl sonra kiralık oyuncular sahne alacak. Bu kapsamda 5441 sayılı kanuna bağlı çalışan Şehir Tiyatroları sanatçıları da etkilenecek. Şehir Tiyatroları mülk olarak özelleştirilemiyor fakat özelleştirme yasası kapmasında kurumun sanatçı ve teknik kadrosu bağlı oldukları yasanın lağvedilmesi halinde doğrudan etkileniyor. Peki, 5441 sayılı yasanın lağvedilmesi ne anlama geliyor? Öncelikle kadrolu sanatçı kavramı ortadan kalkacak. Örneğin İstanbul Büyükşehir Belediyesi Şehir Tiyatroları’nda (İBBŞT) ABC kategorilerinde yaklaşık 450 kadrolu sanatçı yer alıyor. Bu kadrolardan 100’ü boş. Yeni kadro alımları olmayacağı için emekliler oldukça kadrolu sanatçı zamanla bitecek. Kurum, böylece sözleşmeli sanatçı almaya başlayacak. Proje bazlı sözleşmeli oyuncularla oyunlar sahnelenecek. Kurumun kendisine ait sanatçıları olmadığı için proje bazlı sanatçı kavramı ortaya çıkacak. Zaten Şehir Tiyatroları yönetimi tüm taleplere rağmen uzun yıllardır kadro alımı yapmıyor. Bu durumda ŞT’de kim, hangi oyuncuyu nasıl, neye göre seçecek? Ne tür bir yönetmelikle proje bazlı sanatçı çalıştırılacak? Sanatçıların hakları, sanatçı seçimleri, repertuvar ve ücretler nasıl belirlenecek? Bu durum piyasa odaklı bir vizyon oluşmasına neden olacak. Tiyatro kurumlarında özelleştirmenin yolu açıldığında aslında devlet sanatçısı diye bir kavram da ortadan kalkmış olacak. Gecenin karanlığı tüylerim diken diken
Onca hengameden sonra değişen nedir diye sorsam? “Eski tas eski hamam” diyeceksiniz, biliyorum. İncil, olmuş olanın tekrarlanacağını müjdelemişti: “Olmuş olan yine olacak. Güneşin altında yeni bir şey yok.” Güneşin altında aynı olan hep geri dönüyorsa, Novalis’e kulak vermeli ve geceye yönelmeliyiz: “Gecenin içimizde açtığı/sonsuz gözler/çok daha uzağı görebiliyorlar” (Geceye Övgüler). Güneşin ışığı yerine, gecenin örtüsüne sığınanlardanım, bizden saklananları görebilmek için. Karanlığın karasını ışığın beyazına yeğleyenlerden. Her şey gün gibi ortadayken ve üzerimize çullanırken zarif bir bir kaçış çizgisiyle geceye yönelmek, gizil güçlerin, virtüelin alanına girmek demektir. Tüm çiğliğiyle nesnelerin üzerine düşen gün ışığı, şeyleri görsel niteliklerine göre tikel ile tümel arasında kıstırıp yakalayan, sınıflandıran ve yöneten egemen aklın hizmetindedir. Gün, aktüelin, yani mevcut şeylerin, olup bitmişliğin alanı. Gecenin karanlığı, henüz ortaya çıkmamış ve çıkmasıyla birlikte mevcut şeyleri değiştirecek virtüel olanın, gizil güçlerin alanı. Gün ışığının nesneleri ve gerçekliği tüm çıplaklığıyla göstermesi katlanılamaz bir şey. Gecenin erotizmi ve gün ışığının pornografisi. Tüm nesnelerin pornografik bir gösteri olarak kendi hakikatlerini dayatmaları yok mu, dayanılacak gibi değil. Sanki kalıcı ve değişmez, bölünmez ve yok olmaz hakikatlermiş gibi üzerime çullanıyorlar, kudretsizleşiyorum. Gece, kudretin alanı; ama geceyi ve karanlığı da yitirdik. Artık ne gecemiz ne de gölgemiz var. Jung’un kulakları çınlasın; “gölge”si olmayan, “persona”larız şimdi, tanımlı ve kimlikli ölü maskeler. Geceyi gündüze çeviren aydınlatma sistemi, Aydınlanma’dan devraldığı karanlığı yok etme görevini yerine getiriyor. Her yer ışığın hükmü altında. Karanlığı olmayan dijital imgelerimiz, deneyimsiz ve belleksiz. İmge, ‘karanlık oda’sını yitirince dijitalin yüzeyselliğine, deneyimsizliğine mahkûm olduk. Ürettiğimiz dijital imgeler içimize işlemiyor, çünkü içimizi, karanlık odamızı da yitirdik, parlak bir yüzeyiz artık. Ve parlak ve kaygan yüzeylerin birbiri üzerinden hızla kayıp gitmesi, bize deneyim yaşatmıyor; yaralanmıyoruz. Deneyimsiz ve belleksiz; kaygan bir “tabula rasa” (boş levha). Deneyim bir serüvene atılmak, bir sürece katılmak ve sonunda yara almaktır. Bellek, yaralardan oluşur. Ve analog fotoğraf imgesi yara almış bir yüzeydir. Analog fotoğrafta imge, tıpkı kahramanın yolculuğu gibi, yeryüzünden yeraltına iner. ‘Karanlık oda’ imgenin cehennemidir ve yakıcı kimyasallarla dönüşüme uğrayıp yeryüzüne çıktığında, sadece imge değil, bu serüvene imgeyle birlikte atılan ve belleğinde yaralar açılan fotoğrafçı da dönüşmüştür. Fotoğrafçı birlikte serüvene atılacağı imgeyi arayıp bulandır ama kimin kimi seçtiği hep tartışmalıdır. Dijital teknolojide olduğu gibi rastgele fotoğraf çekmek yerine, analog fotoğrafçı, imgesini seçerken görme duyusunu özenle kullanandır; bakmayı ve görmeyi, yol arkadaşını seçmeyi bilen. Ve özenle seçtiği imge, birlikte karanlık serüvenlere atılacakları ve sonunda birlikte dönüşecekleri yoldaşıdır. Yolculuk, belleklerinde bir iz bırakmış, yaralanmışlardır. Gece, deneyimin, temasın alanı. Parmenides’in, değişmez, dönüşmez, bölünmez ve yok olmaz olarak tanımladığı ve çemberin içine yerleştirip “Bir” adını verdiği ve hakikat olarak dayattığı varlık, “birey” deneyimsiz ve belleksizdir; hep güneşin altındadır çünkü, hiçbir şeyin değişmediği, hep aynı olanın geri döndüğü alanda. Deneyim ise doksalar, sanılar, yanılsamalar alanı olarak çemberin dışına, karanlığa ötelenmiştir; çokluğun, değişimin, farkın alanı. Geceleyin, görme duyusu ve görmenin şeyleri görsel niteliklerine göre sınıflandırması, önyargılar bir işe yaramaz. Sadece dokunarak, el yordamıyla, deneyerek ilerleyebilirsiniz ve çokluğa, farka dokundukça tüylerinizin diken diken olur. Teninizin hiç olmadığı kadar duyarlı hale geldiğini hisseder ve teninizde açılan yaralarla, “sonsuz gözler”le “çok daha uzağı görebilirsiniz”. Güneşin altında hep aynı olabilirsiniz, ama gecenin örtüsünde artık siz, siz değilsiniz. Mr. Robot'un resmi oyunu çıktı
Can Yücel İzmir'de anılıyor
Mimar Sinan'ın kitabı 75 yıl sonra basıldı
Mimar Sinan’ın İstanbul’da yapmış olduğu eserleri konu alan “İstanbul’da Mimar Sinan” isimli kitap, İBB Kültür AŞ tarafından 75 yıl sonra basıldı. CNN Türk'ün haberine göreİbrahim Hakkı Konyalı'nın hazırladığı ancak döneminde yayımlayamadığı, Mimar Sinan'ın İstanbul'da yapmış olduğu eserleri konu alan "İbrahim Hakkı Konyalı'nın Kayıp Arşivinden İstanbul'da Mimar Sinan Eserleri" adlı kaynak basıldı. Konyalı tarafından 1940-1941 tarihlerinde yapılan albüm ve daktilo metninden yararlanarak hazırlanan kitap, Mimar Sinan'ın İstanbul'da inşa ettiği cami, mescid, türbe, kütüphane, dârülkurrâ ve mektepleri içeriyor. Eser altı ay öncesine kadar kayıptı İBB Kültür AŞ tarafından kaybolan ya da zarar gören tarihi eserlerle ilgili gerçekleştirilen arşiv çalışmaları sonucu basılan kitapla, bu eserlerin yeniden ihya edilmesi, orijinalleri göz önünde bulundurularak onarımlarının gerçekleştirilmesi amaçlanıyor. Eser altı ay öncesine kadar kayıptı. İBB Kültür A.Ş., gazeteci Faik Şenol'un arşivinde bulunan "İstanbul'da Mimar Sinan Eserleri" başlıklı iki fotoğraf albümü üzerinde çalışırken kayıp çalışmayı gün yüzüne çıkardı. Fotoğrafların altında daktiloyla yazılan bilgiler bulunmasına rağmen, albümlerin kime ve hangi tarihe ait olduğu belirsizdi. Kültür A.Ş. yetkilileri fotoğrafların birçoğunda rastlanan kişiye odaklandı. Kimi zaman elindeki kâğıda not alan, kimi zaman eseri tetkik eden pardösülü, fötr şapkalı bu kişinin, cumhuriyet sonrası birçok eserin gün yüzüne çıkmasını, kurtarılmasını ve tanıtılmasını sağlayan Konyalı olduğu tespit edildi. Konunun uzmanları ile irtibata geçen Kültür A.Ş. yetkilileri daha sonra, İstanbul Büyükşehir Belediyesi Atatürk Kitaplığı'nda bulunan B/33 numaralı Mimar Sinan'ın Eserleri adlı 473 varaklık yayımlanmamış bir çalışmaya ulaştı. Albümde yer alan fotoğraflar ve Atatürk Kitaplığı'nda bulunan daktilo metin karşılaştırıldığında dönemlerinin aynı olduğu, metinlerin de albümde bulunan fotoğraflar için hazırlandığı anlaşıldı. Ankara Aydın Sanatçı Girişimi'nden Özgür Gündem'e destek
Aralarında Ahmet Telli, Mahmut Temizyürek, Şükrü Erbaş ve Sibel Özbudun gibi yazar, şair ve akademisyen Özgür Gündem'in kapatılması ve gazetecilerin darp edilerek gözaltına alınması sonrasında Ankara Aydın Sanatçı Girişimi imzasıyla bir basın açıklaması düzenlediler. Şair Ahmet Telli'nin söz aldığı basın açıklaması şöyle: 15 Temmuz darbe girişiminden hemen sonra alınan önlemler ve uygulamalar karşısında bizim de sorularımız çoğaldı. Darbeye karşı alınan önlemlerin giderek kapsamının genişleyeceğini, emek ve demokrasi güçlerinin saldırı tehdidi altında olduğuna ilişkin kaygımız ne yazık ki gerçekleşiyor. 16 Ağustos 2016 tarihinde Özgür Gündem Gazetesi mahkeme kararıyla kapatıldı. Gazete binasının basılarak, 24 basın emekçisi darp edilerek gözaltına alındı. Gerçeklerin karanlıkta kalmaması için canını dişine takarak haberlerini halka ulaştıran Özgür Gündem Gazetesine yönelik bu düşmanca tutumu protesto ediyoruz. Özgür Gündem Gazetesine yönelik saldırı darbenin başka biçimiyle sürdüğünün de kanıtıdır. Basın özgürlüğüne yönelik bu saldırı gündelik hayatlarımızı da tehdit etmektedir. Basının özgür olmadığı bir ülkede demokrasinin kırıntısından bile söz edemeyiz. Darbe devam ediyor! İster askeri ister sivil olsun tüm darbeler öncelikle basını susturmak, kapatmak, sansürlemek ya da etkisizleştirmek isterler. Çünkü iktidarlarının sürekliliği için gerçeklerin açığa çıkmasına değil karanlıkta kalmasına ihtiyaçları vardır. GERÇEK İNATÇIDIR BİZ GERÇEĞİ BİLİYORUZ SUSMAYACAĞIZ.ANKARA AYDIN SANATÇI GİRİŞİMİ Ahmet Telli, Aydın Çubukçu, Şükrü Erbaş, Mahmut Temizyürek, Ali Balkız, Fatin Kanat, Celal İnal, Mehmet Öz, Adnan Caymaz, Temel Demirer, Sibel Özbudun, Yılmaz Demiral, Mehmet Özer, Bora Balcı, Oktay Etiman, Mahmut Konuk    Fotoğraflar: Mehmet Özer İşte, Oğuz Atay’ın hayatı ve kaleme aldığı şahane 7 kitap!
Oğuz Atay‘ın hayatından kesitleri ve kaleme aldığı kitapları sizin için derledik. Oğuz Atay kimdir? 1934’te İnebolu’da doğdu. Ankara Maarif Koleji’ni, İTÜ İnşaat Fakültesi’ni bitirdi. 1960’ta İDMMA İnşaat Bölümü’nde öğretim üyesi olarak çalışmaya başladı. Tutunamayanlar’ı yayımlamasının (1971-1972) ardından, önemli bir tartışmanın odağında yer aldı. TRT 1970 Roman Ödülü’nü kazanan Tutunamayanlar’ı kısa bir süre sonra, 1973 yılında Tehlikeli Oyunlar adlı ikinci romanı izledi. Hikâyelerini Korkuyu Beklerken başlığı altında topladı. 1911-1967 arasında yaşamış hocası Prof. Mustafa İnan’ın hayatını romanlaştırarak Bir Bilim Adamının Romanı’nı yazdı. Oyunlarla Yaşayanlar adlı tiyatro eseri Devlet Tiyatrolarında sahnelendi. Atay 13 Aralık 1977’de, büyük projesi `Türkiye’nin Ruhu`nu yazamadan hayata gözlerini yumdu. 1- Korkuyu Beklerken – İletişim Yayınları  2- Eylembilim – İletişim Yayınları  3- Tehlikeli Oyunlar – İletişim Yayınları  4- Oyunlarla Yaşayanlar – İletişim Yayınları  5- Bir Bilimadamının Romanı – İletişim Yayınları  6- Tutunamayanlar – İletişim Yayınları  7- Günlük – İletişim Yayınları  Kaynak: Edebiyat Haber ‘A Star Is Born’, 30 yıl sonra Lady Gaga’yla yeniden çekiliyor
Judy Garland’ın yıldızlaştığı filmlerden biri olan ve en son 1976’da farklı kadroyla izleyiciyle buluşan ‘A Star Is Born’ (Bir Yıldız Doğuyor), 30 yıl aradan sonra Lady Gaga ve Bradley Cooper’lı kadrosuyla yeniden çekilecek. Filmin 1954’te çekilen versiyonundan bir kare. (James Mason ve Judy Garland) ‘Bir Yıldız Doğuyor’, ‘yıldız’ olma hayalleriyle Hollywood’un kapısını aşındıran genç bir kadının, kendisine ‘yardım’ eden ünlü bir sinema oyuncusuyla tanışmasının ardından başından geçenleri anlatıyor. Müzikal-dram türündeki film, genç kadının kariyerinde hızla yükselmesiyle eş zamanlı olarak, alkol problemi olan ünlü oyuncunun dramatik bir şekilde ‘yıldızının sönmesi’ hikayesi üzerine kurulu. ‘1937, 1954 ve 1976’da üç kez çekilmişti’ Sinema seyircisiyle ilk kez başrollerinde Janet Gaynor ve Fredric March’ın olduğu 1937 tarihli yapımla tanışan Bir Yıldız Doğuyor, Judy Garland ve James Mason’lı kadrosuyla 1954’de yeniden çekildi. Film, Barbra Streisand ve Kris Kristofferson’la 1976’da da bir kez daha seyirciyle buluşmuştu. Başrolde Lady Gaga ve Bradley Cooper ‘Bir Yıldız Doğuyor’un, tam 30 yıl sonra yeniden çekilmesi kararlaştırıldı. Sinemaseverleri heyecanlandıran haberi, Lady Gaga Twitter hesabından duyurdu: “Yönetmen ve oyuncu Bradley’in yeni projesinde yer alacağım için mutluyum. O zeki ve vizyoner bir sanatçı.” Im elated to be directed by & starring w/ Bradley in this project. He's a brilliant visionary artist. #AStarIsBorn#AStarIsBornCooperGaga   Warner Bros şirketinin yapımını üstleneceği filmde başrolleri şarkıcı Lady Gaga ve Oscar’lı aktör Bradley Cooper paylaşacak. Cooper, filmin yönetmenliğini de yapacak. Filmin çıkış tarihiyle ilgili henüz açıklama yapmazken, filmin 2017’de vizyona girmesi bekleniyor. Gaga, film için yeni şarkılar ve koreografiler hazırlayacak. Deja vu hissinin gizemi çözülüyor
YUSUF CEM DURAKCAN Yeni bir yere gittiğinizde ya da bir olay yaşadığınızda, sanki o anı daha önce de yaşamışsınız ya da o yeri daha önce görmüşsünüz gibi hissettiniz mi? Birçok insan hayatının bir anında, tüyler ürpertici bu deja vu hissini tecrübe etmiştir. Yeni yapılan bir çalışmada da, bu hissin sebebi bir miktar daha aydınlatılmış olabilir. Daha öncelerde, deja vunun, beynin oluşturduğu yanlış hatıralardan ortaya çıktığı düşünülüyordu. Fakat İngiltere’de bulunan University of St Andrews’den araştırmacı Akira O’Connor, daha önceki bildiklerimizin yanlış olduğu önermesinde bulunuyor. Deja vunun tam anlamıyla nasıl meydana geldiği, deja vunun kısa süreli olması ve tahmin edilemez doğasından dolayı henüz tam olarak çözümlenmiş değil. Bu sorunun arkasından dolaşmak için de O’Connor ve beraberindeki araştırmacılar, deja vu hissini laboratuvarda tetiklemenin yolunu buldular. Araştırma takımı, sahte hafızayı tetikleyen standart bir yöntem kullandı. Bu yöntem içerisinde, deneye katılan bireye bazı birbiriyle alakalı kelimeler söyleniyor. Örneğin; yatak, yastık, gece, rüya gibi. Fakat bu kelimelerin birbirleriyle bağlantısı söylenmiyor. Yani verdiğimiz örnekte bu bağlantı ‘uyku’. Daha sonra kendisine söylenen kelimeler üzerinden test yapıldığında, katılımcı kendisine ‘uyku’ sözcüğünün de söylendiğini düşünüyor ve sahte hafıza oluşturuyor. Deja vu hissini yaratmak için de O’Conner ve beraberindeki araştırmacılar, önceki paragraftaki örnek verdiğimiz kelimeleri söyledikten sonra yaptıkları testte ilk olarak katılımcılara ‘’u’’ harfiyle başlayan bir sözcük duyup duymadıklarını sordular. Gönüllüler bu soruyu ‘hayır’ olarak cevapladılar. Bu durumdaki katılımcılara ‘uyku’ sözcüğünü duyup duymadıkları sorulduğunda, uyku sözcüğünü duymadıklarını hatırlayabildiler. Fakat aynı zamanda da, sözcük oldukça tanıdık geldi. O’Connor’a göre; katılımcılar oldukça garip bir deja vu hissini tecrübe ettiklerini rapor ettiler. Çalışmaya katılan 21 gönüllü, tetiklenmiş deja vuyu tecrübe ederken, araştırmacılar da bu katılımcıların beyinlerini fMRI kullanarak taradılar. Normalde deja vu sırasında beynin hafıza ile ilgili bölümlerinin, örneğin hipokampusün, aktifleşmesi beklenir. Fakat sonuçlar pek de beklendiği gibi değildi. Bulgulara göre; deja vu hissini tecrübe ederlerken, katılımcıların beyinlerinin karar verme mekanizmalarına dahil olan ön bölümleri aktifleşti. Bulguları yorumlayan O’Connor’a göre; beynin ön bölümleri hafızalarımızı kontrol ediyor ve eğer bir çeşit hafıza hatası varsa, yani halihazırda tecrübe ettiğimiz durum ve tecrübe ettiğimizi düşündüğümüz durum arasında çelişki varsa sinyaller gönderiyor olabilir. University of Western Ontario’dan Stefan Köhner’e göre; bu, deja vu sırasında beyinde bir çeşit uyuşmazlık çözüm sisteminin işlediğini gösteriyor olabilir. Eğer bulgular doğrulanabilirse, araştırmacılar, deja vunun beyin hafıza kontrol sisteminin iyi çalıştığının bir işareti olduğunu düşünüyorlar. Araştırmanın bulguları, yaşlanmanın hafıza üzerindeki etkileri ile ilgili bilinenlerle de örtüşüyor. Deja vu genel olarak genç insanlarda görülür ve hafızanın kötüleştiği ileri yaşlarda canlılığını yitirir. O’Connor’a göre; yaşlandıkça genel kontrol sistemi kötüleşiyor ve dolayısıyla da hafıza hatalarının işaretlenmesi zorlaşıyor. Fakat aynı zamanda da, deja vuyu genç yaşta olmalarına rağmen tecrübe etmeyen bireylerin daha iyi hafızaya sahip oldukları düşünülebilir. Yani eğer hafıza hataları yapmıyorsanız, deja vuyu tetiklemeye de ihtiyacınız yok. Henüz deja vunun yararlı olup olmadığı tam olarak bilinemiyor. Deja vu hissi, insanları daha temkinli bir hale getiriyor olabilir ve beynimiz hafızamıza aslında çok da güvenmememiz gerektiğinin işaretlerini veriyor olabilir. Fakat henüz bu konuda yeterli delillere ulaşılabilmiş değil. Yaşama sanatın ölümünü
İstanbul Büyükşehir Belediyesi, hükümetin olağanüstü hal ilanının ardından yayınladığı 667 No’lu Kanun Hükmünde Kararname’ye dayanarak İBB Şehir Tiyatroları’nda görevli 6 tiyatrocuyu açığa aldı. İçlerinden bir kısmının hayatları militarizme karşı mücadeleyle geçmiş solcu, demokrat sanatçıları dinci darbenin içine sokuşturma gayretleriyle, üstelik yandaş medya aracılığıyla fetöcülükle suçlandılar. Performans düşüklüğünü sebep olarak gösterilip tiyatroda çalışan oyuncular ise işten uzaklaştırıldılar. Bu kişilerin çoğunu tanırım ve geçmiş döneme bakıldığında bir dönem içerisinde birden çok oyuna emek verdiklerini de bilirim. İstanbul Kadıköy Lisesi Okul Aile Birliği, Genco Erkal’ın “Güneşin Sofrasında Nazım ve Brecht” oyununu güvenlik gerekçesiyle iptal etti. Genco Erkal gazetemizde çıkan açıklamasında darbe gerekçe gösterilerek muhalif seslerin susturulması mı esas amaç diye soruyor, “...tiyatrodan korkmak, yasaklamak değil, tam tersine sanatın birleştirici gücünden yararlanmalıyız,” diyor. Kaldı ki sanatın kendisi varolan her türlü erke, otoriteye karşıdır. Sanat zaten muhaliftir. Otoriteye biat eden üretimden sanat çıkmaz. Neoliberal politikaların hüküm sürdüğü milliyetçi, dini, mezhepçi motiflerle bezenmiş baskı stratejisi çemberindeki sanat; yaşama şansı bırakmayan bir otoritenin ancak dayatması olabilir. Ne yazık ki Türkiye, muhalif sanatçılara, gazetecilere, siyasetçilere yer açmayan, yaşama şansı bırakmayan bir otoritenin dünyada simgesi haline gelmiştir. O halde yapılması gereken: “İnsana yaşadığı koşullar biçim veriyorsa, o zaman insan yaşadığı koşullara biçim vermelidir” (Marx, Kutsal Aile). Anlaşılan odur ki: Şehir Tiyatrolarında yaşananlar yalnızca o arkadaşlarımıza yapılmış anlamını taşımıyor, aynı zamanda bu saldırılar ‘şimdilik’ uygulamanın dışında olan insanlara da ders olabilmesi için gözdağı olarak okunmalı. Dikkat! Şimdilik. Kişi veya kurumlara otoritenin bu fiziki dayatması; dışında kalanlara da ruhsal baskı olarak yansımakta. Korku ve sindirme. Godard’ın 1993 yapımı kısa filmi ‘Seni Selamlıyorum Saraybosna’nın metninden: Bir bakıma, korku, Tanrı’nın kızıdır, hayırlı cuma gecesi kurtarılan. Güzel değildir; aşağılanır, lanetlenir ve herkes onu reddeder. Ama yanlış anlaşılmasın, korku tüm fanilerin ızdırabına dadılık eder, insanlık için aracıdır. Zira, bir kural vardır, bir de istisna. Kültür kuraldır ve sanat istisnadır. Herkes kuralı konuşur: Sigara, bilgisayar, tişört, tv, turizm, savaş. Kimse istisnayı konuşmaz. O konuşulmaz, yazılır: Flaubert, Dostoyevski./ Bestelenir: Gershwin, Mozart./ Resmedilir: Cézanne, Vermeer./ Filme çekilir: Antonioni, Vigo. Ya da, yaşanır ve yaşama sanatı haline gelir: Srebrenica, Mostar, Saraybosna. Kural, istisnanın ölümünü istemektir. Böylece kültürel Avrupa’nın kuralı, hâlâ serpilen yaşama sanatının ölümünü örgütlemektir. (Bozguncu ve Göçebe: Jean Genet, Elif Demirkaya) Ülke kaosa doğru sürüklenirken kültürel Türkiye’nin kuralı da, ne yazık ki sanatın ölümünü örgütlemek oluyor. Oysa ki, hayatı bütün formlarıyla bastırılan bir toplumda deneyimi var olan bu düzene karşıt biçimde yeniden inşa etmek olmalıdır. Sanatçı çağına tanıklık ederken, özgürlüğünü ve etkinliğini kontrol altına almaya çalışan sisteme, kendisine ve topluma dayatılan yaptırımlara karşı yıkıcı ve muhalif bir tavır sergilemek, tiyatrodan, müziğe, resimden, heykele, fotoğraftan, grafittiye, şiirden edebiyata kadar her biçimiyle toplumda değişim yaratılabilmek için örgütlenmek zorundadır. Ancak, artık sanatçıların yalnızca kendi aralarında örgütlenerek eserleriyle bağ kurmaya çabaladığı toplumdan kendini soyutlaması değil, fiziki olarak karşılıklı bilgi paylaşımı ve empati birlikteliğiyle bir örgütlenme modelini geliştirmesi gerekiyor. Tartışılacak bir öneri; Sanatı kendi dışındaki şeylerden bağımsız bir yapı gibi görmemek, belki de sanatı zanaatten ve el sanatlarından ayırmamak gerekiyor. Heykeltraşlar taş ustalarıyla, marangozlarla, ressamlar boyacılarla vb aynı çatı altında çoğalmasından bahsediyorum. Ki; bugün tiyatroculara ve diğer sanatçılara yapılan baskıları toplum sessiz bir çoğunluk olarak izlemesin ve aynı şekilde sanatçılar da baskı ve şiddete maruz kalan toplumdan kendilerini atölyelerine kapatarak egosantrik hazlarıyla eğleşmesin. *** Sanatçı çağına tanıklık ederken, özgürlüğünü ve etkinliğini kontrol altına almaya çalışan sisteme, kendisine ve topluma dayatılan yaptırımlara karşı yıkıcı ve muhalif bir tavır sergilemek ve toplumda değişim yaratılabilmek için örgütlenmek zorundadır. Ey siyasiler! Konsere gidin strese girmeyin
BARIŞ AKPOLAT barisakpolat@gmail.com Ben ve çevremdeki herkes ezelden beri konserden zevk alır. Evet konser sorunludur, ses düzeni sıkıntı olabilir, havasızlık kapalı mekandaki en büyük sorunu yaratabilir veya solist o gün formunda değildir detone olur filan. Fakat gerek sosyalleşme gerekse fazla enerjiyi atma hadisesi her şeye değer. 1998’de gidip hayatımda enseme ilk polis copunu yediğim Slayer konserinden (sormayın o gün oradaki hiçbir metalci neden dayak yediğini bilmiyor) tutun da Dorock’ta Murder King’i kahvaltıya kadar coşarak izlediğimiz ya da Ceylan Ertem’in herhangi bir konserinden aynı keyfi aldım. Mutlu oldum en önemlisi. Çünkü kim çalarsa çalsın müzisyenden izleyiciye, izleyiciden de sahne üstündeki sanatçıya o anda geçen bir his, bir ruh vardır. Her zaman yas dönemlerinde -ki memlekette yas dönemi maalesef bol- neden müziğin sesi kısılır hiç anlamazdım. Sonra gazetelerde yazmaya başlayınca bu konuya fazlaca eğilmişliğim vardır. “Müzik sadece eğlence değildir” deyip durduk uzun süre, hala da devam ediyoruz. Gelelim girizgah sebebime. Avusturalya’da 1000 kişi üzerinde yapılan bir araştırmaya göre düzenli konsere giden insanlar gitmeyenlere göre daha mutluymuş. Deakin Üniversitesi’nin yaş ortalaması 56 olan 1000 kişiyle telefon aracılığıyla yaptığı bu araştırmada dans etmek veya konsere gitmek gibi müzikal deneyimleri yaşamak için evinden sokağa adım atanlar daha mutlu. Müzik vasıtasıyla sosyalleşenlerin ruhsal denge olarak daha iyi durumda olduğu önemli bir detay. Çünkü müzik sizi başka bir yolculuğa çıkartır. Bunu gayet iyi biliyorum. Kendimden biliyorum en azından. Bu arada araştırmada müzisyenlerin, dinleyenler kadar iyi ve uzun bir ömür geçirmedikleri de ortaya çıkmış. Bu son cümle üzdü. Müzisyenlerin hayatı gerçekten zor. Kısacası müzik ruhunuzu yükseltir, tüylerinizi ürpertir, sizi diri tutar, stresinizi alır hareket ettirir. Buradan tüm politikacılara sabah, öğle, akşam aç karnına güzel müzik yazıyorum. Strese girmeyin sonra bizi de çok strese sokuyorsunuz. ***Luhrmann'dan 70'lere yeni dokunuş Bu yılın müzikal anlamda bence en üzücü sanatsal olaylarından biri Vinyl adlı dizinin ilk sezon sonunda kepengi indirmesiydi. Çekimlerinden konularına, konuklarından kurgusuna hastasıydım. Müzik sektörünün 1970’lerdeki durumuna, hiphop’un doğuşunu, soul’un ana akımı ele geçirmesine şahitlik ediyorduk. Fakat dizi, harcanan parayı karşılamadığı için yayından kaldırıldı. Baz Luhrmann ise bu sırada 1970’lere ışık tutan başka bir diziyle karşımıza çıktı. Vinyl’den daha kolay izlenebilir bir dizi ‘Get Down’. Netflix yapımı olan dizi disko, hiphop gibi türlerin yükselişini anlatıyor. Dizinindanışman kadrosundaysa hiphop dendiğinde akan suları tek kelimeyle durduran Nas ve Grandmaster Flash var. Daha ne olsun. İzleyin beğeneceksiniz. Bu arada 1970’lerdeki bu yükselişi görmemek için kör olmak lazım. Önümüzdeki yıllarda İspanyol paçalar ve Tarık Akan favorileri tekrar moda olursa şaşırmam.  Nilay İşlek X-Photographers'a kabul edilen ilk Türk kadın fotoğraf sanatçısı oldu
Fotoğraf sanatçısı Nilay İşlek, Fujifilm’in X serisi fotoğraf makinelerini kullanan dünya çapındaki seçkin fotoğrafçılar arasında yerini aldı. Türkiye’deki 5 erkek fotoğrafçının ardından çalışmaları X-Photographers sitesinde sergilenmeye değer bulunan Nilay İşlek’in, şehrin içinde, günlük yaşama dair 33 adet sokak fotoğrafı sergileniyor Fotoğrafıçılığa dair bakış açısını "Gezmek, görmek kişinin görsel belleğini, bakış açısını, üretkenliğini geliştiren bir eğitim gibidir. Gezen kişi, yaşama dair sorgulamalarını yapar, birikimini sağlar. Fotoğraf sanatını da bu işe dahil ettiğimizde, bakmak ve görmenin farkındalığını yaşarız. Hem gezgin, hem fotoğrafçı olarak yollardayım” cümleleriyle ifade eden İşlek, 33 adet seçilmiş fotoğrafıyla X-Photographers’a kabul edilen ilk Türk kadın fotoğrafçı oldu. Fujifilm’in X-T1 ve XT10 fotoğraf makineleriyle 18-55mm 18-135 ve 18 mm objektifleriyle fotoğraflarını çeken Nilay İşlek, ağırlıklı olarak günlük yaşamın içindeki sokakları fotoğraflıyor. X-Photographers’ta yer alan fotoğraflarının çoğunluğunu da Paris, Moskova, Amsterdam, Roma ve Türkiye’de çekti. Bir fotoğrafçı için ekipmanın çok önemli olduğunu belirten Nilay İşlek, “Fujifilm X seri ile karşılaştıktan sonra günlük fotoğraf üretimim daha kaliteli hale geldi. Makineler, uygun boyutları sayesinde bir uzvum olarak benimle bütünleşti. Bunların yanı sıra makine gövdesinin nostaljik dizaynı sayesinde fotoğraf çekmek teknik yanları dışında keyif alma duygumu da tatmin ediyor ve beni sokaklarda daha özgür kılıyor” diyor. Fujifilm’in dünya çapında yarattığı oluşuma dahil olan sayılı kişilerden biri olduğu için çok mutlu olduğunu belirten Nilay İşlek, Türkiye'den seçilen ilk kadın fotoğrafçı olmaktan da gurur duyduğunu sözlerine ekliyor.  Beethoven ödülünü Tenor Arda Doğan kazandı
Emel Karaköse Pakistan sinemasında
Mediha Didem Türemen, Albertina Müzesi’nde
Wilma Elles’in Erdoğan savunması Almanya'da tiye alındı
Bon Jovi’den yeni albüm Ekim’de geliyor
Seriye ek bir fragman daha geliyor
Harry Potter hayranlarına ‘asa yasağı’ tartışması
İngiltere’de ‘gerçek cadılar ve büyücüler’ için asa satan bir dükkanın Harry Potter hayranlarının alışveriş yapmasını yasaklamasıyla başlayan tartışmaya, serinin yazarı J. K. Rowling de katıldı. Rowling, attığı ‘Satılanların gerçek asa olduğunu düşünmüyorum’ tweetiyle tepkisini gösterdi. Huddersfield kentindeki dükkanın sahibi Richard Carter, geçen hafta Harry Potter hayranlarına ‘savaş açmıştı.’ Dükkanında çeşitli ağaçların ham maddelerinden yapılan ve farklı sihirsel özellikler taşıyan asalar satan Carter, bunların kötü güçlerden korunmak ve iyi şans getirmesi amaçlı kullanıldığını savunuyor. Carter, pek çok ‘gerçek cadı ve büyücünün asa seçmek üzere dükkana geldiğini‘ söyleyerek, Harry Potter hayranlarına ‘yasak getirmişti. Rowling’in yorumu üzerine konuşan Richard Carter da söylediklerinin çarpıtıldığını iddia etti. Carter ‘Harry Potter hayranlarının dükkana gelmesini yasaklamadığını ancak asaları oyuncak olarak gören kişilere satmayı düşünmediğini’ belirtti. Dükkan sahibi ayrıca Harry Potter filmlerinden ilham alıp kendi ruhsal ve sihirli yolculuklarını başlatmak isteyen kişilere kapısının her zaman açık olduğunu da ekledi. Yel değirmenleri ve devler
Yeni “Don Kişot”ların yazılması gereken bir çağdayız, kimse Cervantes gibi şövalyeyi delirten bu dünyayı olumlamak isteyen şeyler yazmıyor, yazmak istemiyor. Ya o yel değirmenleri, Don Kişot’un gördüğü gibi gerçekte devler olsaydı, Max Frisch’in dediği gibi gülünecek bir şey kalmazdı o zaman. Şimdi tam tersi, herkesin yel değirmeni olarak gördüğü şeylerin gerçekte devler olduğunu anlıyoruz. Aslında bu da bir gülme nedeni değil mi, devler üzerimize doğru yürürken, bizim onları kendi halinde yel değirmenleri sanmamız. Düşünsene, daha yeni, F16’lar Meclis’i bombalamış, her yer tozduman ve biz hayata kaldığımız yerden devam ediyoruz. Her şey o kadar gerçeküstü ki, olumlanabilecek bir gerçekliğin olmaması, delirip delirmediğimizi anlamamızı da engelliyor. Çok sonra çıkacak bütün bunların acısı. Geçenlerde yolum Beyoğlu’na düşmüştü, İstiklal Caddesi’nde yürürken ilk gençlik yıllarıma döndüm, bu caddede dinlediğim müzikleri, kitapçıları, dostları, aşkları hatırladım… İçinde istediğiniz her rolü oynayacağınız bir film seti gibiydi Beyoğlu. Girdiğiniz her ara sokakta, gerçekte daha önce binlerce kişi tarafından keşfedilmiş şeyleri, ilk defa görüyormuş gibi bir coşkuyla yaşayabilir, kendi hayal dünyanızda onu eşsiz bir şeye dönüştürebilirdiniz. Şimdiyse posası çıkartılmış gibi bir hali vardı, yenmiş ve kabuğu tükürülmüş pis bir şeydi. İstiklal Caddesi’ne bakarak yaşanan toplumsal değişimi görmek mümkündü. Edebiyattan sinemaya geldiğimiz noktayı özetliyordu bu cadde, büyü bozulmuştu, gördüğünüz her şey gördüğünüzden ibaretti ve korkunçtu, Cumhurbaşkanı’nın tabiriyle ucube… Bu ucubeye bakıp kahrolmak ya da tiksinmek yerine, şaşkın bir halde, sanki yabancı bir ülkedeymişim gibi incelemeye koyuldum. Bir dostum, bunun mahsustan yapıldığını, herkesi çıkmaya zorladıktan sonra yeni baştan, kendi anlayışlarına göre imar edeceklerini ve başka bir rant kapısı yaratacaklarını söylemişti. Nasıl ki Paris’ten başka bir Paris yaratamazsanız, Beyoğlu’ndan da başka bir Beyoğlu yaratamazdınız, başka bir şey yaratırdınız ve bu Beyoğlu olmazdı artık. Beyoğlu, can çekişen, ölmek üzere olan biri gibi görünmüştü gözüme o gün. Girdiğim sokaktaki merdivenlere oturup eski günleri yâd ederken, üniversitede Beyoğlu’ndan ve Beyoğlu’ndaki hayattan nefret eden bir arkadaşımı hatırladım. Burasının bir çürüme yeri olduğunu ve devrim olunca ilk işin burayı yerle bir etmek olduğunu söylemişti. Ona itiraz ederken söylediğim şey, ikimizin devrimden anladığı şeyin farklı olduğuydu, ben bütün ülkenin kitapçıları, sinemaları, tiyatroları, kafeleri, sahip olduğu bütün güzellikleri ve verdiği özgürlük hissiyle İstiklal Caddesi’ne dönüşmesini istiyordum. Şimdi o arkadaşım, Beyoğlu’nun bu hâlini görünüp seviniyor mudur bilmiyorum, ama o zamanlar söylediği sözlerinin, şimdiki iktidarın ve ona oy verenler arasındaki bazı kişilerin hissiyatıyla örtüşüyor olması, meselenin gerçekte başka olduğunu düşündürtüyor bana. Bu toprakların derinliklerine işlemiş haset ile açıklayabilir miydik bu olup biteni? 6-7 Eylül Olayları’nda hiç haset yok muydu mesela, o güzelim evleri, dükkânları yakıp yıkarlarken?.. Melanie Klein, psikanalizin temel yapıtlarından “Haset ve Şükran”da, hasetin oluşumunda bebeğin ihtiyaçlarının yeterince karşılanamamasının etkili olduğunu, iyi olan ilksel nesneyi, yani “iyi meme”yi içselleştiremediği için çocuğun zulmedilme kaygısının acısıyla başedemeyişindeki zorlukları anlatır uzun uzun. Türkiye’deki modernleşme süreci, “iyi meme” olamadı herkes için, eksikti, hatalıydı, eşitsizdi. Sitüasyonistlerin yazdıklarından biliyoruz ki, kapitalizm, tam da “haset” denilen bu yıkıcı duyguyla işini görüyor, tüketimi kışkırtıyor, gönüllü köleliği ve vahşi rekabeti mümkün kılıyordu. Vaneigem, “olumsuzun dolayımı” diyordu buna; “başkalarının mutluluğuna” ve kendi mutsuzluğuna derin bir inanç, “kıskanıyorum, öyleyse varım…” Muhafazakârlık ve kapitalizm, tam da bu yıkıcılıkta buluştu, hasetle sarıldılar birbirlerine, altı market, üstü ibadethane olan bir AVM’ye dönüştürüldü ülke. Entelektüellerin yerini komplo teorisyenleri aldı, darbe girişimi bile siyaset bilimi ya da sosyolojiyle değil, ezoterizmle açıklanır oldu. Bence yeni “Don Kişot”ların yazılması gereken bir zamandayız, tersinden, yel değirmenleri olarak görülen şeylerin gerçekte devler olduğunu anlatan… BirGün'lük Festival'e üçüncü sahne sürprizi
Sanat Çalıştayı
CHP'nin İzmir-Seferihisar'da düzenlediği Türkiye Sanat Çalıştayı 11 Ağustos günü Genel Başkan Kemal Kılıçdaroğlu'nun tam gün katılımı ve zarif, içten, donanımlı yaklaşımının öncülüğünde umut verici geçti. Davetine kıvançla icabet ettiğim Prof. Dr Onur Bilge Kula ile PEN üyesi İzmir millevekili Zeynep Altıok çeşitli bilgi, görüş, eleştiri ve önerileri titizlikle not aldılar. (Adı burada geçmeyen herkesten özür dilerim.) "Sanatçı özgürlüğünün önemi büyük," diyen Genel Başkan Kılıçdaroğlu "Geldiğiniz için teşekkür ederim," dedi. "Özgürce, kendiniz olarak öneri ve katkılarda bulunmanız çok değerli." CHP Kültür-Sanat Platformu Başkanı Prof Dr Onur Bilge Kula şöyle dedi: "CHP bir Özgürlük ve Demokrasi platformu olarak gelişmeye en açık, en uygun parti." Evsahibimiz Seferihisar Belediye Başkanı Tunç Soyer "Hoş geldiniz," dedi. "Burası, yeni keşfedilen antik kent Teos, sanatçıların ilk örgütlendiği yermiş." Basına açık bu açılış konuşmalarını Karşıyaka Belediyesi Oda Orkestrasından bir grubun müzik ziyafeti izledi. Başlı başına bir kurum olan Doğan Hızlan "Siyasetin sanata eğilmesini olumlu buluyorum," dedi. Sanat ve sanatçı özgürlüğünün önemini vurgulayan Hızlan sanatçının parti üyesi olmasının kısıtlayıcı olabileceğini belirtti. Cumhuriyet Kitap Eki Genel Yayın Yönetmeni Turhan Günay "Şikayet yerine katkı zamanı," dedi. "Dogmatizmi sanatla aşabiliriz," diyen Yusuf Belli sanatla demokrasinin birlikte gelişebileceğini vurguladı. Türkiye Yayıncılar Birliği Başkanı Metin Celal: "29 yayınevi kapatıldı. OHAL bağlamında halk kütüphanelerinden 29 yayınevinin kitapları toplatılıyor. CHP'de her sanat alanıyla ve yayıncılıkla ilgili birer milletvekili ilişki sorumlusu olabilir." "Yerel yönetimler kaliteli film dağıtım ağı oluşturabilir," diyen Vecdi Sayar şöyle sürdürdü: "Danışma ve izleme mekanizması oluşturabilir. Merkezi bir mekanizma hizmet verebilir. Kentlere özgü kültür etkinlikleri düzenlenebilir. Standart festival ilginç olmuyor. Cannes küçük bir kent ama dünyaca ünlü oldu." AKP'nin laikliği çiğneyip kendi din anlayışını dayattığını belirten Erediz Atasü "Laiklik ve dil devrimine sahip çıkmalıyız," dedi. "Belediyeler üzerlerinde görüş birliği sağlanmış yazarların doğum-ölüm günlerinde kitaplar dağıtabilir, etkinlik düzenleyebilir." Ahmet Ümit yerel yöneticilerin sanat alanında daha donanımlı olması gereğini belirterek danışmanlarla çalışmaların daha verimli sonuçlara yol açacağını vurguladı. Adnan Binyazar Köy Enstitüleri örneğine dikkat çekti, kurumlaşmanın önemine değindi. "AK Parti hükümetlerince 70 galeri kapatıldı," diyen Mehmet Aksoy "200 kadar heykel kaldırıldı," diye ekledi: "Devlet Resim Heykel Sergisi yok edildi. Sanatın altyapısını baştan düzenlemeliyiz. Sanatçı partili olur, ama emir alıp eser vermez. Heykel normal evde yapılamaz. Genç heykeltıraşlara yer sağlanmalı. Ayrıca, akademi gerekir, fakülte yanlıştır. İki dil bilip profesör olan ama heykel yapamayanlar var! Oysa tüm dünyada usta heykeltıraş profesör olarak alınır. Yerel yönetimler Danışman Sanat Kurulları kursun. İhale saçmalık: Benim yapacağım heykel için üç kişi ihaleye katılıyor!" "Toplumu yeniliklere alıştırmalıyız," diyen Zafer Gençaydın şöyle sürdürdü: "Bir ulusun tarihsel yaşı, bir de kültürel yaşı olur -kaç sanatçı varsa o kadar kültür yaşı vardır. Bilime yapılan yatırım kadarı sanata yapılmaz ise çok yönlü gelişme olamaz. "Sağlam savunma hattı oluşturmalıyız," diyen Orhan Alkaya "Nostalji ile sınırlı kalmayalım; yeni hamle sırası," dedi. "Tiyatro binaları ne yazık ki bilgili olmayanlarca yapılıyor. Uzmanlar kriterleri belirlemeli, uygun ana yapı oluşturulur. Bölge konservatuarları açmak gündeme alınmalı. Gelecek ufkumuz ile savunma hattımız aynı anda savunulabilir." Yücel Erten "Bu çalıştayda söylenenler kitaplaştırsa daha yararlı olur," dedi. "İnsana yatırım bağlamında sorunların öncelik sırası hazırlanmalı, takvimli adımlar atılmalı. Kalıcı sanat kurumları oluşturmak sosyal-demokrat belediyelerin temel görevi. Bilim ve sanat özgürdür, özerklik gerekir, yerel yönetimlerde de." TOBAV Başkanı Mehmet Yılmaz: "Mersin’de DOB (Devlet Olera ve Balesi) açılınca şehir canlandı, gelişti. Antep ya da Van’da DOB açılmalı. Diyarbakır’a da turne yapılmalı; tiyatrolara gitmeli. Cervantes’in dediği gibi: Müziğin olduğu yerde kötülük bulunmaz.” "Güzel Sanatlar eğitimi yeterli mi?" diyen Kaya Özsezgin "Eğitimciler yetiştirilmeli," diye ekledi. "Özerk Sanat Kurumu kurmak gerekli." Gürsel Korat: "Siyaseten bağımsız, çok-alanlı birliktelik gerekir. Okur gruplarına ulaşacak örgütlenme başarılabilir –partiye yük olmaksızın." "Oyuncular Sendikası adına buradayım," diyen Tilbe Saran olumlu örnekler verdi: "Nilüfer Belediyesi CHP’nin başarıları arasında. 99’da Fransa’ya davetli gittiğimde 2.Dünya Savaşı'ndan kalma tabut fabrikasını sanat işliğine çevirmişlerdi. O bölgede oturan herkes orada sanat imkanı bulabiliyordu. O bölgede suç oranı çok düşmüş." İŞTİSAN Başkanı Levent Üzümcü CHP'li belediyeye bağlı olan Bakırköy Belediye Tiyatrosu'nun OHAL döneminde de demokrasi anlayışıyla uyumlu olması gerektiğini belirtti. Şu öneride bulundu: "Twitter’da hesap açılsın: Türkiye'de sanata darbeler oldukça hemen bildirebilelim." Andante müzik dergisi Genel Yayın Yönetmeni Serhan Bali Opera-Bale sanatlarının tüm dünyada kamuca desteklendiğine dikkat çekerek ekledi: "AKM’nin yerine yapılacak opera binası uluslararası yarışma ile kazandırılmalı. Sansür -otosansür orkestralarda bile görülüyor. Fazım Say örneğinde olduğu gibi." "DOB – OHAL bağlamında Kriz Masası oluşturmalıyız," dedi Murat Çidamlı: "Kültürel modelleme çalışmalı yapılmalı. İnsan hakları: çocukların sanat eserlerine ulaşma ve sanat eğitimi alma hakkı olmalı." "Kültüre erişim insan hakkıdır," dedi Eren Aysan: "1982-27. madde. Güvenlik fazla başvurulan bir iptal gerekçesi. Kültür Bakanlığı Avrupa Konseyi'ne bir Kültür Raporu sunmuş ama acaba nasıl bir şey? Edinebilir miyiz?" Mahperi Mertoğlu İstanbul BB Şehir Tiyatroları'nda açığa alınan oyuncuların durumuna değindi, hizmet alımlı 20 oyuncunun çıkarıldığını belirtti: "OHAL ile sınırlı değil. Yönetmelik değişeli durumumuz kötüleşiyor." "PEN Türkiye Merkezi ifade özgürlüğü için çalımayı sürdürüyor," diyen T. Günersel şöyle sürdürdü: "Yerel yönetimler uluslararası değerlerimizle bağlantı kurabilir. CHP'li belediyeler kızlı-erkekli diye dışlanan halk dansları ile İslam öncesi diye sessizce yasaklanan mitolojiye sahip çıkabilir."  "Yerel yönetimler akademik dergi çıkarabilir," dedi Metin Turan: "İlçe örgütleri ve belediyelerde müzik, sanat etkinlikleri, dergi… önemlidir. Tablo, dergi, müzik, heykel… somut adımlar atalım."  Portre fotografçısı Mahmut Turgut "Başkentimizde fotograf müzesi kurulmalı, dedi. "ABD'de 17 bin müze var," dedi Hanefi Yeter; "Türkiye’de ise 200 kadar. Almanya’da bilim-teknoloji müzeleri var, çocuklar için de." "Güzel çevre güzel ruh, güzel hayat demektir," dedi Zafer Gençaydın: "Niteliksiz insanla iyi program kötü sonuç verir, nitelikli insanla kötü program iyi sonuç verir. Türkiye’de bir Çağdaş Sanat Müzesi yok. 600 bin nüfuslu Frankfurt’ta 5, Bükreş’te 3 tane ÇS müzesi var." İbrahim Karaoğlu olumlu bir örneğe değindi: "Çankaya Çağdaş Sanatlar Merkezi'nde Bedri Rahmi’nin 102. doğum yıldönümü bağlamında sergi düzenledik. Başka sergiler de." TÜSAK ile 4+4+4 konularına değinen Ahmet Say "Resim-müzik yalnız ilk üç sınıfta 6-8 yaşlarında var artık," dedi, Kılıçdaroğlu'nun görüşlerini sordu. Sekiz saat süren çalıştay Kemal Kılıçdaroğlu'nun soruları yanıtlaması ve süregelen olumlu enerjisi ile sona erdi: "Sorunları lütfen hemen bildirin, ilgileniriz. Bu buluşmadan, siz sanatçılarla olmaktan onur duydum." Usta portre fotoğrafçısı Mahmut Turgut'un grup resmi bu çok yönlü buluşmadan kalan somut izler arasında yer aldı. Mahmut Turgut'un "Portreler Kataloğu" yayımlanabilirse Türkiye'mizin zengin bir görsel bir tarihi olur. Çankaya Belediyesi'ne somut bir öneri.           Ceza Sziget'i salladı
KÜLTÜR SANAT SERVİSİ 10 - 17 Ağustos tarihleri arasında, Macaristan’ın başkenti Budapeşte'de Tuna Nehri üzerinde yer alan Óbudai Adası’nda gerçekleşen Avrupa’nın en büyük müzik ve kültür etkinliği olan Sziget Festival'inde, geçtiğimiz hafta sonu Europe Stage’in headliner’ı olarak Ceza sahne aldı. Sanatçı konserin açılışını “Ceza Sahası” ile yaptı. Konser için hazırladığı repertuarda “Rapstar”, “Suspus”, “Yerli Plaka”, “Fark Var”, “Holocaust”, “Bir Minik Mikrofon”, “Panorama Harem”, “Ben Ağlamazken”, “Ne De Zor”, “Hasat Zamanı” gibi sevilen parçalarına yer verdi. 1 hafta boyunca 50’ye yakın sahnede yaklaşık 1000 sanatçının yer aldığı muhteşem festivalde dünyanın dört bir yanından gelen 460.000 festivalsever Rihanna, Muse, Noel Gallagher’s High Flying Birds, Manu Chao La Ventura, Oscar and the Wolf, Bastille, Block Party, Sigur Ros, Kaiser Chiefs, Crystal Castles, David Guetta, Jake Bugg, Parov Stellar, Roisin Murphy, Sia, Boys Noize ve daha bir çok sanatçı ile birlikte Ceza’yı seyretme şansı yakaladı.Fotoğraflar: Atıf Ülkü Elton John'dan Türkiye'ye mektup
EXPO 2016 Antalya'da 9 Eylül Cuma günü konser verecek olan dünyaca ünlü şarkıcı Sir Elton John, mektup gönderdi. EXPO 2016 Antalya Ajansı'na gönderdiği mektupta, Türkiye'de yaşananların demokrasi ve özgürlük ortamını bozmaya yönelik olduğunu vurgulayan John, “Türkiye'deki EXPO 2016 Antalya konserimi büyük bir zevkle gerçekleştireceğim" dedi. 22 Nisan'da kapılarını 'Çiçek ve çocuk' temasıyla ziyarete açan Türkiye'nin ilk EXPO'sunda konser verecek olan dünyaca ünlü İngiliz şarkıcı Sir Elton John, Türkiye'nin 15 Temmuz tarihinde yaşadığı olaylara duyarsız kalmayarak bir mektup kaleme aldı ve EXPO 2016 Antalya Ajansı'na elektronik posta ile iletti. 1970'lerden bu zamana kadar 250 milyondan fazla albümü satılan ve gelmiş geçmiş en büyük şarkıcılar arasında gösterilen Elton John, 9 Eylül'deki Antalya konserine çıkacağını söyledi. Mektubunda Türkiye'deki olaylardan üzüntü duyduğunu, yaşananların demokrasi ve özgürlük ortamını bozmak için yapıldığını belirten John, “Türkiye'yi önceki konserlerimden biliyorum, yapılanlar güzelliklerin üzerine gölge düşüremez. 9 Eylül'de Türkiye'deki EXPO 2016 Antalya konserimi büyük bir zevkle gerçekleştireceğim" dedi.YAŞANANLAR 'BAŞ AĞRISI' Türkiye'yi daha önce gerçekleştirdiği konserlerden dolayı çok yakından tanıdığını belirten Elton John mektubunda; yaşananları bir 'baş ağrısı' olarak nitelendirerek olayların Türkiye'nin demokrasi ve özgürlük ortamını bozmaya yönelik yapıldığının farkında olduğunu vurguladı. Olayların Türkiye'nin güzelliklerine gölge düşüremeyeceğini söyleyen Elton John bu nedenle 9 Eylül'de EXPO 2016 Antalya'daki konserini gerçekleştireceğini söyledi. Öykülem'in 5. sayısı okurla buluşuyor
Elvis'siz 39 yıl, Elvis'li 39 şarkı
Marşların ortak dili: Ya hep beraber ya hiçbirimiz!
BURAK ABATAY burakabatay@birgun.net @abatayburak Birleşik Metal İş Sendikası öncülüğünde çalışma yürüten Kemal Türkler Eğitim ve Kültür Vakfı (KETEV) çalışmalarından geçen günlerde çok güzel bir ürün ortaya çıktı: Süleyman İleri’nin şiirinden adını alan ‘Karanfilin Çağrısı’... Birleşik Metal İş Sendikası Genel Merkez binasında kitabın emektarlarıyla bir araya geldik ve kitabı konuştuk. >>Kitabın oluşum fikri nasıl ortaya çıktı? Süleyman İleri: Sınıfsal mücadelemizin tarihsel önem arz etmesi, bugün bir ucundan tutup sürdürmeye çalıştığımız, birleşik mücadelenin yaptığı gibi bunun sanatsal kaygı açısından da benzerlerini duyuyoruz. Biz de şiirlerin tarihsel misyonuna yöneldik. Sanatsal belleğimizi de kaldığı yerden yaşatmanın küçük bir damlası olarak bunu ortaya çıkarmaya çalıştık. 80 ve 90 sonrası da birçok ürün var. Klasikleşecek ürünler de var ama genelde o belleği kaldığı yerden yaşatma kaygısı çıkış noktamız oldu. Temel olan noktaların ilki bu. KETEV olarak biz kültür-sanat yayınları başlığında başladık. Yola bir iddiayla çıktık. Bu süreci devam ettirirken beraberinde de başka ürünler düşünüyoruz. Şimdi bunlardan bahsetmek erken olabilir. Bu işçi öyküleri de olabilir, işçi tiyatroları da, işçi şiirleri antolojisi de olabilir. Bunları güncelleyip sunmayı düşünüyoruz. İşçi sınıfına gönül vermiş her insanın gönlünde Kemal Türkler yatar. Mücadele edenlere çok şey borçluyuz. Çok küçük de olsa dillendirmiş olduk. Onun anısına çıkardık. Umarım bunları çoğaltma olanağını tarih bize sunar. Fahrettin Erdoğan: Sınıf mücadeleleri tarihine baktığımızda sanat, felsefe başka sosyal akımların da sınıf mücadeleleriyle beraber geliştiğini veya gerilediğini görüyoruz. Bu kitabı neden çıkardığımızın cevabını toplumsal süreçle orantısı bakımından örnekleyebiliriz. Acaba metal fırtınanın veya birleşik metal işçilerinin grevlerle ilgili bu ısrarlı, tutarlı süreci olmasaydı bu kitabın ilhamı gelir miydi? Sanatın kendi içinde bile duvarları var kimse kimsenin alanına girmiyor.  >>Kitapta marşlara konu olmuş şiirleri seçerken nelere dikkat ettiniz? Süleyman İleri: Klasikleri edinmeye çalıştık. Dışında bıraktıklarımız olduğunun farkındayız. Onları da zamanla başka eserlerin içerisine alabileceğimizi düşünüyoruz. İç tabanı açısından baktığımızda bir zemin oluşturmayı amaçladık. >>Marşların işçi sınıfı için sahip olduğu önemi nasıl anlamalıyız? Süleyman İleri: Olağanüstü bir dönemden geçiyoruz. Bu dönemlerin olağan çözümleri olmaz. Toplumun bu olağanüstü çözümlere meyilli olduğunu düşünüyoruz. Yine çok genel geçer başka bir konu olan köklü toplumsal değişim ve barış için ciddi bir potansiyel var. Toplumsal değişim konusunda gelen klasik sol ve sosyalist çevrelerde, sendika çevrelerinde objektif koşulların elverişli olduğunu, subjektif koşulların henüz hazır olmadığını, genel geçer bir tavır olduğunu söyleyebiliriz. Burada sanat denilen şey, subjektif koşulların oluşması için ciddi bir bakış açısı sunuyor. Potansiyel var, potansiyelin açığa çıkarılması gerekiyor. Geleceğe dair bir ütopya gerekiyor aynı zamanda, ütopyasız, güçsüz bir insanın toplumsal bir değişim yapması mümkün değil. Bir ütopya söz konusuysa orada mutlaka sanat olmalıdır. >>Peki neden marş? Süleyman İleri: Toplumsal değişim işçi sınıfı önderliğinde, pusulasında olacak. Dolayısıyla işçi sınıfının marşlarına yer vermek ön açıcı olur. Bir de bu marşlar uygun adım yürüyüşü de öngörür. Türküleri, şiirleri zaten severiz. Marşlar bunların üzerinde yükselir. Bir değişim için uygun adım yürüyüşüdür. Bugünü bilen dünü bilen yarına ilişkin benzer kaygıları olan kitleleri bir araya getiren harekettir. Marşta, “Ya hep beraber ya hiçbirimiz” diyor Bertolt Brecht. >>Kitabın hikâyesini sizden de dinleyebilir miyiz? Fahrettin Erdoğan: Kitapla ilgili öncelikle bir temellendirme yapmak istiyorum. Bu kitap çok hoşuma gitti. Sanatla işçi sınıfının mücadelesini yeniden buluşturan birtakım çalışmalar yapılıyor. İşçi sınıfı festivali, işçi öyküleri yarışmaları gibi. Sınıf mücadelesi tek boyutlu bir eksen değil. Ekonomik, sosyal, hukuksal, siyasi anlamda olduğu kadar sanatsal anlamda da önemi çok büyük. İşçi sınıfının yeni bir dünya ütopyasına sahip sanat çevrelerinde, edebiyattan müziğe, sinemadan tiyatroya, resimden şiire kadar pek çok alanda onu destekleyen besleyen çok kaliteli eserler ortaya çıktı. Bunun da karşılıklı etki içerisinde toplumsal mücadelede önemli kültürel bir dayanak olduğunu hep birlikte gördük. Özal döneminde işçi sınıfının mücadeleci, paylaşımcı kültürünü unutturdular, unutturmak için de bir proje geliştirdiler. Bireyci, köşe dönücü insani özlemlerinden arındırılmış topluma ve toplumun sorunlarına yabancılaşmış bireyler hedeflendi. Çünkü böyle bir birey toplumsal mücadele içerisinde olmayacak, toplumun sorunlarına yabancı hale getirilecekti. Bu anlayışla işçi sınıfının toplumsal ve paylaşımcı özelliklerini arkaya iteceklerdi. Birleşik Metal Sendikası bu kitabı çıkardığında bu mücadeleye mütevazı bir katkı sundu. Devamı gelirse daha iyi olacak. Kitabı en başından beri çok önemseyip çalışmalarda yer aldım. Marşların hepsi üniversite döneminde yürüyüşlerde söylediğimiz parçalardı. Bütün bu parçalara bir simge yakalama konusunda bir sorumluluk hissettim. n oKitap, ortak aklılduğu, karşılıklı sohbet içerisinde üretildi. Kitabın biçimi bile bir işçinin cebine koyabileceği, kütüphanesinde saklayabileceği tarzda hazırlandı. Suluboya tekniğiyle çalıştık, o dönemin havasını verecek bir tarzda çizmeye çalıştım. >>Marş olması, kitabı resimleyen bir ressam olarak senin için ne anlam ifade ediyor? Fahrettin Erdoğan: Zorlandığım nokta, marşların çoğunun benzer konulara işaret etmesiydi. Örneğin, zincir kırmak, mücadele, ayağa kalkmak... Çoğunun imgesi bu, tekrara da düşmemek gerekiyor. Hepsinin aşağı yukarı anlattığı ortak konu bu olduğu için biraz zorlandım. >>Tüm resimleri çizmek ne kadar sürdü? Fahrettin Erdoğan: 1 ay kadar.  >>Kitabın içinde yer alan eserlerin neredeyse tamamı 90 öncesi süreci kapsıyor. Bu zaman dilimi sonrasını kitabın içinde göremiyoruz. Bu eserlerin arasında güncele dair marşlar görememek işçi sınıfına bir özeleştiri sunmalı mı? Süleyman İleri: Hepimizin bir özeleştirisi olması gerekir. 1980’deki faşist darbe ve 90’larda Berlin Duvarı’nın çökmesi ve Sovyetler Birliği’nin yıkılmasıyla bizim kampta önemli, geçici bir gerilemenin olduğunu söylemek gerekiyor. Sanatsal anlamda da bu böyle. Önümüzdeki dönemlerde ortaya çıkacak yeni sanat akımlarının bir ön hazırlığının olduğunu söylemek mümkün. Gezi ile beraber sanatsal anlamda da çok farklı bir evrede olduğumuzu bir şekilde gördük. #ŞiirSokakta’yı her duvarda okuduk. Bu dönemde yeni sanat akımlarının veya aynı sanat akımlarının farklı versiyonlarının olacağını düşünüyorum. 60’lar 70’ler 80’ler toplumsal anlamda daha mücadeleyle geçen bir süreç olduğu için o sürecin klasikleşen ürünleri daha çok sayıda. >>2000’li yıllarda da, Gezi’de de üretilen marşlar var. Klasikleşmiş eserleri özellikle seçmenizin asıl amacı neydi? Süleyman İleri: Brecht’in güzel bir şiiri var dayanışma ile ilgili. “Hem açken, hem tokken bu dayanışmayı unutmayalım” der o şiirde. Biz unutmamamız gereken bir yerden klasikleşen ürünlere daha çok yer verdik. 90 sonrasında doğrudan işçi sınıfı şairlerini değerlendirdiğimizde bu dönemin daha çok kent yoksulları üzerinden değerlendirilen bir hareket olduğunu söylemek mümkün. Yine çok güzel çok önemli eserler var ama işçi sınıfı kaynaklı ve işçi sınıfı kökenli değil. Dolayısıyla bunlara bir sendikanın, yayımlayacağı işçi marşları kitabında yer vermesi mümkün değil. Önemsiz olduğundan değil, formatın farklı olmasından dolayı söylüyorum. Fahrettin Erdoğan: Sanatı da artık piyasa belirliyor. Ressamlar fırçalarını sildiği bezleri dahi satmaya çalışıyor. Resim, müzik, tiyatro veya sinemada protest sanat eserine daha az yer veriliyor. Bunun yasaklamalarla ve otokontrollerle de alakası var. Baskıcı bir dönem olduğu için insanlar film çekerken bile tedirgin. Sınıf mücadelesinde hepimizi heyecanlandıracak, tekrar güneşi fethe götürecek bir olay yaşansa o zaman paraya tapan sanatçılar yerine protest sanatçılar ön plana çıkar.  >>Tesadüf o ya, Binali Yıldırım Yenikapı mitinginde bu kitapta da yer alan bir Ahmed Arif şiiri okudu. Muktedirlerin ezilenlere ait olan bu eserleri sahiplenmesini nasıl yorumluyorsunuz? Süleyman İleri: Burada, “Aklıma halkın gerçek dostları kimlerdir?” sorusu geliyor. Ahmed Arif, Nazım Hikmet halka her anlamda dostluk etmiş, halkları için çileler çekmiş hapiste yatmış. Sürgünlerden geçmiş insanlar. İktidarın da en zor durumlarda her şeyden önce halka ihtiyacı oluyor. Bizim ateşimizi çalmak, halkla buluşmak için halkın gerçek dostlarının eserlerini çalıp bu ateşi üstlenmeye çalışıyorlar. Halkın ilgisini enerjisini kendi yanlarına çekmeye çalışıyorlar. Onlar açısından bu, çok acı ve nafiledir. Açık olan şey şu: Bu şiirler ve şairler bu geçici iktidarlardan çok daha güçlü. Binali Yıldırım’ı, Tayyip Erdoğan’ı, Alpaslan Türkeş’i veya benzerleri bu şiirleri unutacaklar. İktidar için şu söylenebilir, kendi mezar kazıcısının şiirini okumuş, akılda o şiir kalacak. Bertolt Brecht kurumsallaşmaya karşı çıktığı için epik tiyatro kahramanı aynı zamanda. Bu ülkede Brecth’in eserleri Devlet Tiyatrosu’nda da sahnelendi. Kurumun reddettiği yerde de sahnelendi. Ahmed Arif’in şiiri oradaki hükümetin ağzından çıktığında şiir kopartılıp işlevsiz bir alana hapsediliyor. Şiir onların kabına sığmayacak kadar güçlü bir şey. >>Resimleriniz, tıpkı bu kitabın içerisinde yer alan şiirler gibi, tarihsel birikimimizde yerini alacak. Fahrettin Erdoğan: Sorumluluk duygusu çok önemli. Bir dönem işçi sınıfının ürünlerine baktığımızda, daha çok propaganda üzerinden gitmişti. Bunlar devrimcilikle ilgiliydi; kültür sanata çok az yer verilmişti. Propaganda içeriği taşıyan sanatsal çalışmalar bile çok zayıftı. Özellikle 90’lardan 2000’lere kadar böyleydi. Çünkü netleşmiş bir işçi sınıfı ideolojisi ve bakış açısı zayıftı. Ben, ‘20-30 yıl sonra ne olacak?’tan da bakmıyorum. Günübirlik bile kullandığımız şeyde kaliteyi yakalamaya çalışıyorum. Tarihi anlatabilmek başka bir şey, bugünü anlatabilsek çok daha iyi olacak. İlerleyen zamanlarda biraz daha yol alacağımızı düşünüyorum. Süreç dolayısıyla çok heyecanlıyım. İşçi sınıfı mücadelesinin yükselmesiyle ilham kaynaklarımızın da arttığını düşünüyorum. Böyle dönemlerde doğrudan toplumsal süreçlere duyarsız şiir yazanların dahi kanallarını toplumsal süreçlerin açacağını düşünüyorum. Örgütsüz bir işçi güç durumlarda olduğu bir dönemde nasıl yumruğu sıkılı beklediyse veya ev işçisi bir kadın eve hapsedilirken nasıl çığlığını o evin sınırlarında attıysa bu alanda çok fazla yazan çizen insan olduğunu düşünüyorum. Şu an popüler olan, ticarileşen, alınıp satılan başka bir şey var. Dolayısıyla bu yol şimdilik çok cazip gelmeyebilir. Ama sürecin canlanmasıyla beraber zaten yazılan çizilen çığlıkların da çok daha fazla toplumsallaşacağını, dolayısıyla şairin de öykücünün de yazdığı şeyin bir feryat olarak sokaklarda yankılanacağını ümit ediyorum. >>Kitabı okurlar nasıl edinebilecek? Süleyman İleri: İçeriğine uygun olarak ticari anlamda basılmadı. Bu yüzden bunu daha çok biz sendikamızdaki işçilere ve işçi temsilcilerine veriyoruz. Talep eden olursa, sendikamızın şubelerine başvurup ücretsiz olarak kitabı almaları mümkün. ***  ‘Marşlar yürekten söylendiğinde kitlelerdeki etkisi yadsınamaz’ Birleşik Metal İş Sendikası Genel Başkanı Adnan Serdaroğlu da ‘Karanfilin Çağrısı’na dair sorularımızı yanıtladı. Serdaroğlu, Kitabın içeriğinde günümüze ait bir eserin olmayışı, Türkiye işçi sınıfı için bir eksiklik midir” sorusuna, “12 Eylül öncesi, politik, devrimci, sendikal süreçle bugünü kıyaslamak yanıltır bizi. Geçmişteki verilen mücadeleler ve ortaya çıkartılan marşların, şiirlerin yeni nesle tanıtımını sağlamak istedik. Tek tük de olsa şiirlerin, marşların yanına yeni şiirleri katmaya çalışıyoruz. Yeni dönemden bildiğim şiirler var ama eski dönem marşları o günkü ortaya çıkan mücadele iklimini uygun şekilde çok çabuk kamuoyuna yansıtabiliyor ve kabul görüyor. Yeni marşların ve şiirlerin yaygınlaştırılması için gerekli çaba sarf edilmiyor. Birbiriyle ters bir süreç var” dedi. Marşların sendikal hayat için ne anlam ifade ettiğini sorduğumuzda ise Genel Başkan Serdaroğlu, “Marşlar yürekten söylendiğinde kitlelerdeki etkisini hiç kimse yadsıyamaz. Özellikle bazı olaylardan kaynaklı ortaya çıkan şiirler, marşlar uzun süre o nesillerin ortaya çıkış nedenini hissettirecek duyguları yeni nesiller üzerinden de sürdürme durumu olmuştur bugüne kadar” dedi. Megadeth'in solisti Dave Mustaine, doğum gününde hayranlarına parti verecek
Demet Akalın'dan OHAL uyarısı
Hülya Avşar: Sıla'ya yapılanları fazla buluyorum
Pana film, Kurtlar Vadisi Darbe'yi çekecek
Yavuz Çetin'in akıllara kazınmış 15 şarkısı
Gerçek kötülerin amaçsız mücadelesi: Suicide Squad
MERT YILDIRIM / journalist.mert@gmail.com 2016’nın en çok beklenen filmlerinden biri olan Suicide Squad sonunda vizyona girdi. Yayınlandığı fragmanlarla hayranlarını büyük bir heyecan atmosferine sokan Suicide Squad, vizyona girdikten sonra izleyenleri hayal kırıklığına uğrattı. Her şeyden önce filmin ismi bile izlemeye teşvik etmiyor. Suicide Squad nasıl olur da Gerçek Kötüler diye çevrilebilir hayret ediyorum doğrusu. Bu ismi duyduğumuzda belki de filme olan ilgimiz azabilir. İntihar Mangası diye çevirmek zor olmasa gerek, sonuçta bu bir çizgi roman ürünü. Acaba çeviriyi Google Translate’den mi yaptılar? Bu kadar anlamsız olmasının başka bir açıklaması olamaz. Suicide Squad filminin eksileri olduğu kadar artıları da var. İlk önce filmin artılarından bahsederek başlamalı. DC Comics’in yeniden başladığı sinema evreninin 3. filmi olan Suicide Squad, büyük bir hevesle hazırlanmış. Efektleri, müzikleri, süper kötülerin geçmişini gösteren detaylar titizlikle yapılmış. Karakterlerin birbiriyle olan uyumu oldukça göze çarpıyor. Harley Quinn karakteriyle karşımıza çıkan Margot Robbie oldukça başarılı bir performans sergiliyor. Harley Quinn’in enerjisi, samimiyeti, tahmin edilemez davranışları onun daha çok sevilmesini sağlıyor. Deliliğini bir silah olarak kullanması oldukça zekice bir davranış. Aynı şekilde Quinn’in mizahi yönüyle kendini ifade etmesi bir başka artı özelliğiydi. Filmin ilk yarısı oldukça iyiydi. İlk yarıda çoğunlukla karakterleri, hikâyeleriyle birlikte tanıtıyor bize yönetmen David Ayer. Bu sayede izleyiciyle kahramanların bağ kurmalarını sağlıyor. Çok fazla renk cümbüşü olduğu için zaman zaman yazılanları kaçırabilirsiniz. Deadshot, Harley Quinn, El Diablo’nun flashbackleri üzerinden filme yön vermeye çalışmış yönetmen. Böyle yaparak ağır topları öne sürmeyi tercih etmiş. Kaptan Bumerang, Katana, Enchatress, Joker gibi karakterler geri planda yer almış. Suicide Squad filminin en iyi yanı kullandıkları müziklerdi. Her sahnede birbirinden farklı şarkılar yer alıyor. Özellikle Queens’in şarkısına yer vermeleri çok yerinde bir hareketti. Filmin en çok sevilecek yanı bu gibi. Soundtrack albümü çıkarsa mutlaka dinlemek gerek. Sahnelerle müziklerin birbiriyle olan uyumu oldukça yerindeydi. Ayrıca kostümler, karakter tanıtımları için hazırlanan film içi grafikler çok özgün ve başarılıydı. Filmin eksi yönlerine bakacağımızda ise bu noktaları saymakla bitmez. Bir kere çok fazla kesilen sahne var ve bu belli oluyor. Filmin gidişatıyla alakasız sahneler vardı. 14 joker sahnesinden 3 sahnenin göstermeleri Jared Leto’ya haksızlıktı. Leto gerçekten iyi bir oyunculuk sergilemiş ama bilindik joker imajından farklı bir imaj tercih etmiş. Belki de izleyicinin kafasında Heath Ledger’den başka bir Joker canlanmıyor. Heath Ledger’dan başka kimseyi Joker karakterinin yerine koyamıyor. Filmdeki Joker, bekleneni izleyiciye veremiyor bence. Seyirci daha acımasız, daha kurnaz, daha deli bir Joker bekliyor. Bu Joker sanıldığı kadar psikopat veya deli değil. Sadece kızgınlığını şiddete dökerek intikam almayı seven bir tip Joker. Ben ise onun takım içerisinde yer almasını bekliyordum. Senaryo çok eksik kalmış. Filmin hikâyesi sadece kahramanları tanıtmaya yönelikti sanki. Çok ciddi bir şeyler olmasını bekliyorsunuz ama olmuyor. Görselliğe yüklenip senaryoyu zayıflatmışlar. Aksiyonu bol tutmayı denemişler ama başaramamışlar. Her şey çok dağınık ele alınmış gibiydi. İzleyici olaylara mı odaklansın, yoksa karakterlere mi şaşırıyor haliyle.  Filmde ‘kötü’ karakter yok İşin ilginç kısmı bu filmde kötü karakter yok. Yani gerçek kötüler diye geçiyor film ama gerçek kötü karakterlerle uzaktan yakından alakası yok bu kahramanların. Kötüleri iyi göstermeye çalışmış yönetmen. Bu da filmin inandırıcılığını zedelemiş. Joker kötü bir karakter mesela onu anlıyorum. Filmde de birçok kötülükte parmağı var ama bu intihar timinde yer alan karakterlerin kötü yanları hiç yansıtılmamış. Silahlara takıntılı bir suikastçı, bir hırsız, akli dengesi yerinde olmayan bir kadın, yer altında yaşayan bir timsah adam ve ellerinden ateş çıkan bir adam… Bunların hiçbirine kötülük denen şey yok. Aksine hepsi görevlerini yapmaya can atıyorlar. Düşmanla savaşmaları için seçilmelerine gerek yoktu bence. Aynı şeyi iyi kahramanlar da yapmıyor mu zaten? Demek istediğim şu; karakterlerin kötü diye tabir ettikleri imajı yeterli değil. Birçok karakterin hikâyesi yarım kalmış. Örneğin Slipknot adındaki karaktere dair, onun geçmişiyle alakalı tek bir şey göremedik. Yalnızca isminden ve özelliğinden bahsedildi. Sadece posterde gözükmesi için filmde yer almış sanki. Killer Croc aynı şekilde sadece filmde var. Geçmişiyle alakalı hiçbir şey gösterilmemiş. Büyücü olarak filmde anılan Enchatress’in hikayesi daha iyi olabilirdi. Filmde onun için kullanılan altyazı gereğinden fazla büyüktü. Cara Delevingne, Büyücü rolüyle umut vaat etse de yapmacık tavırları kendini belli ediyordu. June karakteriyle fazla bir başarı elde edemedi. Çift karakter fikri iyi bir fikirdi ve daha iyi geliştirilebilirdi diye düşünüyorum. Film ikinci yarısında kendini toparlayamadı bana göre. İlk yarıdan sonra daha iyi şeyler bekliyor seyirci ama umduğunu bulamıyor. Çünkü ortada çok önemli bir olay yok. Kafaları yarılan birkaç zombileştirilmiş insan, asansörse zombi pataklayan Harley Quinn ve poposu var. Bu durumda bile kadın bedenini metalaştırmakta geri kalmıyor yönetmen. Kahramanların hikayeleri ortaya karışık menü gibi geldi. Biraz ondan, biraz bundan derken ortaya karışık ‘’gerçek kötüler’’ menüsü çıkmış. Her şeyden biraz biraz öne çıkarmakla doğru karar verilmediğini düşünüyorum. Amanda Waller’ın donuk ve soğuk kanlı oyunculuğu filme artı bir değer sunmuyor. Bu kadın takımdakilerden daha kötü inanın bana. Yani diğerleri bu kadının yanında melek kalıyor gerisini siz düşünün. Suicide Squad’ın bir amacı yok. Sadece olay yerine giden bir grup insanın olayı bertaraf etmeye çalışması var. Genel olarak bir grup suçlunun şantaj zoruyla iyilik adına çalışması anlatıyor film. Hiçbirinin belli bir felsefesi yok. Onlara verilen görev neyse onu yapıyorlar birer kukla gibi. Kötü karakterlerin de bir hayat felsefesi olduğunu düşünürüm hep. Çünkü felsefe olmadan yaşamlarına yön veremezler. Şantaj olmasaydı ve özgür olsalardı acaba kötülük yapacaklar mıydı? Sanmıyorum. Bu gruptakiler sözde kötü. Özgür olsalardı şayet takımdakiler tek tek dağılsa biri kızına gider, öteki sevgilisine, diğeri yer altına giderdi. Kötülük bunun neresinde? 1967’de çekilmiş Dirty Dozen filmiyle çok benzerlik gösteriyor film. O filmde, II. Dünya Savaşı sırasında müebbet hapis ve ölüm cezaları almış bir düzine mahkûmun özgürlükleri karşılığında eğitilerek tehlikeli bir imha görevine gönderilişi anlatılıyor. Suicide Squad filminin giriş kısmı bu filmden bariz esinlenilmiş. Orijinal bir fikirden yola çıkarak oluşturulmamış yani bu meşhur Suicide Squad. Üstelik olayların gidişatı çok kolay tahmin ediliyor. Karakterlerin ne yapacağını hemen tahmin edebiliyorsunuz izlerken. Bu kolay tahmin edilme durumu filmin izlenebilirliği açısından olumsuz bir sonuç doğuruyor. Harley Quinn olmasaydı bu kadar çok izlenme isteği uyandırır mıydı film acaba izleyicide? Gemiyi Will Smith, Margot Robbie ve Jared Leto sırtlamış. Bunlar olmasa film hakikaten bir hiç. Batman’in birkaç güzel sahnesi de filmi kurtaran bir başka güzel unsur. DC Comics, Batman ve Superman: Adaletin Şafağı filminin rezaletinden sonra bu filmle kendilerini yukarıya taşımayı başarmış gibi görünüyor. Büyük beklentiler olmadan sadece görselliğe önem vererek izlerseniz filmden tat alınabileceğini düşünüyorum. Film bittikten sonra salondan ayrılmayın ekstra bir sahne var. Şimdiden keyifli seyirler. Şehir Tiyatroları'nda görevine son verilen oyunculara destek
Albüm Kritik: İzlanda’dan Dünyaya
İzlandalı garage rock topluluğu Kaleo henüz dört yıllık bir ekip. Geride kalan ay yayımladıkları A/B isimli yeni albümleri de onların kariyerindeki ikinci uzunçalar. İkinci albüm vurgusu yanıltmasın, Kaleo her şeye şimdi başlıyor olabilir. Elbette bu zamana kadar servis ettikleri teklikler var ve bunların bazıları hem kendi ülkelerinin, hem de sonradan taşındıkları Birleşik Devletler’in müzik listelerinde yer almayı başardı. Bir sonraki aşamada ise iyi bir plak şirketinden güç alacak topyekûn bir albüme ihtiyaçları olacaktı. İşte Elektra Records aracılığıyla gelen A/B’nin Kaleo için karşılığı tam da bu. Kaleo’yu dinlerken Black Keys ve Kings of Leon’ın sert kanallardan oluşan tarzlarını hatırladım sık sık. Eğer bu ekiplerin albümlerine yakınsanız Kaleo sizin için yeni ve doğru bir yer olacaktır. Grup İzlanda’dan Amerika’ya taşınırken Teksas’ın Austin şehrini tercih etmiş. Tavırlarındaki garage rock etkisine bu yeni evlerinin katkı sağladığını söylemek zor olmaz. Yakın tarihte verdikleri bir röportajda da şöyle diyorlar: “300 bin insanın yaşadığı bir ülkeden 300 milyon insanın yaşadığı bir ülkeye geldik. Bu durum kafamızda bir karışıklık yaratmadı değil, ama burada öğrendiğimiz şeyler bizi ilerletti de. Şunu açıkça söyleyebiliriz ki buraya ilk geldiğimiz güne göre bugün artık daha fazla tecrübe sahibiyiz.” Öte yandan kadrosu dört kişiden oluşan İzlanda çıkışlı ekibin en önemli silahı vokalist Jökull Juliusson’dan başkası değil. Onun bariton ses tonu grubun elindeki tüm enstrümanların birkaç adım önünde konumlanıyor ve vokalin dinamizmi tüm şarkıları yönlendiriyor bir nevi. Özellikle A/B’nin ilk sırasında ses veren Way Down We Go, hemen ardınki No Good ve sekiz numarada yer alan Save Yourself gibi parçalar için bunu söylemek mümkün. Her ne kadar söz yazımında geriye düşse de Kaleo yeni albümü A/B ile dikkate değer bir sounda ulaşmayı başarmış. Grup salt bu çalışmasındaki sounduyla hem blues rock’ın sirayet gücünün hala yaşadığını kanıtlıyor, hem de Juliusson’ın tıpkı Caleb Followill gibi iyi bir blues rock vokalisti olabileceğinin sinyallerini veriyor. Bunlar mı deli ve kötü?
Suicide Squad seyircinin, fanların sevdiği, eleştirmenlerin ise sevmediği bir süper kahraman filmlerinden biri. Ne kadar reklamı yapıldı bu filmin ve ne kadar uzun zamandır bekliyoruz bu filmi. Filme kalıp bakış açısı olan, eğlencelik film, diye bakacak olursak, türdeşleri kadar başarılı. Ama sorun tam bu noktada başlıyor film kendini sadece eğlencelik olarak ortaya koymadı. Aylarca yapılan reklamlarda şablon dışına çıkacak bir film izlenimi yarattı. Karanlığın, deliliğin ve kötü karakterlerin merkeze oturacağı yeni bir dünya kurulduğu izlenimiyle bizleri cezbetti. Kısacası Suicide Squad, karanlığın, deliliğin ve kötü karakterlerin merkeze oturacağı yeni bir dünya kurulduğu izlenimi vererek bizi kandırmış oldu. İntikam Timi Aksiyon sahneleri, mizah ve oyuncu kadrosunun performansı başarılı fakat yönetmenlik, kurgu ve senaryo yazımı arasında şiddetli geçimsizlik bulunuyor. Sosyopat, deli ve katillerden oluşan Suicide Squad hükümet yetkilisi Amanda Waller tarafından oluşturulan bir intikam timi. Bu timin amacı ise kötü cadı Enchantree’nin insanlığı yok etmesini engellemek. Bu intikam timinde; hiçbir hedefi ıskalamayan keskin nişancı Deadshot (Will Smith), Joker’in psikopat kız arkadaşı Harley Quinn (Margot Robbie), istediği nesneyi ateşe verebilen gangster El Diablo (Jay Hernandez), sürüngen özellikleri olan Killer Croc (Adewale Akinnuoye-Agbaje), ekibe sonradan dahil olan kılıç ustası iyi kahraman Katana (Karen Fukuhara) ve Captain Boomerang (Jai Courtney), bulunuyor. Hani deliydi? Neden kötü sadece kötü olamıyor bu filmlerde? Bir karakterin kötü oluşunun altında yatan trajik sebeplerle, işlediği suçların seyirci nezdinde aklanma çabası o karakteri saçma sapan bir hale sokuyor. Harley Quinn filmin en özel eğlence merkez noktası. Nedir onu bu kadar özel yapan? İnsanları sevmeyen tavırlarıyla deliliği. Deli ve kötü bir karakter olarak lanse edilen birisinin hikayede kısa süre içerisinde doğru, yanlış ayrımını yapabilen, arkadaşlarını kollayan bir kurtarıcıya dönüşmesi son derece garip. Senaristlerin yapımcı kaygısıyla, yapımcıların seyirci kaygısıyla oluşturduğu bu zoraki bir ying yang sendromu, kötüye ve adalete bu ikircikli temkinli yaklaşım bu filmleri sıradanlaştırıyor.İyi kötüler Bu karakterleri madem normalleştirecektiniz neden anormal olarak lanse ettiniz? Filmin ana kahramanlarını kötü ve deli karakterlerden oluşturup, onları havalı bir klasik rock müzik listesi eşliğinde tanıttıktan yarım saat sonra tüm bu bilgileri ters çevirerek hikayeye devam edersen benden saygı bekleyemezsin. Gerçi her ne kadar sevdiğim bir oyuncu olsa da filmin kadrosunda Will Smith’i duyduğum zaman bu kötü ana kahraman vaadinin yalan olduğunu tahmin etmiştim. Nitekim öyle oldu filmde kötü şeyler yapan Deadshot’un aslında ‘iyi biri’ olduğu masalını izlememiz çok uzun sürmedi. Meğerse küçük kızını rahat yaşatmak için adam öldürüyormuş kendisi. Peki ya kahramanların en güçlüsü olan El Diablo’ya ne demeli. En karizmatik kötülerden olabilecekken El Diablo’nun vicdan azabını öğrenip onun için üzüldük neredeyse.Biz hazırız Hepimiz Jared Leto’nun nasıl bir Joker karakteri çıkaracağını oldukça merak etmiştik. Ancak karakter böyle bir değerlendirme için henüz hazır değil. Bu filmde Joker’i oldukça yüzeysel görüyoruz. Fakat The Dark Knight Returns filmindeki salt kötülüğü bu filmde şimdilik göremedim. Belki Harley ile yaşadığı aşktan belki senaryodaki yer darlığından kaynaklı olarak derin felsefe barındıran Joker karakterinden beklediğim o temsili delilik ve kötülüğü pek hissedemedim. Filmin övülen müzikleri harikaydı ama sonuçta en popüler en ezbere bilindik klasik rock listesini sırayla dinlemiş olduk. Böylesine büyük ve gösterişli bir film serisi başlangıcı için keşke orijinal, yeni ve sert bir parça bulunsaydı veya bestelenseydi. Seyirci kötüyü kötü olarak izlemeye, deliliği kutsamaya hazır ama Hollywood nedense ayak diriyor ve kötü ana karakteri hemen klasik iyi kahramana dönüştürüyor ve mutlu son takıntısından kurtulamıyor. Ünlü oyuncu Kenny Baker hayatını kaybetti
Tarih dersinde öğrenmediğiniz 10 kadın devrimci
Che Guevara gibi erkek devrimcileri hepimiz biliyoruz ama tarih, ne yazık ki, gelişmekte olan sistem ve ideolojiler için zamanlarından, çabalarından ve hayatlarından ödün vermiş kadın devrimcilerinkatkılarını göz ardı ediyor. Yanlış kanıların aksine tarih boyunca, devrimlerde görev almış pek çok kadın oldu ve bunların birçoğu, oldukça önemli rollere sahipti. Bazıları silahlandırılmış, bazılarıysa yalnızca kalemle kuşatılmış olan ama her biri, inandığı bir şey doğrultusunda mücadele veren bu kadınlar, siyasi izgenin farklı noktalarından geliyor olabilirler. Hadi, büyük olasılıkla hiçbir zaman bir üniversite öğrencisinin kıyafetine basılmış olarak göremeyeceğiniz, dünyanın dört bir yanından 10 kadın devrimciye göz atalım.  Birçok insan Nadezhda Krupskaya’yı Vladimir Lenin’in eşi olarak tanır ama Nadezhda aslında Bolşevik bir devrimci, bir siyasi figürdü. 1929 yılından 1939’daki vefatına kadar Sovyet Birliği’nde Eğitim Bakanı Yardımcısı olarak hizmet vermesi ve eğitimle ilgili birkaç uğraşı da dahil, birçok siyasi faaliyette bulundu. Devrimin öncesinde – sonradan büyük bir kısmı deşifre edilmek zorunda kalınan – kıta çapında haberleşmeyi sağlayarak Iskra grubunun sekreteri olarak çalıştı. Devrim sonrasında yaşamını, işçiler ve köylüler için eğitim şartlarını iyileştirmeye adadı. (Örneğin, kütüphaneleri herkes için müsait hâle getirmek için uğraştı.) Tarih dersinde öğrenmediğiniz 10 kadın devrimci - 2  Constance Markievicz, Anglo-İrlandalı bir kontes, sinn Féin ve Fianna Fáil politikacı, devrimci milliyetçi, süfrajet ve sosyalistti. Lider rolünde bulunduğu 1916 Paskalya Ayaklanması da dahil birçok İrlanda bağımsızlık girişiminde yer aldı. Ayaklanma boyunca, geri çekilmek ve teslim olmak zorunda kalmadan önce, Britanyalı bir nişancıyı vurdu. Hücre hapsiyle cezalandırılan, 70 yaşın üstündeki tek kadındı. İdam edilmesi kararlaştırıldı ama cinsiyeti sebebiyle affedildi. İlginç bir şekilde, davacı kurul “Sadece bir kadınım, bir kadına ateş edemezsiniz” diye yalvardığını iddia etti ama dava kayıtları onun “Takımınızın beni vuracak inceliğe sahip olmasını dilerdim” dediğini gösteriyor. Constance, bakanlar kurulunda yer alan (İrlanda Cumhuriyeti’nin Çalışma Bakanı Yardımcısı, 1919-1922) ve İngiltere Avam Kamarası’na seçilen ilk kadındı (Aralık, 1918) – bu pozisyonu, Sinn Féin abstentionist politikası nedeniyle reddetti. Tarih dersinde öğrenmediğiniz 10 kadın devrimci - 3 Meksika Devrimi boyunca, “soldaderas” olarak bilinen kadın askerler, sık sık tacize maruz kaldıkları hâlde, erkeklerle birlikte çatışmaya girdiler. En çok bilinen “soldaderas”lardan biri, cinsiyetini gizleyen ve “Pedro Herrera” adıyla tanınan Petra Herrera’ydı. Liderlik vasfını ispatlayarak (ve köprüler uçurarak) “Pedro” ismiyle ünlendi ve zamanla cinsiyetini teşhir etti. 400 kadınla birlikte, 30 Mayıs 1914’te İkinci Torreón Savaşı’nda yer aldı (Hatta, bazıları, savaş için büyük övgüyü hak ettiğini söylüyor.) Ne yazık ki Pancho Villa, bir kadını övmek konusunda isteksizdi ve onu generale tanıtmadı. Yanıt olarak Petra, Villa’nın ordusunu bıraktı ve tamamen kadınlardan oluşan kendi tugayını kurdu. Tarih dersinde öğrenmediğiniz 10 kadın devrimci - 4 Nijerya’da Igbolar bir kadın olan Nwanyeruwa, isminden sıkça Güney Amerika’daki İngiliz otoritesine karşı, koloni dönemindeki ilk büyük meydan okuma olarak bahsedilen kısa bir savaşı ateşlendirdi. 18 Kasım 1929’da, Nwanyeruwa ve Mark Emereuwa adındaki bir nüfus sayım müdürü arasında, ona“Keçilerini, kuzularını ve insanlarını saymasını” söylediğinde, bir tartışma çıktı. Bunun kendisinden vergi isteneceği anlamına geldiğini anlayan Nwanyeruwa (geleneksel olarak, kadınlardan vergi alınmazdı), durumu diğer kadınlarla ve protestocularla tartıştı. Kadın Savaşı’nı duyurdu ve savaş, iki ay boyunca vuku buldu. Hem gizlice yürütülen vergi değişikliklerini ve hem de “Warrant Chiefs”in sınırsız gücünü protesto eden, bölgenin dört bir yanından 25 bin kadın savaşta yer aldı. Sonunda, birçok “Warrant Chiefs”in zorla istifa ettirilmesinin yanı sıra, Britanyalıların vergi planlarını kaldırmasıyla birlikte kadınların durumu büyük ölçüde iyileştirildi. Tarih dersinde öğrenmediğiniz 10 kadın devrimci - 5 Halk arasında “Kaptan Lakshmi” olarak bilinen Lakshmi Sahgal, Hint bağımsızlık hareketine bağlı bir devrimci, Hint Milli Ordusu’nun bir subayı ve sonrasında Azad Hint hükûmetinin Kadın İşleri Bakanı’ydı. 40’lı yıllarda, koloni Hindistan’da, tamamı kadınlardan oluşan bir alay olan ve Britanya Hindistanı’nı devirmeyi amaçlayan “the Rhani of Jhansi” Alayı’nı kumanda etti. Alay, İkinci Dünya Savaşı’nda, iki tarafta da, tamamı kadın olan oldukça nadir alaylardan biriydi, ve ismini, Hint tarihindeki bir başka ünlü kadın devrimciden, 1857 Hint İsyanı’nın başlıca figürlerinden olan Rani Lakshmibai’den alıyordu. Tarih dersinde öğrenmediğiniz 10 kadın devrimci - 6 Alman devrimci Sophie Scholl, anonim bir broşür ve duvar yazısı kampanyası vasıtasıyla Hitler rejimine aktif bir şekilde direnmeyi savunan, şiddetsiz anti-Nazi direnç grubu “The White Rose”ün (Beyaz Gül) kurucu üyesiydi. Şubat 1943’te o ve diğer üyeler, Münih Üniversitesi’nde broşür dağıtma suçuyla tutuklandı ve giyotinle idam edilme cezasına çarptırıldı. Münih Öğrencileri Manifestosu olarak adlandırılan broşürün kopyaları ülkeden gizlice kaçırıldı ve milyonlarcası, o yılın ilerleyen zamanlarında, müttefik kuvvetler tarafından Almanya üzerine havadan salındı. Tarih dersinde öğrenmediğiniz 10 kadın devrimci - 7 Blanca Canales, Porto Riko Milliyetçi Partisi’nin kadın kolu olan “Daughters of Freedom”ın (Özgürlüğün Kızları) düzenlenmesine yardımcı olan Porto Rikolu bir milliyetçiydi. “Jayuya Ayaklanması” olarak bilinen, Amerika Birleşik Devletleri’ne karşı bir başkaldırıya öncülük eden tarihteki birkaç kadından biriydi. 1948’te, ada hükûmetini aksatmayı veya ortadan kaldırmayı hedefleyen herhangi bir materyali yazdırmayı, yayınlamayı, satmayı, veya sergilemeyi bir suç olarak deklare eden, “Gag Bill” veya “53. Yasa” olarak bilinen, kısıtlayıcı bir beyanname uygulanmaya başlandı. Cevap olarak, Milliyetçiler silahlı bir ayaklanma planlamaya başladılar. 30 Ekim 1950’de, Blanca ve diğerleri, evinde depoladığı silahları yüklendi ve polis istasyonunu devralarak, postaneyi yakarak, telefon kablolarını keserek ve Gag Kanunu’na meydan okuyup Porto Riko bayrağını kaldırarak Jayuya şehrine yürüdü. Sonuç olarak, Amerika Birleşik Devletleri Başkanı, savaş kanunu yayınladı ve şehir üzerinde ordu ve hava kuvvetleri saldırıları emretti. Milliyetçiler bir süre dayandılar ama üç gün sonra, tutuklanıp müebbet hapis cezasına çarptırıldılar. Jayuya’nın büyük bölümü tahrip edildi, olay Amerikan medyasında tam olarak yer bile bulmadı. Hatta Amerika Birleşik Devletleri Başkanı, bunun “Porto Rikolular arasında bir olay” olduğunu söyledi. Tarih dersinde öğrenmediğiniz 10 kadın devrimci - 8 Birçok insan Fidel Castro’yu ve Che Guevara’yı bilir ama çok daha azı, Küba Devrimi’nin kalbindeki kadın ve söylentilere göre, kararları alan asıl kişi olan Celia Sanchez’i duymuştur. 10 Mart 1952 darbesi sonrasında, Celia, Batista hükûmetine karşı bir mücadeleye katıldı. 26 Haziran Harekâtı’nın kurucusu, devrim boyunca savaş ekiplerinin lideriydi; grup kaynaklarını kontrol etti ve hatta, Batista’yı devirmek için Meksika’dan Küba’ya 82 savaşçı taşıyan “Granma” Çıkarması’nın ayarlamalarını yaptı. Devrim sonrasında Celia, ölene kadar, Castro’yla kaldı. Tarih dersinde öğrenmediğiniz 10 kadın devrimci - 9 Kathleen Neal Cleaver, “Black Panther” (Siyah Panter) Partisi’nin bir üyesiydi ve partinin karar alma kurulunun ilk kadın üyesiydi. Konuşmacı ve basın sekreteri olarak hizmet verdi ve partinin tutuklanan savunma bakanı Huey Newton’ı özgürleştirmek için milli bir kampanya organize etti. BPP’nin büyük bir çoğunlukla maskülen bir parti olduğu kanısına rağmen, bir noktada, o ve diğer kadınlar (Angela Davis gibi), partinin 2/3’sini oluşturuyorlardı. Tarih dersinde öğrenmediğiniz 10 kadın devrimci - 10 Asmaa Mahfouz, insanları, Tahrir Meydanı’ndaki protestosunda ona eşlik etmeleri için çağırdığı bir video blog gönderisi vasıtasıyla Mısır’da Haziran 2011 Ayaklanması’nı başlatan günümüz devrimcilerinden. Mısır Devrimi’nin liderlerinden biri olarak biliniyor ve Mısır’ın “Devrim Gençleri Koalisyonu”nun öne çıkan üyelerinden. Tarih dersinde öğrenmediğiniz 10 kadın devrimci - 11 Kadın devrimciler düşünüldüğünde bu 10 kadın, buz dağının yalnızca doruk noktası. Aslında, rengarenk katkıları “kasten” griye boyanmış pek çok kadın devrimci var; bizim üzerimize düşen ise onların eylemlerini tarihin tozlu sayfalarından çıkararak unutulmalarına engel olmak, hak ettikleri övgüyü ve takdiri onlara kazandırmak. Gaia Dergi Murathan Mungan’dan Sıla’ya: Yazdığım şarkılardan hangisini istersen senindir
19. Uluslararası İstanbul Kukla Festivali başlıyor
Dünyanın en renkli ve başarılı kukla oyunlarını her yıl İstanbul’da bir araya getiren, İstanbul’un en köklü festivallerinden Uluslararası İstanbul Kukla Festivali, 15-30 Ekim tarihleri arasında 19. kez kapılarını açmaya hazırlanıyor. Bu yılki festivale Almanya, Avusturya, Belçika, Çek Cumhuriyeti, Fransa, Hollanda, İtalya, Macaristan, Singapur, Yunanistan ve Türkiye’den yaklaşık 20 ekip katılacak. 0-3 yaştan başlayarak tüm yaş gruplarına hitap eden gösterilerin sahneleneceği Festival’de el kuklası, animasyon, gölge kuklası, gezici oyunlar, ipli kukla, maskeler, bunraku gibi pek çok farklı kukla tekniği seyircilere görsel şölen yaşatacak, onları bambaşka dünyalara götürecek. Festival, bu yıl İstanbul’un her yerinde AVM’lerde, konsolosluklarda, belediyelerde, kültür merkezlerinde, tiyatro sahnelerinde, okullarda tüm kesimden izleyicilerle buluşacak. UNESCO Kültürel Miras Taşıyıcısı ve Festival Genel Sanat Yönetmeni Cengiz Özek: “1997’den beri dünyanın en önemli kukla sanatçılarını ve oyunlarını İstanbul’a getiriyoruz. Bir önceki yılların başarılarına bakarak her yıl heyecanımız daha da artıyor. Bu yılki festivalimizde daha fazla mekan, daha renkli oyunlar, daha fazla seyirci olacak. İstanbulluları ve İstanbul’u ziyarete gelenleri kukla sanatı ile bir festival havasında buluşturacağız.” dedi. Festival’in Proje Ortağı Beze Group Kurucu ve Başkanı Bengü Bilik: “Uluslararası İstanbul Kukla Festivali, organize edildiği 1997 yılından bu yana kesintisiz devam ederek Türkiye’nin en köklü uluslararası festivalleri arasında proje yönetiminde gerçek bir sürdürülebilirlik örneği olarak yer alıyor. 19. Festival’in proje yönetim ortağı olarak 30 yıllık tecrübemizle tüm dünyada yükselişe geçen bu güzide görsel sanat ile İstanbul’u buluşturmaktan mutluluk duyuyoruz. ”dedi. Proje Koordinatörü Gizem Şenyurt: “Binlerce yıllık geçmişiyle kukla sanatı, en önemli kültür materyallerinden biri olarak öne çıkıyor. Kukla sanatını çok önemli bir kültürel hazine yapan özelliği ise çağdaş gündeme ve modern sanata tam anlamıyla uyarlanabilmesi… Biz de Uluslararası İstanbul Kukla Festivali’nde kukla sanatını her yaştan, her kesimden eğlence ve sanatseverlerle buluşturacağımız için çok heyecanlıyız. ” dedi. edebiyathaber.net Yeni Harman’la yeniden…
Melih Cevdet Anday Edebiyat Ödülü Şeref Bilsel'in
KÜLTÜR SANAT SERVİSİ Deneme, tiyatro, roman ve şiir dallarında özgün ürünlerin yaratıcısı ‘Melih Cevdet Anday Edebiyat Ödülü’ne layık görülen eser belli oldu… Şair ve yazar Şeref Bilsel'in sahip olduğu ödül, 27 Ağustos 2016 günü Ören’de düzenlenecek etkinlikte Bilsel'e takdim edilecek. Her yıl farklı dallarda düzenlenecek olan ‘Melih Cevdet Anday Edebiyat Ödülü’ yarışmasında bu sene ‘Deneme’ türünde ödül verildi. Orhan Alkaya, Enver Aysever, Cem Erciyes, Ioanna Kuçuradi, Eren Aysan, Ahmet Say'ın ve Ali Sirmen’in katılımıyla, 1 Ağustos 2016 günü Ioanna Kuçuradi’nin başkanlığında toplanan ‘Melih Cevdet Anday Edebiyat Ödülü’ seçici kurulu, bu yıl ‘Deneme’ türüne verilen ödüle, “yapıtındaki dil inceliği, konusunu ele alışındaki tutarlılık, deneme türüne uygun biçem özgünlüğü” göz önünde bulundurularak, ‘Yalnız Şiir’ adlı kitabıyla Şeref Bilsel oybirliğiyle ödülü almaya hak kazandı. Seçici kurul, Ömer Faruk’un ‘Yarabıçak’ adlı yapıtını, ödül yönetmeliğine uygun tarihte yayınlanmadığı için değerlendirme dışı bırakmış, ancak kitabın Melih Cevdet Anday üzerine özgün bir kimlik taşımasından dolayı Ömer Faruk’a bir “teşekkür belgesi” sunulmasını uygun gördü. Melih Cevdet Anday’ın ürün verdiği türlerde değişerek her yıl yinelenecek olan ödül, 2017 yılında “Tiyatro Oyunu” dalında verilecek. Bu ödülün seçici kuruluna Prof. Dr. Ayşegül Yüksel de davet edildi. 27 - 28 Ağustos 2016 tarihlerinde Ören’de… Melih Cevdet Anday Edebiyat Ödülü, 27 - 28 Ağustos 2016 tarihlerinde Ören’de düzenlenecek etkinlikte verilecek. Etkinlikte konser, ödül töreni ve bir de gösteri yer alacak. 27 Ağustos 2016 Cumartesi günü Makbule Kaya konseriyle başlayacak olan etkinliğin birinci günü ödül töreniyle tamamlanacak. Etkinlik, 28 Ağustos 2016 Pazar günü ise Enver Aysever ile ‘Aykırı Kumpanya’ adlı gösterisiyle sona erecek. Tasma tutmaz diyalektik!
Geçen hafta gösterime giren animasyon The Secret Life of Pets/Evcil Hayvanların Gizli Yaşamı, Pixar ve Disney’in getirdiği tüm teknik standartları fazlasıyla karşılıyor ama senaryo açısından epey rahatsız edici yanları var. Bir dizi kötü tesadüf sonucu sokaklara düşen bazı ev hayvanlarının komik eve dönüş hikâyesini izlediğimiz film kabaca bir ‘evcilsin sen, evcil kal!’ söylemi üzerine kurulu... Böyle basitleştirerek söyleyince sorun yokmuş gibi görünebilir; ev hayvanlarıyla ilişkimiz bu gerçeklik üzerine kuruludur ne de olsa. Bizim evin kedileri de kısırlaştırıldıkları için sokakta yaşayamaz mesela, onların yeri bizim yanımızdır. Ama bu gerçeklik filmsel anlatıda öyle bir hikaye yapısıyla sunuluyor ki, ortaya şöyle rahatsız edici bir şey çıkıyor: Hey, ev köpekleri, tasmanızı asla çıkarmayın! Dolaşmaya çıkarıldığınızda tasmanızın ucundan tutarak sizi yönlendiren kişi bazen sorumluluğunun bilincinde olmayabilir ama siz daima tasmalılığınızın bilincinde olmalısınız ki başınız belaya girmesin! Böylece ev hayvanlarının güvenliğinden ziyade ‘sahibin gücü’ne tapmayı ve efendi-köle diyalektiğini olumlayarak öyküleştiren bir anlatıyla karşılaşıyoruz. Buna benzer bir durum Bee Movie/Arı Filmi’nde de (2007) vardı: Kovanlardaki arı emeğinin insanlar tarafından sömürüldüğünü fark eden bir arı durumu mahkemeye taşıyor, böylece arıların artık çalışmak zorunda kalmadan kendi ballarıyla yaşadığı yeni bir dünya kuruluyordu. Ama bu ütopik durum berbat bir ideolojik saptırmayla emek sömürüsünün nasıl gerekli olduğunu gösteren bir yapıya dönüşüyordu: Arılar bal yapmak için çiçekleri dolaşmayınca ekolojik denge alt üst oluyordu. Sonuçta arılar yeniden ‘insan lehine’ bal üretimine başlıyor, durumu hiç şikâyet etmeden kabulleniyorlardı. Evimizi paylaşmayı kabul ettiğimiz kedi, köpek, balık gibi canlılardan herhangi bir maddi çıkar söz konusu olmadığı için Evcil Hayvanların Gizli Yaşamı’nda ortaya daha irrasyonel bir güç ilişkisi çıkıyor; basitçe ‘rıza üretimi’ olarak tanımlanan bir kitle kültürü uygulaması: Geleneksel Hollywood anlatı şeması (düzen > düzenin bozulması > düzenin yeniden inşası) üzerine oturtulan öyküde önce düzeni -hayvanın ‘sahibi’yle ilişkisini- tüm çelişkilerden soyutlanmış biçimde konvansiyonel hatlarıyla izler ve kabul ederiz. Düzen köpeğin tasmadan -düzenin ta kendisinden!- uzaklaşmasıyla bozulur; insanlara düşman olmuş ‘eski’ ev hayvanlarıyla karşılaşması bozulmayı derinleştirir. Burada tasmaların sadece teoride değil pratikte de parçalandığını görürüz. Ama neyse ki hâlâ düzenin parçası olan diğer ev hayvanlarının yardımıyla ‘esas köpek’ düzen karşıtı anarşist hayvan çetesinden kurtulup düzeni daha sağlam biçimde yeniden inşa eder. Bu sayede öyle derin bir rıza üretilir ki, bundan sonra o köpek hiç dışarıya çıkarılmasa da şikâyet etmeyecek hale gelir. Bu ideolojik uygulamanın asıl kötü yanı bu işte: Son derece doğru bir noktadan yola çıkılıp -adı üstünde ‘ev hayvanları’; onlar için en güvenli yer evdir- bu noktanın çarpıtıldığı toplumsal izdüşümler yaratılması… Animasyonun hedef kitlesi çocuklar olduğu için durum daha da rahatsız edici hale geliyor. Gelişen interaktif sistemlere rağmen -hatta özellikle onların yarattığı bir ‘karşılıklı etkileşim’ yanılsamasından dolayı- çocukların eskisine göre daha pasif katılımcılar olduğu bir dönemde geleceğe dair kaygı doğuran anlatılar bunlar. Ama neyse ki hem bir kaç filmle dünya değişmiyor hem de bu toplumsal kaygı hali kendi stratejilerini üretebilecek güce sahip. Bu sayede hem ‘ev’e sahip çıkacağız hem de özgürlüğümüze... 90 yaşında Filozof Lider
CÜNEYT GÖKSU Cuneyt.Goksu@gmail.com 13 Ağustos 2016, Fidel Alejandro Castro Ruz, ya da kısaca bütün dünyanın bildiği haliyle Fidel’in 90. yaş günü. Dünya onun sevilen, saygı duyulan bir devlet adamı mı, önder mi, lider mi yoksa diktatör mü olduğunu tartışadursun, o 1976 yılından beri yürütmekte olduğu Küba'nın en yüksek yönetim organı olan Devlet Konseyi Başkanlığı’nı 2008’de bıraktığından beri “Yoldaş Fidel’in Düşünceleri” adıyla yazdığı makaleler ile Dünya gündemini yorumlayıp ışık tutmaya, hayatı boyunca gerilla savaşlarından patlayan purolara, devlet adamlığının zorluklarından suikast girişimlerine kadar türlü zorlukları aşıp Fidel’li yılların birikimini paylaşıyor. Fidel, son yüzyılın tartışmasız en çok ve en uzun süredir konuşulan kafa yorulan lideri ve devlet adamıdır. Dile kolay, politik yaşamı boyunca tam on Amerikan başkanı eskitti (Eisenhower, Kennedy, Johnson, Nixon, Ford, Carter, Reagen, Baba Bush, Clinton ve Oğul Bush) ve yakında Obama ile on bir olacak. 1945’ten beri dünyanın gidişatını belirleyen liderlerin belli başlılarıyla ilişkileri oldu (Neru, Nâsır, Tito, Olof Palme, Arafat, Gandhi, Allande, Gorbaçov, Chavez vb). Günümüz sanatçı ve aydınlarının önde gelenleriyle tanıştı (Sartre, Hemingway, Arthur Miller, Neruda, Henri Cartier-Bresson, Nazım Hikmet, Oliver Stone, Noam Chomsky ve daha pek çokları). Fidel’in biyografisine detaylı bakınca, erken yıllarında yaşadıkları, gerçekleştirdikleri kadar çok şaşırtmaktadır.Tutkulu ve asi Fidel, 1926’da, şeker kamışı çiftiği sahibi, hali vakti yerinde, orta sınıf, Katolik, İspanyol göçmeni bir baba ve annenin yedi çocuğundan biri olarak dünyaya geldi. 1945’te Havana Üniversitesi’nde hukuk okumaya başlayana kadar politik olarak oldukça deneyimsizdi fakat anti-emperyalizm ve ABD’nin Karayibler’deki emperyalist girişimlerine karşı çok ilgili ve tutkuluydu. 1946’da üniversitede öğrenci lideriyken dönemin Küba Devlet Başkanının yaptığı ya da o dönem yapılan yolsuzluklar karşısında yaptığı konuşmalar gazetelerde yayınlandı, 1947’de “Dominik Cumhuriyeti”ndeki ABD destekli cuntanın darbe girişimini önlemek için yapılacak olan direnişte yer aldı. Erken gençlik yıllarında henüz bir “devrimci” değildi ama politik olarak “tutkulu”, “asi” ve “mevcut düzene karşıt” biri olarak tarif edilebilir. 1952’de Batista’nın askeri darbe ile iktidara gelmesi, seçimleri iptal etmesi, zengin elitleri ve ABD’lerini gözeten politikaları desteklemesi, sosyalist grupları, sendikaları çalışmaz hale sokması ve getirdiği sistemi “Disipline edilmiş demokrasi” olarak adlandırdığı dönem boyunca en iyi bildiği silahla - hukuk ile, mücadele etti. Batista’nın anayasa ihlallerini deşifre edip, davalar açtı. Fakat Batista’nın kontrolünde olan yüksek mahkemeler yüzünden davaları hep reddedildi. Ertesi yıl, 1953’te Batista’yı alt etmek için ilk defa silahlı güce başvurdu. Kardeşi Raul ve yoksullardan örgütlediği 1200 kişi ile Santiago de Cuba’da Moncada Kışlası’na saldırdılar. Plan basitti, kışlayı ele geçirip, silahları yoksullara dağıtacaklardı. Silahlı yoksulların, Batista’ya karşı ayaklanacağını düşündü. Baskın başarısız oldu, Castro kardeşler tutuklandı, plan işlemedi. 1954’te, Batista’nın “saçmalık” olarak adlandırılan seçiminden sonra serbest kalıp, Che ile tanışacağı Meksika’ya sürgüne gönderildi. 1956’da, Che ve Castro Kardeşler, daha büyük ölçekli, bir gerilla savaşını (ki dört yıl sürecekti) başlatmak üzere Grandma ile Küba’ya doğru yola çıktılar. 1959’da Batista’nın ülkeyi terk edip, devrimcilerin iktidara gelmesiyle Fidel, Küba tarihinde görülmemiş bir hükümet modeli kurdu. Fidel lider olarak, kitlelere karşı direkt konuşmaya inanan birisi. Konuşmaları sırasında kalabalığa hep bundan sonra nasıl yönetilmek istediklerini sordu. Bütün medya kanalları üzerinden, ülkenin sorunlarının “tartışılmasını” ve “kararların sorgulanmasını” cesaretlendirdi. Ülke içinde ve dışında sıradan insanların fikirlerinin sorulmasını özendirdi. 1959’dan sonra ülke dışına yaptığı gezilerde sokaktaki insanlarla konuştu ve Küba Devrimi hakkındaki görüşlerini aldı; bütün konuşmalarında “demokratik merkeziyet” ve “kollektif liderlik” anlayışlarını ülke yönetimi sistematiği olarak savundu. Bu davranış şeklini hayatı boyunca hep gördük. Örneğin, Küba’da yakalanan ABD ajanlarının sorgulamasını halkın önünde, TV tartışma programlarında gerçekleştirdi.Devrimcilere yardım Fidel ve Devrim Küba’da başta sağlık ve eğitim sistemi olmak üzere pek çok şeyi değiştirdi. Ancak bence, en çarpıcı değişimlerden biri de Küba Balesi. Öyle ki; devrimin gerçekleştiği 1959 yılına kadar zar zor yaşatılmaya çalışılan bir sanat dalı olan bale, devrimle birlikte ülkedeki en önemli sanat dalı haline geldi. Devrimin ilk yıllarındaki maddi koşulların zorluğunu da düşününce, Fidel, Küba Balesi’nin geleceği için 1959’un koşullarında 200.000 dolar desteği bir çırpıda verdi. Fidel, dünyadaki devrimci hareketleri hep destekledi. Sovyet liderleri, üçüncü dünya ülkelerindeki liberal sol hareketleri şüpheyle karşılarken, o ayrımsız olarak bütün devrimci hareketlerin liderlerini Küba’da ağırladı. Fidel’in kalabalıklar ile etkileşimindeki tutkusu onun daha da göz önünde olmasını sağlarken, sayısız suikast girişimiyle de yüz yüze kalmasını beraberinde getirdi. Havana sokaklarında yürürken dahi, CIA’in Fidel üzerinde ilk defa denediği suikast girişimlerine hedef oldu. En alışılmadık komplolardan bazıları, patlayan purolar, zehirli kalemler, zehirli dalgıç kıyafetleri, sakal döken ilaçlar hızlıca aklıma gelenler. Öyle ki CIA, Fidel’in dalış ile ilgili tutkusunu bildiğinden, içi patlayıcı dolu balıkları onun daldığı bölgelerde bir nevi su altı mayını olarak kullanmayı dahi tasarladı. Bugün bize komik film sahnesi gibi gelen bu yöntemler o günlerde oldukça ciddiydi. 2000’li yıllar sonrasında gelişen küreselleşme karşıtı hareketleri kendi erken dönemindeki hareketler ile karşılaştırdığında, “bu asi nesile saygı duyduğunu, farklı protesto yöntemlerini beğendiğini ve en önemlisi dünyayı yönetenleri nasıl tir tir titrettiklerini” vurguladı, bütün devrimci hareketlere gösterdiği inanılmaz güçlü önsezisi ile destek vermeyi sürdürdü. Katıldığı son 1 Mayıs olan 2005 yılında, alanda hemen yanında yer alan Morales, Ortega ve Maduro’ya bakarsak, o tarihlerde kendi ülkelerinde henüz devlet başkanı olmamış bu kişilerin Fidel’in birikiminden yararlanmaları ve sonraki yıllarda bulundukları konum önemlidir. 2006’dan itibaren sistematik olarak politik görevlerini yavaş yavaş devreden “Yoldaş Fidel”, zamanının büyük bölümünü yazmaya harcadı. Fidel’in yaşam öyküsü, insanlık adına adalet ve sosyalizm savaşı verenlere ilham kaynağı olmaya devam ediyor. Gençlere notlar Fidel’in, özellikle çevre sorunları, silahlanma yarışı ve kapitalist sistemin insanlığı yüz yüze bıraktığı çevresel ve yaşamsal tehlikelere dikkat çektiği makalelerinin birinde, Kübalı genç komünistlere yazdığı, ama insanlığı yakından ilgilendiren aşağıdaki notları oldukça çarpıcı: “Fikirlerden yoksun bir hayatın ne değeri vardır ki? Jose Marti bir keresinde ‘Fikir yığınları taş yığınlarından daha değerlidir’ demişti. Fikirler insanlardan mı doğar? İnsanlarla mı yok olurlar? Fikirler insanlık tarihinin başından beri vardır. Türümüz var oldukça fikirler de var olacaktır. Ancak, insanoğlu akıl almaz bir kendi kendini imha kapasitesi olan ve sınırsız gözüken teknolojik gelişmeler ve siyasi az gelişmişlik nedeniyle daha önce hiç olmadığı kadar ciddi bir tehdit altındadır. Nereye baksak, soykırıma yakın savaşlar, iklim değişikliği, açlık, susuzluk ve eşitsizlik görüyoruz. İnsanların umutlu bir gelecek fikrine sıkı sıkıya sarılmaya ve hayatta kalma mücadelesini bilim üzerinden yürütmeye ihtiyacı var. Bugün ancak bilimsel bir arayış adaletli olabilir. Bu parlak gelecekte, dünya çapında bir diktatörlük tarafından idare edilen günümüzün gelişmiş kapitalist sisteminin korkunç adaletsizliklerine yer olmayacaktır. Shakespeare, oyunlarından birinde ‘Olmak ya da Olmamak!’ demişti. Bugün genç insanların önündeki alternatif budur. Bunu yok saymak, dünyada sadece birkaç on yıl daha yaşamayı tercih etmektir ki bu süre, tarihi düşündüğümüzde üç beş saniyeden fazla etmez.” Fidel ve Küba insanlığa verdikleri sözlere sadık kaldılar, dünya halklarıyla dayanışma içinde oldular, enternasyonalist düşünce ve tavırdan vazgeçmediler, ilkeli, onurlu duruşlarından taviz vermediler ve bütün dünya uluslarından da saygı gördüler. Hastalığının duyulduğu ilk zamanlarda Florida’daki karşı devrimciler bayram ederken, Irkçı Apartheid rejimine karşı savaşan Güney Afrikalılar Küba’nın desteğini hatırlayıp üzülüyorlardı. Fidel’e bugünden geriye doğru baktığımızda, Marksizm ve Ulusalcılığı (nationalizm) vatanseverlik ekseninde bilgece bir araya getirip yaşattığını söylemek hiç yanlış olmaz. Fidel de, tıpkı insanlık tarihine değer katan önemli insanlar gibi, yaşadığı ülkeden çok ait olduğu dönemle anılacaktır. Zamanla, hangi coğrafi bölgeden olduğundan daha çok yaşantıları ve söylemleri değerli kılar, öyle ki dönemler mekânlara hükmeder. İşte bu yüzdendir ki, tarih, 90 yılın birikimi ve bilgeliğiyle insanlığın “Kutup Yıldızı” Fidel’i çoktan “beraat” ettirmiştir! Rogue One: Bir Star Wars Öyküsü'nün son fragmanı yayınlandı
Son olarak 'Bölüm 7: Güç Uyanıyor' ile gişe rekorları kıran Star Wars (Yıldız Savaşları) efsanesi, Bölüm 8'in vizyona gireceği Aralık 2017'den önce sinemaları bu kez bir yan öykü ile ziyaret etmeye hazırlanıyor. 16 Aralık'ta tüm dünyada vizyona girecek olan 'Rogue One: Bir Star Wars Öyküsü'nün son fragmanı yayınlandı. Star Wars'un haklarını yaratıcısı George Lucas'dan milyarlarca dolara satın aldıktan sonra hemen yeni filmlerin çekimine girişen yapım şirketi Disney, merakla beklenen Bölüm 8'i aralık 2017'de vizyona sokmadan önce bir spin-off (Ana hikayeden bağımsız öyküler)u beyazperdeye taşımaya hazırlanıyor. Çekimleri tamamlanan bu ara bölüm serinin ilk kez vizyona giren 1977 yapımı 'Bölüm 4: Yeni Bir Umut' ve 'Bölüm 3: Sith'in İntikamı' arasındaki bir zamanda geçiyor. Yeni fragmanı yayınlanan 'Rogue One: Bir Star Wars Öyküsü' isimli yeni film 16 Aralık'ta tüm dünyayla aynı anda Türkiye'de de gösterime girecek. 'İSYANCILARIN MACERASINI ANLATACAK' Gareth Edwards tarafından yönetilen filmde, bir grup isyancı İmparatorluk'un içine sızıp, onların en büyük savaş silahı olan Death Star'ın (Ölüm Yıldızı) planlarını çalmaya çalışacak. Felicity Jones ve Diego Luna'nın başrolde olduğu film Darth Vader'ın dönüşüne de sahne olacak.   HDP'li Sancar'dan 'Sıla' için soru önergesi
Mustafa Alabora hastaneden taburcu oldu
Harun Kolçak'ın sağlık durumuna ilişkin yeni bilgi
Bir sinemaseverin ikili yaşamı
Vizyona giren filmlerle ilgili tek derdimiz iyi olup olmadığına, beğenip beğenmediğimize dair bir yargıya ulaşmak, kanaatimizi oluşturmak. Hal böyle olunca filmler sadece Imdb puanlarından, Rotten Tomatoes skorlarından ibaret rakamlara dönüşüyorlar. Derinlemesine analizler in yerini bu rakamlar alıyor. Vizyona giren bir filme dair vaktimizi ayırıp, izleyip izlemeyeceğimize ya da tavsiye edip etmeyeceğimize karar vermek ulaşılmak istenen nihai sonuç. Sinema kültürü günden güne “beğendim, mutlaka izle” ya da “beğenmedim, zaman kaybı” gibi iki sığ kategorinin altına filmleri tasnif etmekten ibaret olmaya başladı. Bir filmin beklentileri karşılayıp karşılamadığını ölçmek ve döneminin geçerli normlarına göre “iyi” olup olmadığına karar vermek, filmlerle kurduğumuz tek ilişki modeli haline geldi. Kariyeri başyapıtlarla dolu yönetmenleri biraz formdan düşünce yerin dibine sokmamız da buradan kaynaklı olsa gerek. Sanki “kötü” bir film de çekseler, bu filmi yönetmenin külliyatının içerisine yerleştirerek düşünmemiz, ele aldığı temalar ve biçimsel tercihleri derinlemesine incelememiz mümkün değilmiş gibi. “İyi” filmlerle de, onların fikirlerini derinlemesine ele aldığımız bir ilişkimiz yok. Ne kadar iyi olduklarını ifade ederken daha heyecanlı sıfatlar seçiyoruz, o kadar. Eğer bir filmi iki sığ kategoriden birine yerleştirip hükmünü verdiysek, onun üzerine bir daha düşünmeyi ve kafa yormayı gereksiz buluyoruz.  Halbuki bundan çok da uzak olmayan bir geçmişte, filmleri birer film mahkemesi gibi değerlendirmiyorduk. Filmleri ele alırken yegane amacımız sadece birer kelimelik değerlendirmelerde bulunmak değildi. Filmi beğensek de beğenmesek de masaya yatırır, yönetmenin tercihleri ve ele aldığı temalar üzerine tartışırdık. Film analizi yapmak veya fikir yazıları yazmak, filmin neden kötü ya da iyi olduğunu ispatlamak için kullandığımız bir araç değildi; filmin meramını anlamak, meselelerini tartışmak ve de sıklıkla yönetmenin diğer çalışmalarıyla bütünleştirmek için yapılan bir keşfediş süreciydi. Yazılar filmi beğenip beğenmediğimize dair birer manifesto değil, yeni soru işaretleri yaratan birer fikir egzersizleriydi. Perdede bir başyapıt izlemenin keyfi “Rasyonaliteye fazla inanarak, çağdaşlarımız bir şeyler kaybetti” der Kieslowski. Makineleşen, dijitalleşen ve insan ruhuna dair bir şeylerin yitip gittiği bir toplumda elbette ki sinemayla olan ilişkimize dair de bir şeyler kaybettik. Bu kaybediş, filmlerle kurduğumuz ilişkinin manevi ve duyusal yönünde oldukça belirgin. Filmleri sadece birer rakama dönüştürmek istedikçe de bunu kaybetmeye devam edeceğiz. Neyse ki, klasiklerin gücü bazen buna engel olabiliyor. Yurtdışında, klasikleri gösteren sinemaların, sinemateklerin varlığı sığlaşan sinema kültürünün içinde bir kurtarıcı işlevi görüyor. Klasikler sayesinde genç sinemaseverler sinemanın büyüsüne tanık oluyor; yönetmenlere auteur gibi yaklaşmayı; filmografiler, akımlar üzerine düşünmeyi öğreniyorlar. Yurtdışındaki pek çok ülkenin aksine, eski klasiklerin yenilenmiş kopyalarıyla gösterime girmesi bu topraklarda nadir yaşanan bir şey. Kieslowski’nin filmografisinin en önemli halkalarından olan ‘Veronique’in İkili Yaşamı’nın (La Double Vie de Véronique) Başka Sinema programında bugün itibariyle vizyonda olması, tam da bu çerçevede çok önemli. ‘Veronique’in İkili Yaşamı’ Türkiye’deki pek çok sinemasever için rakamlara indirgenerek değerlendirilemeyecek, felsefi ve metafizik derinliği olan bir film (görsel ve işitsel anlamdaki kusursuzluğu da cabası). Böylelikle nihayet uzun süredir vizyona giren bir filmi, rakamlara veya kalıplara indirgeyerek konuşmayacağız ve belki de kaybettiğimiz bir şeyleri hatırlayacağız. Altyazı dergisinin Temmuz-Ağustos sayısındaki kapsamlı dosyası, sinema bloglarında karşımıza çıkan ve sosyal medyada dolaşımdaki Kieslowski yazıları ve filmin çözümlemeleri şimdiden etrafımızı sarmış durumda. “Kötü” ya da “iyi” demekten başka şeyler olduğunu hatırlamaya başlıyoruz. İki farklı sinemasever varmış iki farklı ülkede. Birinin vizyona giren filmleri puanlayıp, tek kelimelik hükmüne karar vermek dışında bir amacı yok. Diğer sinemasever izlediği filmin üzerine tartışmayı, kafasındaki soru işaretlerini gidermek için yönetmenin önceki filmlerini açıp tekrar izlemeyi seviyor. Bu iki sinemasever de hepimizin içinde var. 25 yıllık bir başyapıtı perdede izleyerek, ikincisinin varlığını hatırlamanın tam vakti. Dijital hazlar bahçesi
Kıyıdan denize uzanan iskelenin en ucuna doğru yürüdüm; derin ve soğuk sulara kendimi bırakmak istiyordum sadece. Hiçbir şeyin şok etkisi yaratmadığı bir dünyada kendi şokumu kendim yaratmak; kayıtsızlığın, aldırmazlığın yüzer-gezerliğinden kurtulmak; yara alıp sulara batmak. Yaralanmak yaşadığını duyumsamak ve yaşadığımız dünyada olup bitenlere şaşırmaktır. Atladım sulara. İmge bombardımanı altında kor gibi kızarmış bedenimin soğuk sulara değdiğinde çıkardığı “cozzz!” sesini sahildekilerin işiteceğini düşünerek etrafıma bakındım, ama herkes kendi âlemindeydi, sadece ben işitmiştim. Kişisel şokum ne bende ne de ötekilerde şok etkisi yarattı. Şaşırmadım.  Şoklara karşı bağışıklık kazandık; hiçbir şey şaşırtmıyor ve şok etmiyor. Şoklardan etkilenmeyen bedenlerin yaşadığı bir dünyada avangardların, şok yöntemiyle bizi kendimize getireceklerini düşünmeleri biraz değil, bayağı safdilliliktir. Gerçekliği parçalara ayırıp montaj yöntemiyle yan yana getirerek kolajlarla şok etkisi yaratma ve gizli anlamı bu kolajlar sayesinde ortaya çıkarma çabası, her şeyin yıkıldığı bir coğrafyada işe yarar mı gerçekten? Önce parçalamalı, sonra da montajlamalıydık. Fakat bizden önce davrandılar ve şimdi hep yıkım aşamasındayız; fiziksel çevremiz, doğamız, konutlarımız, kentler, kurumlar, ilişkilerimiz yıkılıyor; bir inşaat şirketi Picasso’nun mottosunu, kendi mottosu yapmış ve Picasso’yu müteahhitleştirmiştir: “Her yaratıcı hareket, öncesinde bir yıkımla başlar” ve en avangard sloganlar egemenlerin sloganı olunca yıkımın propagandasını yapmak onlara, bu yıkımdan nasıl bir yapım çıkaracağımızı düşünmek de bize düşmüştür. Olumsuzladığımız hiçlik ya da boşluk, atomların yoldan çıkarak çarpıştıkları, ilişki kurdukları, yeni dünyalar yarattıkları deneyim alanıdır. Çıktım sudan. Çıplak ayaklarıma batan çakıllarda yürüyerek bahçe içine girdiğimde, bizi şoktan koruyan koruyucu kılıfın bahçe olduğunu fark ettim. Zeytin ağaçlarının altında ağustos böceklerinin çiftleşmek için deli deli çıkardıkları sesleri dinledim bir süre, sonra birden dijital dünyanın “techno beat”lerine dönüşüverdiler. Bahçe, deneyimden kaçarak sığındığımız sığınak. Cennet bahçesinden kovulduğumuzdan beri yeryüzünde sahte cennetler yaratmaktan asla vazgeçmedik. Mutlak deneyimsizliğin göksel ve kutsal bahçesinden bedenli varlıklar olduğumuzu fark ettiğimizde kovulmuş ve bahçeyi incir yapraklarıyla örtünerek terk etmek zorunda kalmıştık. Ama geçmişin özlemi olarak bedensiz bir bahçe düşü hiçbir zaman yakamızı bırakmadı. Şimdi dijital bahçenin bedensiz varlıklarıyız, ne yeryüzü ne de başka bedenler nüfus edebiliyor bize. Yapay olarak iklimlendirilmiş ve ışıklandırılmış dijital bahçelerde evcil doğa imgeleriyle oyalanıyoruz; ağustos böceklerinin çıkardıkları ve sürekli ritim değiştiren bedensel sesleri, dijital ortama aktarılıp “loop”a alındıklarında, durmadan yinelenen tekno-müziğin tekdüze ritmidir ve bedenlerimiz bu tekno ritimle devinen parlak yüzeyli ekranlar gibi. Dünyevi hazlar bahçesinden dijital hazlar bahçesine geçerken pek zorlanmadık. Doğadan bahçeye adım atar atmaz, zaten bedenlerimizin kudretini temsilcilere teslim etmiş ve dijitalleşmeye hazırdık. İçerisi: bahçe; dışarısı: doğa. “En dikkatlilerin bile aklına eşikte durup düşünmek gelmemiştir, en çok düşünmeleri gereken yerde” diye yazıyor Nietzsche. Evet, eşikte, bahçeyi doğadan, düzeni yıkımdan, varlığı hiçlikten, anlamı anlamsızlıktan ayıran eşikte durup düşünmemiz gerekiyor şimdi. Deneyimsizlik ile deneyimi ayıran o ince çizgide. Demokritos’tan beri varlığı bölünmez, yok olmaz olarak tanımladık ama bu haliyle varlık deneyimsizdir ve filozof varlığın deneyim alanı olarak boşluğu, hiçliği, anlamsızlığı önermişti, duymadık. Olumsuzladığımız hiçlik ya da boşluk, atomların yoldan çıkarak çarpıştıkları, ilişki kurdukları, yeni dünyalar yarattıkları deneyim alanıdır. İlişkisizliğin, deneyimsizliğin dijital otoyollarında seyrediyoruz şimdi. Hippokrates’in tıbbında “krisis” terimi, hastalıkların seyrini belirlemeye yarayan ani değişimleri ifade eder. Ve şimdi bir kriz durumunda, deneyim ile deneyimsizlik arasındaki o ince çizgideyiz: İlişkisizliğin dijital otoyolları mı, birbirimize dokunacağımız doğanın deneyim alanı mı? Bir hekim olarak yoldan çıkmayı öneriyorum.  BirGün'lük Festival '16, 3 Eylül'de: #biraradayız
Yenikapı mitingine gitmeyen Sıla’ya sanatçılardan destek
BURAK ABATAY / @abatayburak İstanbul Yenikapı’da 7 Ağustos'ta düzenlenen miting ile ilgili 'Darbeye karşıyım ama Yenikapı’daki şova katılmayacağım' diyen Sıla Gencoğlu AKP'nin hedefindeki isim oldu. Sıla’nın Harbiye Cemil Topuzlu Açıkhava Sahnesi’nde yapacağı konserler ve 28 Eylül'de Bursa Kültürpark Açıkhava Tiyatrosunda gerçekleşmesi planlanan konseri iptal edildi. AA'da yer alan habere göre, İstanbul Büyükşehir Belediyesi'nden yapılan açıklamada, 'Şarkıcı Sıla Gençoğlu'nun 21 ve 22 Eylül'de Harbiye Cemil Topuzlu Açıkhava Sahnesinde gerçekleşmesi planlanan konseri, Yenikapı mitingine ilişkin yaptığı açıklama nedeniyle iptal edildi.' denildi. Konuya ilişkin Ankara Büyükşehir Belediye Başkanı Melih Gökçek ise attığı tweet'te, "Yenikapı buluşmasına show diyen Sıla, sana Ankara'nın kapısı kapandı. Artık sana FETÖ iş bulur" diyerek Sıla'yı hedef gösterdi. Sosyal medyada da tepki toplayan iptal kararlarının ardından Sıla Gençoğlu’na ilk destek, şarkıcı Aylin Aslım’dan gelirken, Aslım, sosyal medya hesabından yaptığı paylaşımda, "Pazar günü mitinge katılan sanatçı arkadaşlar buna ses çıkarır umarım. Demokrasi için gitmiştiniz ya, o sebepten" ifadelerini kullandı. Öte yandan sanat camiasından önemli isimler Sıla’nın yanında olduklarını belirtirken, şarkıcı Kaan Boşnak, Çiğdem Erken, Şenay Lambaoğlu, şair Şükrü Erbaş ve müzik yazarı Bekir Özgür Aybar, BirGün’e konuşarak Sıla’ya destek verdi.  Yüzyüzeyken Konuşuruz grubunun solisti Kaan Boşnak, BirGün’e verdiği demeçte konuşulması gerekenin kimsenin işi ve itibarıyla oynanmaması gerektiği olduğunu belirtti. Kaan Boşnak’ın konuya dair açıklaması şöyle: “Pop camiasındaki isimlerden böyle cesur hareketler görmüyorduk, çok da örneği olmadı sanırım Türkiye'de. Startların bu şekilde düşük olduğu toplumlarda doğru bir şey yapıldığında herkes şok oluyor, yapılan şeyin olması gereken bir şey olduğunun farkında değiliz. Asıl konuşulması gereken, Demokrasi Mitingleriyle yapılan haklı bir eleştiri yüzünden kimsenin işi ve itibarıyla oynanmaması gerektiği. Her tarafımızdan yanlışa boğulmuşuz, biri doğru bir şey yapınca afallıyoruz. Belki beni o mitinglerde temsil eden kimse yok ama tepkisiyle kendi gibi düşünen insanların yüreğine su serptiği için Sıla'yı tebrik ediyorum, yalnız değildir. " BirGün müzik yazarlarından Bekir Özgür Aybar ise Sıla’nın yaşadığı bu üzücü durumu demokrasi kavramının içinde değerlendirmenin mümkün olmadığını ifade etti. Aybar sözlerine şu şekilde devam etti: “Bir müzisyenin herhangi bir konuda farklı bakış açısına sahip olması ve bunu dile getirmesi onun konserlerinin iptal edilmesiyle sonuçlanıyor. ‘Bizimle tamamen aynı düşünmüyorsan, biz de seni cezalandırıyoruz’ deniliyor. ‘Demokrasi’ kelimesinin sıklıkla kullanıldığı şu dönemde Sıla’nın yaşadığı bu üzücü durumu demokrasi kavramının içinde değerlendirebilmek mümkün değil.”  Şair Şükrü Erbaş ise konuya dair BirGün’e yaptığı açıklamada, “Belediyelerin tutumu şaşırtıcı değil ki... yeni demokrasimizin ve yeni kralımızın ahlakından bir ucuzluk. Daha pek çok örneğini göreceğiz” dedi. Erbaş’a göre, Sıla'nın gösterdiği haysiyetli duruş, kendisine "sanatçıyım" diyen herkes tarafından gösterilebilmeli. Şükrü Erbaş’ın açıklaması şöyle: “Sıla'nın gösterdiği haysiyetli duruşu, kendisine "sanatçıyım" diyen herkes gösterebilseydi keşke. Hele bunların içinde öyleleri var ki... Düne kadar yaptıkları sanatın belkemiğini oluşturan halk, devrim, demokrasi, insanın temel varoluş hakları, kültürel çeşitlilik, özgürlük gibi halkaları kendi elleriyle bir bir koparıp, amorf bir kütle halinde, sahibinin dizleri dibinden ya da ağızlarının içinden ses vermeyi yeni varoluş kaideleri haline getirdiler. İçler acısı bir pespayelik. Belediyelerin tutumu şaşırtıcı değil ki... Yeni demokrasimizin ve yeni kralımızın ahlakından bir ucuzluk. Daha pek çok örneğini göreceğiz.”  Şarkıcı Çiğdem Erken otosansür tehlikesinden bahsederken “Görüşü ne olursa olsun hiçbir müzisyen konser iptali ile cezalandırılmamalı” dedi. Erken’in BirGün’e yaptığı açıklamada “Gerçek özgürlük düşünmek ve düşündüğünü söyleyebilmektir. Demokrasi kelimesinin ülkemizde bu kadar yoğun kullanıldığı bu günlerde toplum olarak özgürlüklerimizin sınırlandırılmasına karşı durmalıyız. Görüşü ne olursa olsun hiçbir müzisyen konser iptali ile cezalandırılmamalı. Bu ülke insanı tahammül olgusunu unutmamalı. Yönetimdekiler güçlerini toplumun her kesiminde özgürlük ve demokrasi için kullanmalılar ve bizleri otosansüre sürüklememeliler. “ ifadeleri yer aldı.    Bir başka görüş ise şarkıcı Şenay Lambaoğlu’ndan gelirken, Lambaoğlu BirGün’e, “Değişen bir şey yok aslında hayatımızda. Demokrasi için sokağa dökülenler kendi gibi düşünmeyeni linç ediyor olması ne acı. Ülkede demokrasinin olmadığını tekrar tekrar hatırlamış oluyoruz sadece. Belediyeler de sanatçısını durduğu saf neyse ona göre belirliyor. Aynı düşünceye sahip olmadığınız sürece konser mekânlarında sürekli engellerin çıkması kaçınılmaz oluyor maalesef.” şeklinde konuştu.   Eski Bando grubunun solisti Güney Marlen ise, "Bir sanatçının/kişinin herhangi bir konudaki görüşü/eleştirisi gerçekten bir hakarete varmadığı müddetçe ve alenen şiddete davet etmediği sürece dinlenmeye değerdir." diyerek toplumdaki tahammülsüzlüklere dikkat çekti. Güney Marlen konuya dair açıklamasında "Sıla'nın ifadeleri sırf kendi görüşünüzle ve o gün inandığınız değerlerle örtüşmüyor diye ve Sıla siyasi erk ile anaakım medyanın dilini tercih etmiyor diye bu sanatçıya ya da toplumun herhangi başka bir bireyine linç girişimi uygulamak, işine engel olmak, konserlerini iptal etmek ve psikolojik şiddet uygulamak demokrasi normlarına uygun bir davranış değildir; aksine kutuplaştırıcı ve ifade özgürlüğünü hiçe sayan bir eylemdir. İptallerden hemen vazgeçilmelidir." dedi.  Şair Betül Dünder: Özgür irade denilen şey iktidarların hoşuna gitmiyor. Çünkü "hayır" diyen bir ses o. Sıla da "orada olmayan kadin" oldu bir anda. Neden? Gercekten sanatçı diyebileceginiz birinde olması gereken bir tavır değil mi bu? Tıpış tıpış nereye gidecek? Sanatçıların çoğunun kendi aile fotoğrafında bile olmadığını düşününce...hangi fotoğrafta yer alacak? Tek başına bu iradeyi gösterebilmesi değerli ancak camiasında "tek başına" kalması düşündürücü. Halbuki demokrasi, "düşünce özgürlüğü"nün içinden geçen bir kelimedir. Dün sevdiğinizi bugün yok etmeye çal��şıyorsunuz. Adı geçen bir müzisyen ve halkın zaferini şarkılarıyla "tek başına" kutlamayı seçmiş. Dinlenir yine o şarkılar... Colton Haynes: 'Eşcinsel olduğum için babam kendini öldürdü'
‘Arrow’ ve ‘Teen Wolf’un yıldızı 28 yaşındaki aktör Colton Haynes’in Out dergisine verdiği röportaj deprem etkisi yarattı. Haynes, eşcinsel olduğunu ailesine ilk açıkladığında babasının intihar ettiğini ilk kez açıkladı. Genç yıldız, derginin eylül sayısının kapağı olduğu röportajda trajik yaşam öyküsünü ilk kez paylaştı. Aktör, ‘14 yaşındaydım ve eşcinsel olduğumu aileme ve sınıf arkadaşlarıma söylemeye karar verdim. Ancak babam bu gerçeği öğrenince 40 adet hap içerek kendini öldürdü. Babamın ardından uzun süre kendimi suçladım ve nasıl olur da böyle bir şeyi söylerim, diye düşündüm. Bu nedenle eşcinsel olduğumu uzun süre herkesten gizledim’ diye konuştu. 'BU OLAY NEDENİYLE HEP YALAN SÖYLEDİM' Babası ile hiçbir zaman çok yakın olmadığını ancak bu olay yüzünden uzun süre depresyon yaşadığını ifade eden yıldız, hissettiği suçluluk duygusu nedeniyle uzun süre yalan söylediğini ifade etti: ‘17 yaşında oyuncu olmak için Los Angeles’a geldim. Başarılı olabilmek için de eşcinsel olduğumu herkesten gizledim.’ Geçtiğimiz mayıs ayında eşcinsel olduğunu ilk kez Entertainment Weekly’e açıklayan Haynes, artık gizlenme gereği duymadığını söylüyor. Kapak olduğu dergiyi Instagram hesabında paylaşan aktör, fotoğrafın altına ‘Bugünün geleceğini hiç düşünmezdim, gözyaşları içindeyim ve çok mutluyum’ yazdı. Inferno'dan yeni fragman
Bedensel ihtiyaçtan arzuya
Tolga Aras Cinsellik, insan yeryüzünde var olduğu ilk günden bu yana tartışıldı; kimi zaman alaya alındı kimi zaman bir tabu kabul edildi, en çok da konuşulması sakıncalı ve tehlikeli bir mevzu sayıldı. Günümüzde böylesi durumlar azalarak sürüyor ama yine de karanlıkta bırakılıp önyargılara kurban edilen konular ve doğru bilinen yanlışlar var. Bu gibi açmazlar üzerinde çalışanların sayısının artması elbette umut verici. Onlardan biri olan Ghislaine Paris, psikanaliz uzmanlığı bulunan bir seksolog ve doktor. Çok uzun zamandır cinsel danışmanlık yapan ve buradan elde ettiği deneyimleri kitaplaştıran Paris’in “Arzuya Kavuşmak” alt başlığı taşıyan Cinselliğin Önemi isimli kitabı Türkçede. Paris’in, kitaba başlarken cinselliğin hâlâ tam olarak anlaşılamadığını ve geçmişten bu yana benzer şikâyetlerin (isteksizlik, haz sorunu vb) sıralanmaya devam ettiğini söylüyor. Paris, mevcut yakınmaların “Cinsel Kıtlık” başlığı altında toplanabileceğini vurgularken ilginç bir belirlemede bulunuyor: “Yaşam biçimlerinin özgürleştiği ama aynı zamanda erotizmin aşırı sergilendiği bir çağda merak uyandıran bir fenomen bu!” Başka bir deyişle görünürlüğü kadar gizlenen de bir gerçeklik. Paris, insanların mutlu ve sorunsuz bir cinsel hayatı varmış gibi davrandığını, çıkmaza girdiğini hissedenlerin çok azının terapiste gittiğini not ediyor. Herhangi bir cinsel sorunun başarısızlıkla eşleştirilmesi ise Paris’in karşılaştığı en bilindik açmaz ya da atlamada zorlanılan bir eşik. Romantik ve erotik kurguların, bu fikrin gelişmesinde önemli rol oynadığını söylüyor yazar. Bunun üstüne tüy dikense pornografi. Romantizm ve pornografinin iki uç nokta haline geldiği düşünülürse cinsellik, tutkuyla mekaniklik arasında salınıyor. Paris, bu salınımın baş nedeninin cinsellikle ilgili ikiyüzlü tavır olduğu kanısında. Ayrıca günümüzün hızlı yaşam biçimi cinselliğe de bulaşınca “sonuç odaklı zorunluluklarla” (sık ilişkiye girme, mükemmel ereksiyon ve orgazm isteğiyle) yüzleşmek durumunda kalıyoruz. Paris’e göre bu süreç, zevki ve arzuyu zorunluluk haline getirmekten ibaret. Kirletilen, bastırılan ve hatta şeytanlaştırılan cinselliğe hak ettiği değeri vermek, yazarın üstüne gittiği asıl mevzu. Geçmişin kalıntıları, utançları, bilinçaltına itilen sorunlar, suçluluk, yüzeysel bakış açısı ve iğrenme gibi unsurlar, Paris’in belirttiği cinselliğe hak ettiği değeri vermeye ket vuruyor. Hepsinden öte, arzu temelli bir tatmini öteliyor. Paris, meslektaşlarıyla birlikte hep aynı noktaya; bilinçlenmeye yoğunlaşarak sorunları aşmaya uğraşıyor. Cinselliğin seksten daha fazlası olduğuna insanları ikna etmekle başlayan bu süreç, aynı zamanda kültürel bir adım. Eksikliklerin ve sınırların bilinmesi, anlaşılması ve ilişkiye uyarlanması önemli bir başlangıç anlamına geliyor. Hatta öyle ki bunun başarılması, utancı, korkuları, şiddeti ve sapkınlığı engellemede hayati bir yere sahip. Paris, az önce bahsi geçen bilinçlenmeye “davranış değişikliği” diyor ve bunu kitabında hayal ürünü Karine karakteri üzerinden okura sunuyor. Karine ile kurgu seanslar gerçekleştiren Paris, üzerinde konuşmanın hayli zor olduğu cinsellikle ilgili ağır ağır ilerliyor. Tabulardan özgürleşmeye, oradan da medyatik seks diyaloglarından doğan sıkıntılara ve cinselliğin zevkten ibaret olmayıp arzunun ön plana alınması gerektiğine varan bir yolculuğa çıkıyorlar. Paris, bundan sonraki aşamada cinselliğin, kimliğin kuruluşundaki önemine atıf yapıyor. Daha doğrusu, anlattırdığı hikâyelerle Karine’ye bunu keşfettiriyor. O hikâyenin içinde ergenlik, ilk deneyim, karşı cinse bakış, kültürel kodlamaların varlığı, öğretilen ve belletilen “kurallar” ve olgunlaşma gibi duraklar mevcut. Olgunlaşma konusunda Paris’in bir dipnotu var: “Olgun olmak, aynı zamanda cinsel güdülerin varlığını tanımak ve onların pornografi ve romantizm arasında nasıl yönetileceğini bilmektir.” Adı geçen olgunluk, duyguları tanımayı ve aşkı yaşamayı da beraberinde getiriyor. Paris, aşkı yaşamayı sağlayan şeyin ise bizi bağımlılıkla bağımsızlık arasında bırakan ve yaşam enerjisi sağlayan cinsellik olduğunu unutmamamız gerektiğini belirtiyor. Paris, cinsellik-yaşam bağını vurgularken onun bir taraftan gerçek, hayal ve sembolik olan arasında bir köprü görevi gördüğünü söyler. Bedensel ihtiyaçtan arzuya da o köprüden geçerek erişilebilir. Bu geçişin şiddet eğilimini törpülediği ve halis bir heyecana kapı araladığı da bir gerçek. Söz konusu törpülenme, iki taraftan birinin diğeri üzerinde cinsellik temelli iktidar kurmasına da izin vermeyerek ilişkiyi düzenler. Paris’e göre cinselliğe dair yanlış bilgiler ve inançlar, insanların birbirine bakışını etkileyen önemli sorunlardan. Bu nedenle cinselliği tanımanın, kendimizi tanımak; cinselliğe hak ettiği değeri vermenin de hayatımıza değer vermek olduğunu savunur yazar. Kitabında anlattıklarının bu yüzden dikkatle okunması ve yaşamda uygulanması gerekiyor. Yazar, böyle bir adım atmamızın zorunlu olduğunu düşünüyor. Bir ihtimal daha var
İREM DÖNMEZ Nemli tuzluklar arasına gizlenmiş sırlar, fotoğrafta kalan an’lar, küf koksa da güzel anılar, mektupların ansızlığı, evhamların arsızlığı, verilen kararların pişmanlığı, el titremeleri, bir sigara içimine iliklenmiş arada kalmalar, sandık lekesini gizlemeye mecali kalmamış danteller, artık kırılacak yeri kalmamış hayaller... Küf, nem, rutubet, naftalin ve evham. İlle de evham. Ömür İklim Demir; muhtelif evhamlarla, rutin telaşlarla, çekmece köşesinde kalmış korkularla, naftalin ve beyaz sabun kokan anılarla çıktı karşımıza. Muhtelif Evhamlar Kitabı; avukatlık, reklam yazarlığı, çeşitli fanzinler ve dergilerde yazarlık yapmış olan Ömür İklim Demir’in ilk kitabı. Birbiriyle iç içe geçen öyküler, birbirini ıskalayan hayatlar, kurgu içinde kurgu, bazen bir köpeğin gözünden yaşananlar yalın bir dille ve arkasında iyi bir gözlem pratiğinin olduğunu belli eden betimlemelerle Ömür İklim Demir’in kitabında okuru bekliyor. Muhtelif Evhamlar Kitabı, rutin hayatlarımızı ve acaba’larımızı bir güzel çarpıyor yüzümüze. “Elma dersem çık, armut dersem çıkma ve sonsuza kadar elma!” derken “Önüm, arkam, sağım, solum sobe saklanmayan ebe!” dendiği anda ortadan kaybolmalarımız, tüm o ikiyüzlülüklerimiz bizi rencide etmekten imtina edilircesine öykülerde kendisine yer buluyor. Ömür İklim Demir, şeylere ve kişilere tutunmaya çalışırken telaştan terleyen ellerimizi, sarmaşık olmak isterken ayrık otu oluşlarımızı, yenik düştüğümüz kuruntuları, kaybederken kayboluşlarımızı çıkarıyor karşımıza bir bir. Ancak bunu yaparken üstten bakan bir üsluba başvurmuyor. Aksine son derece bizden, ekseriyetle naif ve muzip bir dili tercih ediyor. İlgiyi canlı tutan bir anlatımı benimseyen Ömür İklim Demir, bunu yaparken okura muzipçe göz kırpmaktan da geri durmuyor. Sıradan hayatları anlatırken klişeden uzak durmak adına ironiye sıkça başvuran yazar, bunu yaparken zekânın inceliklerinden de faydalanıyor. Gözlem yeteneği, ironiyle ve günlük hayatta hep orada duran ancak bir türlü fark edilmeyen detayları aktarmadaki naiflik ile birleştiğinde ise okur, Ömür İklim Demir’in muzipçe kırptığı göze, çapkınca gülümseyerek karşılık vermekten alamıyor kendini. İroni ve hüzünle örülmüş bir dil Muhtelif Evhamlar Kitabı’na gündelik hayatın kitabı diyebiliriz. Zira hiçbir öyküyü okurken “Ama böyle de olmaz ki!” demiyorsunuz. Şaşırmak aklınızın ucuna dahi gelmiyor. Aksine ağırbaşlı bir kabullenişle sayfayı çeviriyor, tanıdık bir merakla diğer öyküye geçiyorsunuz. Bir öyküde Melda’nın sıkıntılarına ortak oluyor, karşısındaki köşeleri eprimiş koltuğa bağdaş kurup oturuyor ve sigara içerken ya da mektuplarını açarken ellerinin titrediğini görebiliyorsunuz örneğin. Ya da bir başka öyküde Rasim Abi’nin elindeki şarap şişesinden kocaman bir yudum alıp elinizin tersiyle ağzınızı silip “Hayat zor be abi” deyip klişenin gerçekçi yanına sığınıp öyle devam ediyorsunuz okumaya. Ceren’le bir yandan dalga geçip bir yandan onun için üzülüyorken omuzlarından tutup sarsma isteği gelip yerleşiyor sayfaların birinde içinize. Başka bir sayfada şu cümleyi okurken buluyorsunuz kendinizi: “Vaktiyle bir rüyaya malzeme olacak kadar muhteşem yaşamışız. Şimdiyse bir kâbusun ortasındayız.” Sarsılıyor, itiraz etmek istiyor ama yapamıyorsunuz. Öykünün incelikli dünyasına ve Ömür İklim Demir’in ironiyle, zekâyla, hüzünle örülü cümlelerine sığınmak istiyorsunuz sadece. Aynı masaya oturan karakterler İçler Dışlar Çarpımı, Sonsuz Rasim Abi’ler Diyarı, Dün Gece Ansızın, Saraylı’nın Üç Ölümü, Sessizliği Öldüren Tuzluk kitapta yer alan öykülerden bazılarının isimleri. Kitabın ismindeki incelik ve dikkat çekicilik, öykülerin isimlerine de sirayet etmiş durumda. Kitabın arka kapağında da yazdığı gibi “Kalbini yalnızlıkla terbiye eden insanlar”, hemen her hikâyede karşımıza çıkıyor ve bu kişiler Ömür İklim Demir’in öykülerine verdiği isimlerle bir güzel hemhâl oluyor. Her öykünün başında bulunan epigraflar, eşlik ettiği öykü için özenle seçilmiş ve okuru, öyküde neler beklediğini fısıldar nitelikte. Kitabın kapak tasarımındaki fotoğrafın Ömür İklim Demir’in elinden çıktığını düşündüğümüzde öykülerdeki inceliğin tesadüf olmadığını bir kez daha anlıyoruz. Kitaptaki on öyküde yer alan, hayatın sıradanlığına ve kuruntunun telaşına bir güzel bulanmış karakterleri, zihninizde aynı masanın çevresine oturtup ortaya çıkan fotoğraftaki uyumun telaşesine baktığınızda aralarındaki sıkı bağları görebiliyorsunuz. İfade edilemeyenleri, bölük pörçük cümlelerle ve olur olmaz kelimelerle anlatıp yine de anlaşabilenler arasındaki o bağ, dokunsanız tuzla buz olacak kadar kırılgan. Kitabı okurken belli başlı şarkılar çalıyor bir de zihninizin gerisinde. En belirginini Müzeyyen Senar söylüyor. Boşvermişliğe yakın bir kederle söylüyor üstelik. Söylüyor da biz yine anlıyoruz, seziyoruz sesine iliklenmiş kederi: “Bir ihtimal daha var.” Sayfaları çevirdikçe, yeni bir öyküye geçtikçe, yeni bir karakter tanıdıkça keder artıyor sanki şarkının devamı geliyor: “O da ölmek mi dersin…” Ömür İklim Demir, Muhtelif Evhamlar Kitabı’nda yazdığı on öyküyle yeni dünyaları keşfetmeye çağırmıyor okuru. Her gün yanından geçtiğimiz yaşamları, otobüste yanında oturduğumuz kişileri, başını okşadığımız sokak köpeğini, içinde olduğumuzu kendimize bile itiraf etmekten kaçtığımız durumları anlatıyor bize. Sesini yükseltmeden, büyük cümleler kurmadan, kelime oyunlarına başvurmadan; sessiz sakin, yürürken adım atmanın üzerine düşünmediğimiz gibi, usul usul. Edremit Kaymakamlığı'ndan Zeytinli Rock Festivali'ne OHAL ertelemesi
BURAK ABATAY / burakabatay@birgun.net @abatayburak 24, 25, 26 , 27 ve 28 Ağustos tarihlerinde yapılacağı duyurulan Türkiye'nin en önemli festivallerinden Zeytinli Rock Festivali, Edremit Kaymakamlığı'ndan yapılan açıklamayla, darbe girişimi sonrasında 21 Temmuz'da ilan edilen ve 90 gün sürecek OHAL gerekçesiyle Edremit ilçesi sınırları dahilinde OHAL bitimi sonrasındaki bir tarihe erteleneceği duyuruldu. Edremit Kaymakamlığı'nın internet sitesi üzerinden yaptığı açıklamada, "İlçemizde 24, 25, 26 , 27 ve 28 Ağustos tarihleri arasında yapılması planlanan Zeytinli Rock Festivali; 15 Temmuz silahlı darbe teşebbüsü nedeniyle 21.07.2016 tarih ve 29777 sayılı Resmi Gazetede yayınlanan ve ülkemiz genelinde 90 gün süreyle ilan edilen olağanüstü hal kapsamında; milli güvenlik ve kamu düzeninin korunması amacıyla, Edremit Kaymakamlığı İlçe Olağanüstü Hal Bürosunun kararı ve Valilik Makamının onayı ile Edremit ilçesi sınırları dahilinde olağanüstü halin kaldırılmasına kadar ertelenmiştir. Kamuoyuna saygıyla duyurulur." ifadeleri yer aldı. Organizatör Milyon Yapım'ın Facebook sayfasından yayınlanan duyuruda ise erteleme kararına dair Festival Komitesi'nden henüz açıklama yapılmadığı belirtilerek, "Pek çok şehirde konserler ve festivaller devam ederken, normalleşmeye çalıştığımız şu günlerde Türkiye'nin en büyük festivalinin ertelenmesi gibi bir seçenek gündemimizde bulunmamaktadır. Cuma günü mesai saatleri içerisinde yapacağımız açıklamaya kadar söylenenlere ve yazılanlara itibar etmeyiniz" denildi. Açıklamanın yapıldığı an itibariyle Edremit Kaymakamlığı'nın "erteleme kararı" sosyal medyada tepkiyle karşılanırken Zeytinli Rock Festivali'nin organizatörü Umut Kuzey olayı BirGün'e değerlendirdi. Bu yıl Selda Bağcan, Bülent Ortaçgil, Duman, Teoman, BaBa ZuLa gibi birçok ünlü müzisyenin katılacağı Zeytinli Rock Festivali'nin ilk yılından bu yana, üç senedir yıkılmış festival kültürüne destek sunduğunu ifade eden Kuzey, bu yılki festivali organize edebilmek için de, yurtdışında ve yurtiçinde çok sayıda yabancı ve yerli ismi festival kadrosuna dahil etmek için de inanılmaz çabalar sarf edildiğini söyledi. Zeytinli Rock Festivali'ni ve festival kültürünü anlatmak içinse 18 üniversite gezdiğini ifade eden Umut Kuzey, "Bu erteleme kararı öncesinde bizzat ben 10 kere görüşme talep etmeme rağmen ne Kaymakamlık, ne de emniyet birimleri görüşmemizi kabul etmedi. Bu taleplerin hepsi kayıt altında. Normal şartlar altında Kaymakamlık'ın bir festivali ertelemek gibi bir yetkisi yok. Biz 140 özel güvenlik görevlisi, 6 özel eğitimli köpek ve alana girişte konumlandırılmış onlarca x-ray cihazıyla önlemimizi aldık. 2 yıldır tek bir adli vakanın yaşanmadığı Zeytinli Rock Festivali'nin OHAL bahane edilerek ertelenmesinin altında bir kasıt olmalı." dedi. Sözlerine açıklık getiren Umut Kuzey, şu ifadeleri kullandı: "Kasıt var diyorum çünkü bizimle görüşülmeden sabaha karşı 05.00'da Kaymakamlık'ın internet sitesi üzerinden yapılan açıklama ve İHA muhabirlerinin çağırılarak haberleştirilmesi bir kastı işaret ediyor. Kasıt var çünkü Bursa'da Nilüfer Festivali devam ediyor. Yine Balıkesir Ayvalık'ta, Cunda'da Motor Festivali oldu. Burhaniye'de Mustafa Ceceli konseri yapıldı. Yapılan işin rock müzik festivali olmasından dolayı mı sorusu akıllara geliyor. Edremit dahil olmak üzere civar ilçelerde yüzlerce esnaf hazırladıkları dilekçeleri 'Biz bir yıllık işimizi 5 günde yapıyoruz' denilerek Kaymakamlık'a gönderdi. Festivalin olması bu çevrenin maddi kalkınmasını da gerçekleştiriyor. Tüm otellerin o tarihler için rezervasyonları doldu. Marketler, restoranlar o günler için stoklarını yaptı. Biz bu festivalin yapılması için gereken her şeyi yapacağız. Bir yıllık çabamız boşa çıkamaz. Bu festival yapılacaktır. Üst merciilerle görüşmelerimiz sürüyor." Edremit Kaymakamlığı'nın Zeytinli Rock Festivali'nin tarafından ertelendiğini duyurmasıyla Twitter'da "#zeytinliyedokunma" hashtagi kısa sürede trend topic oldu. "Yeni" Türkiye: Festival yapılsın diye hashtag açılan ülke. Müzik festivali, yanlış olmasın. Müzik yahu! Müzik.#ZeytinliyeDokunma Haftalardir davullarla zurnalarla meydanlarda olunca problem yok ama iş müziğe gelince ohal. Gitarlari susturamazsiniz #zeytinliyedokunma Yasaklanan şey 5 gün sürecek bir festival değil, müzikle özgürleşen içindeki özgür ruhtur. #zeytinliyedokunmapic.twitter.com/4LWjpyIbJE  Genco Erkal'ın oyununa OHAL yasağı kalktı
Dostlar Tiyatrosu’nun OHAL nedeniyle gösterimleri iptal edilen 'Güneşin Sofrasında Nazım ile Brecht' oyununa getirilen yasak kalktı. Türkiye tiyatrosunun usta ismi Genco Erkal’ın İstanbul Kadıköy Lisesi’nde sahnelediği Güneşin Sofrasında Nazım ile Brecht adlı oyunun gösterimleri, 15 Temmuz darbe girişimi sonrası alınan güvenlik tedbirleri nedeniyle yasaklanmıştı. Yasağın ardından imza kampanyaları ve sosyal medya tepkileri konuyu gündemde tuttu. Pek çok sanatçı yasağın kaldırılmasına ilişkin paylaşımlarda bulundu. CHP Grup Başkanvekili Levent Gök, dün TBMM'de yaptığı konuşmada Genco Erkal'a OHAL yasağına değindi.  Yasak son dün akşam itibariyle kaldırıldı. Genco Erkal da konuyla ilgili resmi Twitter hesabından açıklama yaptı. Erkal, paylaşımında şu ifadeleri kullandı; “Bu muhteşem haberi herkes duysun: Dostlar Tiyatrosu Kadıköy Lisesi bahçesindeki oyunlarına devam ediyor! Katkıda bulunan herkese teşekkürler. En büyük destek sizden, sevgili izleyicilerimiz. Sıcak mesajlarınız, iyi dilekleriniz olmasa kabus gibi son 5 günü zor geçirirdik. Sağ olun.” Bu muhteşem haberi herkes duysun: Dostlar Tiyatrosu Kadıköy Lisesi bahçesindeki oyunlarına devam ediyor! Katkıda bulunan herkese teşekkürler İşçi Sinema Kolektifi kurumsallaşıyor
ZEYNEP KURAY Sinema alanındaki örgütsüzlüğü gidermek ve sektördeki ötekileştirme, ırkçı ve cinsiyetçi yönelimlere ve mobbinge karşı mücadele etmek için oluşturulan İşçi Sinema Kolektifi kurumsallaşıyor. Birgün’e bilgi veren İşçi Sinema Kolektifi üyesi, yönetmen Garip Çelik, “Sinema sektöründeki sendikal örgütlenmeye destek olmak, sanatın da her şey gibi hızla tüketildiği ve sansüre takıldığı bir ortamda üretimi pekiştirmek, sinema emekçilerinin sorunlarına çözüm bulmak için böyle bir karar aldık” diye konuştu.Sömürüye dur demek için! Türk sinemasının şu anda kimlik bunalımı yaşadığını belirten Çelik, bu kurumsallaşmayla bu bunalımı gidermeyi ve bağımsız sinemanın önünü açmayı amaçladıklarını vurguladı. İşçi Sinema Kolektifi’nin sinema sektöründeki örgütsüzlüğü gidermek ve mevcut sorunlara ortak çözümler üretmek için 2015’te sinemanın çeşitli alanlarında üretim yapan bireylerin oluşturduğu bir yapı olduğunu anlatan Garip Çelik, meclis usulü oluşturulan bu yapının kolektif üretimi ve üretim araçlarının kamusallaştırılmasını sağlamayı amaçladığını belirtti. Hakları gasp edilen, sigortasız, güvencesiz ve baskı altında uzun saatler çalıştırılan set işçileri başta olmak üzere sinema emekçilerinin sesi olmak ve bu sömürü çarkına karşı çözüm üretmek için kurulan bir yapı olduğunu vurgulayan Çelik, “İşçi Sinema Kolektifi bir sınıf hareketidir. Ötekileştirmeye, mobbinge, tacize, faşist ve cinsiyetçi baskıya, gelir dağılımındaki eşitsizliğe karşı radikal çözümler üretip, aynı zamanda sektörde dayatılan ırkçı, gerici benzeri unsurlara karşı aktif mücadele yöntemi geliştirmeyi hedefler” dedi.Sanatın içinin boşaltıldığı dönemde yek vücut olmak! İşçi Sinema Kolektifi olarak sinema sektöründeki örgütsüzlüğü tartıştıklarını ve kurumsallaşmayı düşündüklerini belirten İşçi Sinema Kolektifi üyesi Garip Çelik, “Ayda iki kere toplantılar yapıp bu örgütsüzlüğün nasıl aşılabileceğini üzerine konuşurken kurumsallaşma fikri doğdu. Sinema sektöründeki sendikal örgütlenmeye destek olmak, sanatın da her şey gibi hızla tüketildiği ve sansüre takıldığı bir ortamda üretimi pekiştirmek, sinema emekçilerinin sorunlarına çözüm bulmak için böyle bir karar aldık” diye konuştu. Tüm sinema emekçilerini İşçi Sinema Kolektifi’ne üye olmaya çağıran Garip Çelik, baskının giderek arttığı ve sanatın içinin boşaltılmaya çalışıldığı bu dönemde yek vücut olup kenetlenmeliyiz, sanatın birleştirici gücüyle toplumu bilinçlendirmeliyiz, aydınlatmalıyız” şeklinde konuştu. Tarkan Harbiye Açıkhava’da 6 konser verecek
Yenikapı'da ortaya çıkan tarihi mendirek parçalandı
Yenikapı metro çalışmaları sırasında ortaya çıkan Theodosius Limanı’nın mendireği Koruma Kurulu’nun kararına rağmen iş makineleriyle parçalandı. Yenikapı metro çalışmaları sırasında ortaya çıkarılan Theodosius Limanı’nın mendireği Koruma Kurulu’nun uzman denetiminde bilimsel yöntemlerle kaldırılması kararına karşın dün (9 Ağustos) iş makineleri ile parçalandı. Yenikapı’daki Marmaray metro kazıları sırasında 2006 yılında Theodosius Limanı bulunmuş ve 36 batık arkeolojik yöntemlerle kaldırılmıştı. Arkeologlar o tarihten itibaren limanın mendireği üzerine bilimsel tartışmalar yapmış ancak mendireğin yeri tespit edilememişti. İstanbul Boğaz Tüp Geçit Tüneli projesi kapsamında Aksaray-Yenikapı’da kavşak çalışmaları sırasında karada ahşap kalıplar halinde duvar yapısı tespit edildi. İstanbul Arkeoloji Müzesi tarafından yapılan kazılarda duvarın Theodosius Limanı mendireği olduğu ortaya çıkarıldı. Theodosius Limanı’nın MS 5. yüzyılda yapıldığı sanılıyor. Marmara Denizi’nin hâkim rüzgârı olan poyraza karşı korunaklı olan bu liman, Bizans döneminde sur içindeki yegâne akarsu olan Bayrampaşa Deresi (Lykos) ağzında kuruluydu. Limana ait mendireğin 1500 yıllık olduğu tahmin ediliyor. İlk kez Yenikapı’da bulundu Antik kaynaklarda tarih öncesi dönem mendireklerinin, karada hazırlanan ahşap sandıkların içleri harç ve taşla doldurularak denize indirildiği belirtiliyor. Oldukça pahalı olan bu sistemin imparatorların desteği ile yapıldığı biliniyor. Ancak dünyada bu teknikle yapılmış tek bir örnek günümüze ulaşmadı. Bilimsel yöntem kullanılmadı İlk defa Yenikapı’da sapasağlam bir mendirek tüm ayrıntıları ile bulundu. Ancak eşsiz kültür varlığının İstanbul 2 Numaralı Yenileme Alanları Koruma Kurulu’nun kararıyla kaldırılmasına karar verildi. Kararda şöyle denildi: “Kültür varlığı ahşap kalıplı sandık duvar tekniğinde yapılmış duvarın tekrar sergilenmek kaydıyla bilimsel yöntemlerle sökülerek kaldırılmasında sakınca olmadığına, konunun uzman konservatörlerinin denetiminde gerçekleştirilmesine, sökümü gerçekleştirilen ahşaplar bozulma sürecine girmeden su tanklarına, havuzlara yerleştirilmesine, sökülen çivilerin konservasyonları yapılarak saklanmasına, duvarın 5 metrelik bölümünün sergilenmek üzere koruma altına alınmasına, kazı çalışmalarında çıkan mendirek kalıntılarının kentsel tasarım projesine işlenerek kurulumuza iletilmesine karar verildi.” (Kaynak: Hürriyet) 