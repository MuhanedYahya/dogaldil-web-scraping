Hazal Kaya: Kadın oyuncular birbirine sahip çıkıyor
Moderatörlüğünü Suzan Güverte'nin, organizasyonunu da Beyond24 İstanbul’un yaptığı oturumda, Hazal Kaya kendisine yöneltilen “Hiç sansasyonel biri olmadınız. Bunu nasıl başardınız?” sorusu üzerine şu yanıtı verdi: “Sansasyonel biri olmadan da işimi yapabiliyorum. Bunu nasıl başarıyorum ben de bilmiyorum. Sektör oldukça hoyrat. Sansasyonel olmasak da “mış” gibi olabiliyor, çoğu zaman. Ama zamanla öğreniyoruz. Sadece çalıştım ve sevdiğim işi yaptım. Çok erken yaşta böyle güzel projelerle başlamak da şanstı, böyle güzel insanlarla çalışmak da… Ben de fena çıkmadım ve savrulmadan bugüne kadar geldim.” Gelen bir soru üzerine “Mesele kadın olunca kadınlar birbirlerine entrika ve kötülük yaparlar gibi bir durum var” diyen Kaya, aslında öyle olmadığının, kendi jenerasyonunun birbirine çok destek olduğunun altını çizdi ve “Biz birbirimizin başarılarını takdir ediyoruz” diye ekledi. İlk çalışmaya başladığında genç bir kadın olarak bazı şeyleri anlamadığını dile getiren genç oyuncu “Hilal Saral bana sahip çıktı onunla çalışmamış olsaydım, çok savrulurdum” dedi. ‘Sabah Yıldızı Sabahattin Ali’
KADİR İNCESU Edebiyatımızın değerli ismi Sabahattin Ali, 111. doğum gününde, yönetmenliğini ve yapımcılığını Metin Avdaç’ın üstlendiği ‘Sabah Yıldızı Sabahattin Ali’ belgeseli gösterimiyle Ataşehir Belediyesi Mustafa Saffet Kültür Merkezi’nde anıldı. Belgesel gösterimi sonrası Metin Avdaç ile belgesel üzerine konuştuk. »Sabahattin Ali Belgeseli düşüncesi nasıl oluştu?  Fotoğraf sanatçısı İsa Çelik ile İstanbul’a yaptığımız yolculuk sırasında edebiyat ve sinema üzerine konuşurken Sabahattin Ali aklıma geldi ve belgeseli o yolculuk sırasında çekme kararı aldım. İsa Çelik “Metin, Sabahattin Ali zordur dersine iyi çalışmalısın, bir yıl çalış seni kızı ile tanıştırayım” dedi. Ama kaybedecek zamanım yoktu. Kararımı verdikten sonra, 45. gün diyebilirim, Kırklareli’nde Sabahattin Ali anmasında motor dedik belgeselimize. Kızı Filiz Ali’ye samimiyetimi, güvenimi verdim; başaracağıma inandı ve izin verdi çekime. Yoksa güven vermemiş olsaydım bu belgesel olmazdı. İki yılda büyük uğraşlarla, tüm zorluklara rağmen belgeseli çektik. Hepimiz için onurdur Sabahattin Ali belgeseline imza atmak. Duyuldukça izleyici talepleri oluyor. Böyle bir eseri topluma kazandırmak, dünyanın en büyük zenginliği. Çok mutluyum. »Belgeselin adının bir hikâyesi var mı? Ekip arkadaşlarımla belgeselin adını ne koyalım düşüncesindeyken, bir yandan da araştırmalarımı yapıyordum. Bir gün Asım Bezirci’nin Sabahattin Ali üzerine yazmış olduğu eleştiri kitabında, çocukluğunu okuyordum. Edremit’teki komşu kadınları Sabahattin Ali’yi “Sabah Yıldızı” diye çağırıyorlarmış. O an “İşte belgeselin adı bu” dedim… »Belgeselde neler var? Araştırmalarım sırasında Sabahattin Ali’ye ait ses ve video bulamadım. Keşke Nâzım Hikmet gibi onun da sesi ve video görüntüleri günümüze kalsaydı. Dileğim bir gün gizli bir köşeden çıkar. 116 dakikalık belgeselde merak edilen hemen hemen her şey var. Katledilmesine giden süreci yakın arkadaşları anlatıyor. Tüm tanıklar, olayları yaşayanlar artık yaşamıyorlar. »Bugüne kadar kaç gösterimi yapıldı? Hiç saymadım. Kabaca yılda on defa gösterilmiş olarak kabul edersek altı yılda altmış gösterimi olmuştur. Yurtdışı gösterimlerini rahatça söyleyebilirim. Almanya’da üç, Bulgaristan’da bir, Danimarka’da iki, İsveç’te bir gösterimi oldu. Kısmet olursa seneye Fransa’da Sabahattin Ali etkinlikleri yapılacak olan Strasbourg Üniversitesi’nde göstereceğiz. »Belgesele gelen tepkiler neler? Belgesele şimdiye kadar çok az olumsuz tepki oldu. Onlara da hak veriyorum. Belgeselin başlarında Filiz Ali ve Ozan Sağdıç ile Edremit’te bir sokakta yaptığımız çekimde sokaktaki insan sayısının ve araç sesinin fazla olması izleyiciyi rahatsız ediyor. Ben de bu sahnedeki gürültüden rahatsız oluyorum. Ama genel anlamda izleyiciden olumlu tepkiler alıyorum. Süre konusunda da olumsuz tepkiler gelmiyor. Belgeselin çok akıcı olduğunu, zamanın nasıl geçtiğini anlamadıklarını ifade ediyorlar. Ayrıca bir belgeselin süresi değil, hikâyenin ne kadar güçlü olduğu önemli. Belgeselin ne kadar sürede kendini anlattığı dikkate alınmalı. Ulaşabildiğim her yere -köy, kasaba, şehir ve ülke- belgeseli götürüp Sabahattin Ali’yi anlatacağım. Filmmor Program Koordinatörü Taşcıyan: Sektördeki istismarı konuşma vakti geldi
16. Uluslararası Gezici Filmmor Kadın Filmleri Festivali basın toplantısı, geçtiğimiz hafta Fransız Kültür Merkezi’nde yapıldı. Paneller, forum, atölye ve söyleşilerle dopdolu bir program vadeden festivalde farklı bölümler altında 48 film gösterilecek. Yarışma yok dayanışma var Gezici Filmmor Kadın Filmleri Festivali’nde bu yıl da yarışma bölümü yok, dayanışma var. Bununla birlikte sinemacılara umut olan bir ödül var; “Mor Kamera Umut Veren Kadın Sinemacı Dayanışma Ödülü”. Basın toplantısında bu yıl Mor Kamera Umut Veren Kadın Sinemacı Dayanışma Ödülü’nün ilk filmi Ölçek’le Emine Gezici Üstündağ’a verileceği açıklandı.Türkiye’deki istismarın konuşulma vakti geldi Festival Direktörü Melek Özman ve Program Koordinatörü Alin Taşçıyan, sinema sektöründeki ayrımcılık, istismar ve tacizin Türkiye’de de etraflıca konuşulmasının vaktinin geldiğine dikkat çekerek, Hollywood’dan Türkiye’ye sektördeki kadınların katılımıyla düzenlenen panelin de festival programında olduğunu açıkladılar. Taşçıyan, “Cinsel tacizi konu eden dört film yanında, Hollywood ve Türkiye sinema sektöründen kadınları bir araya getirip meseleyi etraflıca ele alacağız” dedi.Festival yürüyüşle başlıyor Festival, tüm kadınların davetli olduğu 9 Mart’ta yapılacak yürüyüş ile başlıyor. Yürüyüş, Fransız Kültür Merkezi’nde başlayacak. *** Festival Programı 16. Filmmor Kadın Filmleri Festivali; kadınların filmlerini, sözlerini, düşlerini, masallarını, şiirlerini, öykülerini, yollarını, şarkılarını, umutlarını, dirençlerini, deneyimlerini 10-17 Mart İstanbul; 23-25 Mart Antalya; 30 Mart-1 Nisan İzmir; 6-8 Nisan Trabzon; 13-15 Nisan Bodrum, 20-22 Nisan Mersin, 27-29 Nisan Adana ve 4-6 Mayıs tarihlerinde Diyarbakır’da kadınlarla buluşturacak. Gardları düşünce kızanlar
Bir gün Gaddar bir yönetmenimiz ile konuşuyordum, bir sinema okulu açmıştı, niyeti para götürmek falan değildi, gençliğinde yeterince eğitim alamadığı için, yeni kuşak sinemacıların ciddi bir eğitimden geçmeleri gerektiğine inandığı için okulu açtı. Ona göre Şekeroğlu’nun okulu yeterince iyi değildi ve modern eserleri anlamıyorlardı. Muhafazakârdı. Heyhat, Şekeroğlu’nun okulu bu ülkedeki yıllarca en iyi sinema okulu oldu, halen de iyidir. Bana sen ne düşünüyorsun bu okul hakkında diye sordu? “Saçma” dedim ve bir niteleme sıfatı ekledim. Kızdı ve sordu “niye?” Çok basit dedim, bir sinema tarihçisi olarak söylüyorum, Türkiye Sinema Tarihinde çok yetenekli insanların sinema yapma koşulları olmadığı için film çekememesi gibi bir durum yok. Tam tersine, hiç sinemayla alakası olmaması gereken ya da setlerde çalışması gereken komik insanlar yönetmen koltuğunda yıllarca oturmuşlar. Sektörde, yapısı itibariyle, iyi bir yönetmene, iyi bir senariste açlık var. Bulsalar onu el üstünde tutarlar. Onun için sinema okulu açmak şimdilerde bir moda oldu, bunların da çoğu anlamsız ve yetersiz insanlar tarafından ders ile taçlandırılan işlevsiz okullar. Çok şaşırdı, düşündü taşındı ve dediğin doğru dedi. Şimdi Türkiye Sinema Tarihini yazarken nelere dikkat etmeli? Bu çok önemli bir konu, çünkü bizim sinema tarihimiz yazılırken ziyadesiyle olgularla yüzleşilmez: ya olgular atlanır ya da olgulardan çıkarılması gereken dersler bilinmez ve olgunun tabiatı gereği verdiği ders anlaşılmaz. Yani kıssadan hissesi anlaşılmayan bir hikâye gibidir durum. Türkiye’de pek lüzumsuz insanlara pek anlamsız ödüller verilmiş durumda, son çeyrek yüzyılın derslerinden birisi de şu: bu lüzumsuz ve haksız ödüllere uluslar arası ödüller de eklendi. Şaka maka değil, pek çok lüzumsuz film uluslar arası ödül aldı, yönetmenleri şişindiler, kendilerini pek avantacı gibi sanatçı hissettiler. Bunların içinde gayri-ahlaki diplomasi trafiği ve yine pek tuhaf ve açık kayırmalar da var. Türkiye’de Yılmaz Güney’in ardından gelen ve bir şekilde sanatçı duruşu olan bir yönetmenimiz yok. Sanatçılarımız içinde belirli bir duruşu olan, fikrini savunan çok nadir sayıda insan var, bunlar bir elin parmaklarını geçmezler. Onların içinde hem yazmayı hem konuşmayı hem de onurlu bir sanatçı tavrı göstermeyi bilen de bildiğim kadarıyla iki insandır. Yani insanoğlu insandır, gerisi lafı güzaf. Sinema sektörü, haybecilerin avantacı olmak için çırpındığı bir yalan-sanat-üretim merkezine dönüşmüş durumda, bu sorunun köklerine indiğimizde çok ufak ve anlamsız bir sorundur sinema eğitimi meselesi. Bu birinci önerme. İkinci önerme daha net: Türkiye’de sinemada kurumsallaşma yok, Türkiye’de kurumların sınırları yok. Mesela sinema yazarı olmayan ve sinema sanatından habersiz Sinema Yazarları Derneği Başkanı bile olduğuna göre, geriye eleştiri kurumunun çürümesinden başka bir şey kalmaz. Ama Türkiye’de gerçekte yönetmen olmayan Film-Yön başkanı da olduğu için sorun daha da büyüyor, aynı şekilde Yapımcı olmadan Yapımcılar Derneklerinden birinin başkanı olan da var. Bunun yanında, Sinema Dergisi çıkarıyorum diye şişinmiş, ama yazarlık yapmayan insanlar var. Bunun yanında Sinema hakkında doğru dürüst konuşamayan ama panellerde bilirkişi olarak konuşan insanlar da var. Bunun yanında akademik bir ürünü olmayan ama akademisyenlik yapan da var. … Eee nereye geldik? Tuhaf bir yere olduğu çok net, ama bu yazılanların doğru olduğunu hepiniz biliyorsunuz. Türkiye’de festival düzenlemek nasıl bir arpalık işi haline gelmişse, geriye de şu kalıyor, sektörde sesi çıkan ve sanatçıyım ya da sanat sevicisiyim diyen insanlar, “Arpalıkçılar ve Avadanlıkçılar” olarak gruplaşıyor ve para koparmaya çalıştıkları bir (……lık) alanı olarak iş tutuyorlar. Sinema tarihini yazarken bu yüzden çok kızıyorlar. Kolektif bir yalan alanıdır, bunların çoğu da “yalan satirem” diye tezgâh kurmuşlardır. Çok kızıyorlar: ama bunları deyince değil, çünkü çoğu zaten bunları biliyor ve hatta söylüyor, önemli olan bunları yazmak. O zaman gardları düştüğü için kızarlar tabi.  *** "GARDLARI DÜŞÜNCE KIZANLAR" yazısına dair zorunlu bir açıklama… [Tamamen farklı bir insana “seni anlatıyor” denildiği için ve o insana tanıdığımdan beri “abi” dediğim için bu açıklama yazılmıştır.] Bu yazıya gelen tepkilerden somut örnekler: -Okudum bu sabah, eline sağlık, selamlar. -Nasıl buldun? -Çok iyi. -Kızarlar şimdi. -Şapkamı önüme koyup düşündüm. -Evet, sonuçta ne diyorsun? -Fazla günahım olmadığına karar verdim. Diğerleri kızar:) Haklısın iyi bir tahlil ve -Yazılanların doğruluğu? -Tespit öyle. -Acı işte neyse? -Eyvallah. ii) (yönetmen senarist, aktif olarak çalışıyor, ödüllü, 05.03.2018) –Okudun mu? -Okudum tabi. -Nasıl buldun? -İyi, ama hiç elle tutulur bir şey yok mu yahu? Olumlu yanları hiç yok mu bu sinema dünyasının? -Onları da sen yaz öğrenelim. -Ya da soru şu ne oldu da bir dönemden sonra hiçbir şey kalmadı bu alanda? Anladığım kadarı ile Yeşilçam dönemini olumluyorsun, bir dönemi bir kuşağı iyi buluyorsun. Ama günümüzde elle tutulur bir şey yok diyorsun. Peki nerede ne oldu böyle oldu? -Darbe oldu, Mephistofeles iş başına geçti. -Ama sanatçı darbe koşullarında yaratabilir! -Kifayetsiz muhterisler tezgâhı eline geçirdi. -İran’da neden sinema gelişti peki? Aynı tezgâh orda da işbaşına geçti. Daha doğrusu dünyanın birçok ülkesinde darbe oldu. -Mephisto iyi iş çıkardı. -Tanrı nereye kayboldu? -Sanat sevicileri erdemi ve estetiği değil, para ve ünü tercih ettiler. iii) (yönetmen-senarist, ödüllü, 05.03.2017) -Okudum. -Nasıl buldun? -Doğruları söylemişsin yine. (Alkış işareti yolluyor) -Peki sinema cemaati ne der? -Tepkileri mi ne olur? -Evet onu soruyorum. -Onlar utanmazlar. Sana deli der geçerler. -Tek tük yazı hakkında yorum geldi. Yeşilçamcı mısın diye soran oldu? -Evet o kadar aptal. -Yeşilçamcılık nedir? -Bilmiyorum valla. Böyle bir tabir de ilk defa duydum. Fakat neden söz ediyor olduklarını anlıyoruz şüphesiz. Kafalar dar ve köşeli olduğu için bu tepkilerin eleştirilerinin sahibini ancak öyle bir yere yerleştirecek kadar vizyonsuz insanlar. -Neyse bunu yazacağım. Geçmişte reziller Zekici misin demişlerdi! -Ben de filmimde bir hikâye anlattığım için beni de Yeşilçamlı ilan etmişlerdi. Sinemada hikâye anlatmak bitmiş onlara göre. -Hikâyeden korkanlar Hikâyesi ve Tarihi olmayanlardır. -Hikâye anlatıyorsan Yeşilçam geleceğini (geleneğini demek istiyor ZA) sürdürüyor oluyor adın. Yapmadıkları için film değil fotoğraf çekiyorlar Zahit çoğunlukla. -Batsın bu dünya hikâyeleri… Bu yazıyı yazarken özellikle Yeni kuşak yönetmenleri ve filmlerinden değil “yan sanayiden” para kazananları kastettim. Sanatlarıyla ekmekleri kazanamayan ve daha doğrusu yaptıklarını benim sanat olarak görmediğim insanları ve onların çeşitli fiillerini anlattım. Daha önce açıkça yazdığım için eski kuşak yönetmenlerin iş ahlakını –onların filmlerinin estetik değeri ve toplumsal önemini baz almadan- olumlu buluyorum. Yeni kuşağı ise ben darbe mağduru olmaktan çok daha fazla, Özal döneminden iş ahlakını alan, kısaca sektörün maneviyatını sarsan insanlar olarak görmekteyim. (Not: bu yazışmalar telefonumda kayıtlı ve hepsi Pazartesi günü yapıldı, görüntüleri duruyor) 2018 Akademi Ödülleri sahipleri buldu
Bu yıl 90'sı düzenlenen Akademi Ödülleri ya da herkesin bildiği adıyla Oscar ödülleri ABD'nin Los Angeles şehrindeki Dolby Tiyatrosu'nda dağıtıldı. Evrensel'in haberine göre; Jimmy Kimmel'in sunumuyla gerçekleşen tören, izleyenlerin büyük beğenisini kazanırken, film endüstrisindeki kadın yönetmenlerin az olmasına dikkat çekti. Kimmel, çekilen filmlerin sadece yüzde 11'nin kadınlar tarafından yönetildiğini hatırlattı. Ashley Judd ve Salma Hayek sahneye çıktığında, Time’s Up hareketiyle beraber başlayan eşitlik hareketi konuşuldu. “Artık koro halinde Time’s Up yani zaman doldu diyoruz. Doplumsal cinsiyetleri, ırkları, kökenleriyle ilgili yanlış düşünceleri değiştirdiler. İleriye bakıyoruz, eşitlik için sonsuz seçenekler olduğunu görüyoruz; bize bunun sözü verildi. Farklılıkları ekranda görmeye ihtiyacımız var” sözleri yankı buldu. Bu sene Akademi Ödülleri seremonisi, Eşitliğin Oscar Tören’i oldu. Müzisyen Eddie Vedder ise Tom Petty’nin Room At The Top adlı şarkısını seslendirdi. Akademi Ödülleri tarihinde iz bırakmış kayıpları anısına söylenen bu şarkı ile, değerli isimler bir kez daha hatırlandı. İŞTE 2018 OSCAR ÖDÜLLERİ'Nİ KAZANANLAR! - EN İYİ YARDIMCI ERKEK OYUNCU Sam Rockwell – Three Billbourds Outside Ebbing, Missouri Sam Rockwell, ilk Oscar adaylığında ödülünü aldı. Ödüller verilmeye devam ediyor, takipte kalın! - EN İYİ SAÇ VE MAKYAJ Darkest Hour - EN İYİ KOSTÜM TASARIMI Phantom Thread - EN İYİ BELGESEL Ikarus - EN İYİ SES KURGUSU Dunkirk - EN İYİ SES MİKSAJI Dunkirk - EN İYİ PRODÜKSİYON TASARIMI The Shape of Water - YABANCI DİLDE EN İYİ FİLM A Fantastic Woman Bu Şili'nin ikinci Oscar adaylığı ve ilk ödülü. - EN İYİ YARDIMCI KADIN OYUNCU Allison Janney - I, Tonya Bu 58 yaşındaki Allison Janney'nin ilk Oscar adaylığıydı. İlk adaylığında Oscar almayı başardı. - EN İYİ KISA ANİMASYON FİLM Dear Basketball Glen Keane ve Kobe Bryant'ın ilk Oscar adaylıklarıydı. İlk adaylıkları ile eve heykelcikleriyle döndüler. - EN İYİ ANİMASYON FİLM Coco Coco, Oscar Ödülleri'nin habercisi sayılan 2018 Altın Küre Ödülleri'nden de En İyi Animasyon Film ödülü almıştı. En İyi Animasyon Film Oscar'ı için sürpriz bir sonuç olmadı. - EN İYİ GÖRSEL EFEKT Blade Runner 2049 - EN İYİ FİLM KURGUSU Dunkirk - EN İYİ KISA BELGESEL FİLM Heaven Is A Traffic Jam On The 40s - EN İYİ BELGESEL FİLM The Silent Child - EN İYİ UYARLAMA SENARYO Call Me By Your Name 89 yaşındaki James Ivory, aldığı En İyi Uyarlama Senaryo ödülü ile Oscar kazanan en yaşlı insan oldu. - EN İYİ ÖZGÜN SENARYO Get Out Get Out, Amerika'da en fazla gişe yapan ikinci film olmuştu. Birinci film Dunkirk idi. - EN İYİ GÖRÜNTÜ YÖNETMENİ Blade Runner 2049 Roger A. Deakins, 14 kez adaylığının ardından nihayet Oscar ödülü kazandı. - EN İYİ ÖZGÜN FİLM MÜZİĞİ The Shape of Water The Shape of Water, Alexandre Desplat’a ikinci Oscar ödülünü kazandırdı. Bir önceki ödülü The Grand Budapest Hotel ile almıştı. - EN İYİ ORİJİNAL ŞARKI Coco - EN İYİ YÖNETMEN Guillermo del Toro - The Shape of Water Bu Guillermo del Toro'nun 4'üncü adaylığı ve ilk Oscar ödülü. Guillermo del Toro, ödül konuşmasında şu sözlere yer verdi: "Sanatımızın ve endüstrimizin yaptığı en iyi şey, kumdaki izleri silmek. Bunu yapmaya devam etmeliyiz. - EN İYİ ERKEK OYUNCU Gary Oldman - Darkest Hour Bu Gary Oldman'ın ikinci Oscar adaylığı ve ilk kazandığı ilk ödül - EN İYİ KADIN OYUNCU Frances McDormand - Three Billboards Outside Ebbing, Missouri Bu Frances McDormand'ın ikinci Oscar ödülüydü. İlk Oscar ödülünü Fargo'daki rolüyle kazandı. Frances McDormand, bu filmde oynamayı aslında hiç düşünmüyordu fakat eşi Joen Coen senaryonu okuduğunda "Bu rolü mutlaka sen oynamalısın" diyerek aktrisi ikna etti. Ve bu film Frances McDormand'a En İyi Kadın Oyuncu ödülü getirdi. En İyi Kadın Oyuncu ödülünü sunmak için sahneye çıkan Jodie Foster “Burası artık yeni bir Hollywood” derken, Jennifer Lawrence “Bizden öncekileri asla unutmayacağız” sözleriyle Time’s Up hareketine verdikleri desteği dile getirdiler. - EN İYİ FİLM The Shape of Water En İyi Film Ödülü'nü 89. Oscar Ödülleri'nde de bu yıl olduğu gibi Warren Beatty ve Faye Dunaway sunmuştu. En İyi Film Ödülü için yanlış filmi açıklamışlardı.  Yeni bir dizi buldum sen çok seversin...
Ailecek Şaşkınız filminin televizyon haklarını TV8 satın aldı
Selda Bağcan'dan yeni açıklama: Spiker beni gaza getirdi
Türk halk müziğinin ve protest müziğin en önemli isimlerinden Selda Bağcan, Londra'da vereceği konser öncesi BBC Türkçe'ye konuşmuştu. İşte o konuşmadan Bağcan’ın kendisini övdüğü kesitler Twitter’da yayımlanmış ve çok paylaşılmıştı. Bağcan videoya dair görüşlerini ilk olarak Hürriyet'ten Ahmet Hakan'a açıklamış, "Röportajda soruları çıkarmışlar, sadece cevaplar kalmış. Böyle olunca da kendimi çok övmüş gibi bir izlenim ortaya çıkmış. Çıkan durumdan ben de hoşnut değilim. Mütevazı bir insanımdır." ifadelerini kullanmıştı. Röportaj hakkında bu kez Hürriyet’ten Cengiz Semercioğlu’nun sorularını yanıtlayan Selda Bağcan, BBC spikerinin kendisini gaza getirdiğini söyledi. Röportajın öne çıkan bölümü şöyle: BBC Türkçe’ye verdiğiniz röportajda kendinizi yere göğe koyamadınız, nereden çıktı bu ego böyle birden? Bak anlatayım bu işin aslını sana; 18 Şubat’ta Londra’da Coco adlı çok eski ve güzel bir mekanda bir konser verdim. Konserden önce de BBC benimle bir röportaj yaptı. İşte bu röportajdan dolayı sosyal medyanın lincine uğradım. Benim için “Aleyna Tilki’nin yaşlanmışı” dediler. Yazılanlar içinde en çok bu hoşuma gitti. Ama ben sosyal medyada yazılanlar gibi biri değilim. Koskoca BBC yalan söyleyecek değil herhalde, bu sözleri söylemediniz mi? Röportajda soruları bir kadın spiker soruyordu. Ama yayınlanan videoda soru soran gözükmüyor. Sonuçta ben monolog yapar gibi kendimi metheder oldum. Halbuki orada ben kadına cevap veriyordum. Röportajda soruları yok etmişler. Sorular yayınlanmayınca hakikaten tuhaf olmuş. “1970’lerde internet olsaydı şu anda Ay’a çıkmıştım” demediniz mi? Soruları soran kadın bana “Siz son zamanlarda ünlü oldunuz” dedi. Şimdi sen buna kızmaz mısın? Kızarım... Çünkü siz 1980’lerin sonunda da uluslararası festivallere giderdiniz... Evet, ben hep ünlüydüm. Doğru, son zamanlarda ünüm arttı ama dediğin gibi bunun öncesi var. “1986 yılında Batı Almanya’da birçok festivale katıldım, World of Music, Art and Dance festivalinden de davet almıştım o zamanlar” dedim. “Ben ünlü değilsem o zamanlar neden bu festivale çağırsınlar” dedim gazeteciye. 1980 darbesinden sonra 7 sene pasaportuma el koydular o nedenle gidememiştim. 1981’de bir kere, 1984’te de iki kere cezaevine girdim. BBC SPİKERİ BENİ GAZA GETİRDİTrollerden çok mu çekiyorsunuz? Lince uğradım. BBC röportajında karşımda soru soran kişi gözükmediği için sürekli kendimi övüyormuşum gibi oldu. Resmen komplo gibi. Ama sonra Londra’da verdiğim konserde 5 kere bis yaptım. “Kendi sesimi dinlediğim zaman tüylerim diken diken oluyor” dediniz mi? Söylediklerimin hepsi doğru ama kadın beni gaza getirdi. Hayatta söylemeyeceğim şeyleri söyledim. Sesim evet benzersiz ama bu laf benim ağzımdan hayatım boyunca hiç çıkmamıştı. Bunu başkaları söylerdi. Doğru, birkaç kez evde kendimi dinlerken tüylerim diken diken olmuştu. Allah’tan evde oldu ama (gülüyor)... Belki de Selda Bağcan’ın ağzından hiç böyle şeyler duymadığımız için bu kadar yadırgadık. Gaza gelmişim. Beni herhalde biraz hırpaladı ki ben de oyum buyum diye kendimi ispatlamaya çalıştım. Herkes bana ne diyorsa ben de onları tekrar ettim. Benim aklımla söyleyeceğim şeyler değil bunlar. Dediğim gibi spikerin lafları yok. Bunların tek sebebi bu. Diyalog gibi yayınlasalardı söylediklerim batmazdı. Bir daha asla böyle bir tuzağa düşmem. Kendimi durup dururken methedecek kadar manyak mıyım?  Kapitalizmin hayalet şehirleri: Modern hayalet şehirler
ANIL ABAYrd. Doç. Dr., İktisat Kaldırımlarda çimler ve yabani otlar bitmeye, gökdelenlerin tepelerinde devasa ağaçlar boy göstermeye başlamış. Binaların güney cepheleri sarmaşıklarla sarılmış. Fareler metruk apartman dairelerini istila etmiş. İnsanların yokluğunu fırsat bilen rakun, sülün ve sincap gibi yabani hayvanlar şehre geri dönmüşler. Boş caddelerde ise köpek sürüleri cirit atıyor… En düşük işsizlik ve en yüksek ev sahibi olma oranlarıyla vaktiyle Amerika’nın en müreffeh şehirlerinden olan, nam-ı diğer Motor Şehri, Detroit doğa tarafından ıslah ediliyor. Doğa kapitalizmden intikamını alırken Amerikan rüyasının başkenti de siluetini yavaş yavaş kaybediyor. Kapitalizmin altın çağını yaşadığı 1950’li yıllarda nüfusu 1,8 milyonu aşan Detroit’te bugün sadece 670 bin kişi yaşıyor. Şehir genelinde yüzde 20-30 bandında olan adreslerin boşluk oranı bazı bölgelerde yüzde 50’nin üzerine çıkıyor. Medyan ev fiyatı 40 bin dolara kadar düşmüş durumda. Şehrin kenar mahallelerinde 1000 dolara bile satılık evler var. Yanlış okumadınız; sıfırlar eksik değil, bin dolar. Sadece Detroit’le kalsa yine iyi; başta Oklahoma, Illinois, Texas, New Jersey, Missisippi ve Indiana olmak üzere birçok eyalette boşluk oranları yüzde 10 ilâ 30 arasında değişen böyle sayısız şehir var. Kapitalist şehirleşme ve biyopolitika Otomobilin icadından önce Detroit küçük ve mütevazi bir Amerikan şehri iken 1927 senesinde Ford’un 90 bin kişilik fabrikasını açmasıyla birlikte dünyanın en önemli modern sanayi kentlerinden biri haline gelmişti. Michigan’daki otomobil fabrikaları cam, alüminyum, bakır, çelik, deri, lastik, elektrik ve elektronik gibi çeşitli sanayi kollarının da büyümesini tetikledi. Çarpan etkisiyle birlikte, tüm bu fabrikaların üretim bantlarında çalışacak yüzbinlerce işçi ve yedek bir işçi ordusuna ihtiyaç olduğundan alt sınıftan beyaz Amerikalılarla birlikte güney eyaletlerdeki siyahlar ve Meksikalılar Michigan’a göç etmeye başladılar. Buraya gelen ailelerin bankacılık, berber, sinema, restoran, tamirat, bakkal ve çakkal gibi ihtiyaçlarının karşılanması gerektiğinden, hızla artan sanayi işçisi talebi hizmetler sektörünün de hızla genişlemesine sebep oldu. Ve tabii inşaat sektörü… Ford nerdeyse bütün Amerika’yı araba sahibi yaparken 25-30 yıllık ekonomik genişleme süresince Detroit şehrinin nüfusu tam dört katına çıktı. Kapitalizm sürekli kriz üreten bir sistemdir. Her krizin sonunda büyük bedeller ödenir. 1973 ve 1979 yıllarındaki petrol fiyatlarının artmasıyla tetiklenen ekonomik krizlerin en çok etkilediği şehirlerden biri, haliyle, Detroit olmuştu. Artan benzin fiyatlarıyla birlikte büyük kasalı ve yüksek motorlu Amerikan arabalarını kullanmak pahalılaşmaya başlamış, talep daha ziyade küçük kasa ve düşük motorlu İtalyan, Japon ve Fransız (bkz. Renault Le Car) yapımı otomobillere kaymıştı. Fordist seri üretim, değişen talebe cevap verebilecek esnekliğe sahip olmadığı için pazar payı giderek küçülmüştü. Motor City’deki fabrikaların üretimi azaldıkça işsizlik hızla artmaya başladı. Sanayi istihdamı birkaç sene içinde yüzde 80-90 oranında azaldı. Uzun süre iş bulamayan fabrika çalışanları başka eyaletlere göç ettiler. Sanayide çalışan nüfus diğer eyaletlere kaçtıkça müşterilerini kaybeden berberler, tesisatçılar, bakkallar ve diğer hizmet firmaları da zincirleme bir şekilde kepenk indirdiler. Bu toz dumandan geriye artık terkedilmiş bir şehir kaldı. Dünyada da artıyor Kapitalizmin gelmesiyle birlikte Rusya ve Çin’de de hayalet şehirler mantar gibi türedi. Ama farklı sebeplerle… Rusya’da hali hazırda var olan sosyalist şehirler terkedilirken Çin’de yeni inşa edilen kapitalist şehirler bomboş bekliyor. Bazı Rusların “komünizmin gerçekten işlediği tek yer” dediği Pyramiden, Sovyetlerin madencilik kentlerinden olan Kadykchan, Finlandiya sınırındaki Kirovsk kapitalizm geldikten sonra kaderine terkedilen Sovyet şehirlerinden sadece birkaçı. Sosyalist dönemlerde devletin hizmet götürdüğü bu küçük şehirler, kapitalist dönemde hem fabrikalar kapandığı hem de müşteri tabanı yetersizliğinden ötürü hizmet gelmediği için zamanla hayalet şehir haline geldiler. Doksanlı yılların kapitalizminde insanların yemek için sokak köpeklerini vurduğu anlatılır. Çin’de ise durum tam tersi. Tıpkı bizde olduğu gibi, ekonomik büyümeyi sürdürmek için devlet emlak sektörünü körüklüyor. Fakat Çin ekonomisi, yeni inşa edilen bu siteleri, AVM’leri, şehirleri dolduracak efektif talep üretemiyor. Dünyanın en büyük hayalet şehri olan Ordos Kangbashi’de iki milyon nüfus kapasitesine karşın sadece 100 bin kişi yaşıyor. Bu durum emlâk piyasasında bir şişmeye işaret ediyor. Brezilya 2014 Dünya Kupası için 12 yeni stadyum inşa etmişti. Üst liglerde takımı dahi olmayan 500 bin nüfuslu şehirlere 40-50 bin kişilik stadyumlar yaptılar. Sadece üç-dört maç oynanan bu stadyumların çoğu metruk durumda. Yetkililer Manaus’taki Arena da Amazonia’yı, boş durmasın diye, hapishaneye çevirmeyi düşünüyor. Bizde de Olimpiyat Stadı ve İstanbul Park pistinin ne halde oldukları ortada. Tıpkı gökdelenler gibi (bkz. gökdelen laneti) hayalet şehirler de kapitalizmin canlanma ve çökme çevrimlerinin sembolü haline geldi. Opera binaları, iş merkezleri, müstakil evler ve köprüler için harcanan onca emek, zaman ve kaynağı düşünün. Bunca evsiz ve yoksul insan varken sistemin yarattığı şu israfa bakın. Ama sorsanız serbest piyasalar çok verimli… Son dönem sinemamızdan kadın fragmanları
ASLI DALDAL Sinema Yazarı, Akademisyen Ataerkil toplumumuzun reiserkil bir modele doğru hızla evrildiği son birkaç yıla genel bir bakış attığımızda kadınların sinemamızdaki yeri hakkında neler söylenebilir? Öncelikle son beş yılda film yapmaya soyunan ve başarılı olan kadın yönetmen sayısının hiç de az olmadığını belirterek başlayabiliriz. Toplumumuzun cinsiyet ve firsat eşitliği açısından hızla gerilere düşmekte olduğu düşünüldüğünde sinema sektöründeki durumun genel tablo içerisinde hiç de fena durmadığı söylenebilir. Son yıllarda ödüllü bağımsız filmlere imza atan Emine Emel Balcı, Senem Tüzen, Ayşim Türkmen, Belmin Söylemez, Ahu Öztürk, Ceylan Özgün Özçelik ve tabii ki artık “eski ustalar” olarak sayabileceğimiz Yeşim Ustaoğlu ve Pelin Esmer gibi sinemacılar bu alanda Yeşilçam’dan kalma erkek egemen tekeli (bir zamanlar Bilge Olgaç’tan başka bilinen hiçbir kadın yönetmen yoktu) çoktan yerle bir etmiş görünüyorlar. Yine daha popüler kanattan Gupse Özay ve Gülse Birsel gibi komedyenlerin, özellikle de gülmece gibi erkek egemen bir alanda kazandıkları itibarın en azından dikkate değer olduğu vurgulanabilir. Tabii özellikle bağımsız kadın yönetmenler içki sofralarına ve erkek muhabbetlerine fazla dahil olamadıkları için dağıtım ve gösterim kanallarında zorluklar yaşadıklarını vurgulasalar da (Tarih Vakfı’nın 8 Mart 2017’de düzenlediği toplantıda Ayşim Türkmen özellikle bu noktaya dikkat çekmişti) yine de “buradayız” diyebilmekteler. Ancak çoğunlukla “aile arasına” ve “mahallesine” sıkışmış haldeki sinemamızın entelektüel ürünlerinde dahi bir “haremlik-selamlık” vaziyeti karşımıza çıkmakta. Ramin Matin ve tabii ki sürekli “şarkı söyleyen” postmodern kadınlarıyla Reha Erdem dışında, kadın kahramanları merkeze alan erkek yönetmenlerimiz pek olmadığı gibi, Mert Fırat’ı meşhur ettiğinden beri uzun süredir sessiz kalan İlksen Başarır ve “Çekmeköy Underground” filmiyle dikkatleri üzerine çeken Ayşim Türkmen dışında da erkekleri odağa alan fazlaca kadın yönetmenimiz yok. Öncelikle (metaforik olarak) “haremden” yani kadın yönetmenlerin kadın hikâyelerini anlattığı filmlerden başlarsak, bu filmleri genel olarak iki grupta inceleyebiliriz. Kadın sinemacılarımızın bir kısmı (Belmin Söylemez’in “Şimdiki Zaman”, Emine Emel Balcı’nın “Nefesim Kesilene Kadar”, Ahu Öztürk’ün “Tozbezi” ve Pelin Esmer’in “İşe Yarar Bir Şey” gibi) filmlerinde, her ne kadar mahallesine, ya da boğucu işine sıkışsa da görece olarak özgür ruhlu, “bağımsız” karar verebilen kadınları odağa almakta. Bu filmlerde, biraz tekinsiz de olsa belli bir kadın dayanışmasına vurgu yapılmakta. Kadınlar, kolay arkadaş olup, empati kurabilmekte, fal bakıp, birbirlerinin dertlerine ortak olmakta. Kısacası kadın kahramanlar, “erkek filmlerindeki” orta sınıf ezik kahramanların aksine çok daha güçlü ve tek başlarına olsalar da hayattan kopuk olmayan kişiler olarak betimlenmekteler. Yalnız bu filmlerin çoğunda (Yeşim Ustaoğlu’nun toplumsal gerçekçi bir bakışla ortaya koyduğu, erkek şiddetine maruz kalan kadınların hikâyesine odaklandığı “Tereddüt” filmi dışında), yönetmenler, işe yaramaz baba, kayıp koca, ya da yatalak erkek kahraman gibi edilgen birkaç erkek figürü ötesinde “gerçek dünya” ve o dünyadaki gerçek kadın-erkek ilişkilerini fazlaca kurcalamaz. Yine de olumlu pekçok yön barındıran bu “kadın dünyası” filmlerinin yanında, bir diğer grup film ise, son dönem sinemamızda sık sık karşımıza çıkan, “ebeveyn nefreti” üzerine kurgulanır ve henüz aileden kurtulmayı beceremediği için topluma karışması mümkün görünmeyen kadın kişilikleri odağına alır. Belma Baş’ın “Zefir”, Deniz Akçay’ın “Köksüz” ve Senem Tüzen’in “Anayurdu” gibi, kutsal annelik mitosunu yıkmaya çalışan bu filmler bizi en çok sever gözükenin aslında bize sevgisiyle en büyük kötülüğü de yapan olduğunu savlar. Sevgisiyle boğan bu fazla “sahiplenici” ve psikolojik olarak da sağlıklı görünmeyen anneler (“Zefir” hariç) kızlarının onlardan kopuşunu hazmedemez ve Köksüz’de biraz daha psikopat bir tonda, Anayurdu’nda ise “mahalle baskısı” ve muhafazakâr değerler eşliğinde, kızlarını mutsuzluğa mahkûm ederler. Her şeyin yine “ailede”, özellikle de anne-kız ilişkisi içinde olup bittiği bu filmler, klostrofobik atmosferleri ve içine kapalı hikâyeleri ile, kanımca, ne kadın özgürleşmesi, ne de toplumsallık açısından fazla bir umut vaat eder. Öte yandan yine distopik ya da nostaljik bir atmosferi olan ama daha yerli ve yumuşak hikâyelere odaklanan bazı “selamlık” filmler ise yine kadını sıradan bir detaya indirgeyen “erkek dostluğuna” yoğunlaşır “Selamlık” tarafına, yani erkek yönetmenlerin, çoğunlukla orta sınıfa mensup erkek karakterlerinin, şiddet, eziklik ve paranoya etrafında şekillenen distopik öykülerine baktığımızda ise “fecaat” bir durumla karşılaşırız. Entelektüel düzeyi yüksek bir seyirci kitlesine hitap eden, bol ödüllü bu bağımsız filmlerde kadın imgesi ya geleneksel bir anneden ibarettir (“Tepenin Ardı”) ya hiç yoktur (“Sarmaşık”, “Sarı Sıcak”) ya da cezalandırılmayı hak eden ve fazla da önemi olmayan bir “femme fatale” şeklinde tezahür eder (“Sen Aydınlatırsın Geceyi”, “Abluka”, “Daha”). Son derece eril bir dil benimseyen, narsisizm ve ezilmişlik arasında gidip gelen bu filmler, muhalif yönetmenlerce çekilmiş olmalarına rağmen, aynı anne-kız ilişkisine sıkışmış kadın filmleri gibi, despotik baba-eril otorite-kurban erkek karakter sarmalında, toplumsal bir hareketlilik yaratmaktan çok, patolojik haleti ruhiyeyi betimler ve (bir ölçüde de) yeniden üretirler. Öte yandan yine distopik ya da nostaljik bir atmosferi olan ama daha yerli ve yumuşak hikâyelere odaklanan bazı “selamlık” filmler ise yine kadını sıradan bir detaya indirgeyen “erkek dostluğuna” yoğunlaşır (“Bir Zamanlar Anadolu’da”, “Buğday”)… Umarız gerçeklikle bağını daha toplumcu ve “mütevazi” bir çerçevede kurgulayabilecek, çoğulcu ve “karizmasız” kadın ya da erkek yönetmenlerin “kadınlara” dair anlatacak daha farklı hikâyeleri sinemamızda kendine ileride daha çok yer bulabilir. Çılgın bir Oscar gecesi
Bugün gece yarısından sonra izleyeceğimiz 90. Oscar Ödül Töreni, senelerin en enteresan organizasyonu olacak. Amerika özellikle de Hollywood bu yıl çok darbe aldı, pek çok önemli ismin prestiji çok sarsıldı. Weistein ile başlayan kadın ayaklanması, Trump ile baş gösteren siyahi ayaklanmalar yıl boyunca konuşuldu. Halk, sektör çalışanları ve ünlü isimler, aralarında kamplaştı. Akademi çok köklü bir yapı ve Akademi’nin kararları, her ne kadar sıklıkla pozitif ayrımcılık gösterebilse de son tahlilde katı bir analitik dışavurumun tablosuna sahiptir. Yani sürprize pek yer yoktur. Ancak böylesine çalkantılı bir senenin ardından yarışan filmlere baktığımda derin siyasi ve sert sosyal tepki motivasyonlarının kararları nasıl şekillendireceğini ilk kez ciddi anlamda merak ediyorum. Kadın yönetmen Greta Gerwig’in Lady Bird filmi, siyahilerin beyaz çatışmasını bir tür sineması içinde sunan ve tabiri caizse yarıştığı kategoriyi sarsan Get Out filmi, Trump dönemine göndermeleri hissettiğimiz The Post filmi, provokatif Dunkirk ve Darkest Hour filmleri sıradan bir ödül gecesi yaşamayacağımızı gösteriyor. Hatta ödül konuşmaları çok ilginç olacağa benziyor. Klasik Akademi mantığı çerçevesinde yarışma filmlerini değerlendirecek olursam önemli kategorilerdeki durumu özetlemeye çalışayım. En İyi Film En İyi Film ödülünün yapımcıya verileceğini hesaba katarak adaylara baktığımızda, bu ödülü Get Out filminin alması gerekir. Siyahi bir Amerikalı tarafından yazılan, yönetilen ve ırkçılıkla ilgili olan bu film bir korku filmi. Kültürel anlamda ciddi bir sansasyon yaratmış olan bu film aynı zamanda -janr film- yapımına tekrardan bir enerji yüklemesi ile oldukça önem taşımakta. Ancak Akademi üyelerinin daha klasik yöntemle bir seçim yapacağını varsayarsak bu ödülü The Shape of Water filminin alacağını düşünebiliriz. En İyi Yönetmen Yönetmenlik becerisi ve kalitesi göz önünde bulundurularak ödül verilen bu kategoriye bu mantıkla bakacak olursak ödülü fiziksel olarak dahi baş döndürücü olan Dunkirk filmindeki olağanüstü başarısı sebebiyle Christopher Nolan almalıdır. Ancak biraz daha gerçekçi olursak ve Akademi’nin klasik ağırlığını hesaba katarsak bu ödül, bir canavar romansı olarak özetleyebileceğimiz The Shape of Water filmine imza atan Guillermo del Toro’ya verilecektir.  En İyi Kadın Oyuncu Akademi zorlu performansları çok sever. Bu yüzden dilsiz bir kadına hayat vermiş olan, hiçbir şey söylemeden onu duymamızı sağlamış olan Sally Hawkins’e bu ödülü verecektir. Ancak bu ödül, Three Billborads filminde kızının katillerinin peşine düşen bir anneyi/kadını canlandıran Frances McDormand’a giderse de kimsenin itirazı olmayacaktır. En İyi Erkek Oyuncu Bu ödülü en çok hak eden performansı Gary Oldman’ın sergilemiş olduğunu inkâr etmek zor. Makyaj, vücut dili, bakışlar ve sesi kullanarak tarihi bir karaktere hayat veren Oldman’ın Darkest Hour filminde Churcill performansı Akademi’nin ödül vermeyi kaçırmayacağı bir fırsat.  En İyi Yardımcı Kadın Oyuncu I, Tonya filminde, Tonya Harding’in zalim ve komik korkunç anne tiplemesi ile parlayan Allison Janney bu kategorinin tek ismi bana kalırsa. En İyi Yardımcı Erkek Oyuncu Three Billboards filminde ırkçı sert bir polisin dönüşümünü başarıyla sergileyen oyuncunun, filmin yarısından itibaren filmin odak noktası haline geldiğini göz önünde bulundurursak Sam Rockwell’in yardımcı oyuncu olarak anons edilmesi neredeyse hatalı olacaktır. Rockwell’in bu ödülü alacağını garanti olarak görüyorum. En İyi Orijinal Senaryo Bu sene benim en merak ettiğim ve en ilgimi çeken kategori kesinlikle budur. Bu kategoride Get Out, Three Billboards ve Lady Bird filmleri arasında kıyasıya bir rekabet olacağı ve ödülü kapanın diğer adaylara büyük fark atmadan kıl payı alacağını düşünüyorum.  Kadın tiyatrocu olmak değil; tiyatrocu olmak
BURAK ABATAY - @abatayburak Ezgi Çelik... 2006’dan bu yana süren tiyatro kariyerine kendi yazıp oynadığı Hoşdeng adlı oyunla devam ediyor. Başka ‘Hoşdeng’ler olmasın diye mücadele eden bir kadının öyküsünü izlediğimiz oyun üzerine Çelik ile konuştuk. Hoşdeng mart ayı boyunca her pazartesi (5/12/19/26 Mart) Entropi Sahne’de oynayacak. Ve ilk turnesini de 26 Nisan Perşembe Ankara CernModern’de yapacak. »Bir kadın hikâyesi anlatıyorsunuz… Hoşdeng, nasıl bir kadın profili çiziyor? Hoşdeng, sesini kısmak zorunda kalmış bir kadın. Ve bunu o kadar küçükken yapmaya başlamış ki, bu onun bir öz­­­elliği haline gelmiş. “Ben de konuşamam…” diyor oyunun bir yerinde. İlk olmadığını anlatmaya çalışıyor. İlk de değil, gidişata bakarsak son da olmayacak. Bir süre daha. Hoşdeng’e ‘siz hangi kadın profiline giriyorsunuz?’ diye sorsak ne cevap verirdi bilemiyorum. Ama büyük bir değişimin öncüsü olabilecek kudrete sahip ve bunu oyunda bize gösteriyor. Yeter ki başka ‘Hoşdengler’ olmasın diye neler yapabileceğini izliyoruz bir kadının. Yok, ne cevap verirdi buldum; ‘ben insan profiliyim’ derdi.  »‘Hoş ses’ olayın vahametine karşın yapılan bir ironi midir? Gerçek adı değil Hoşdeng. Sonra kendisi değiştirmiş adını. Şarkı söylemeyi çok seven bir kadın Hoşdeng. Kendini, hislerini, ifadesini orada bulmuş. Oğluna sevgisini de ninniyle anlatıyor, tuttuğu yası da kendi şarkısıyla dile getiriyor. Vahameti yerine tam tersi aslında, nefesi gibi hayatta müzik. Kısa bir hapishane geçmişi sırasında, orada tanıştığı Zişan Abla veriyor bu ismi ona. Zişan bakıyor ki, isyanını da öyle dile getiriyor Hoşdeng, onlara sevgisini de. “Hoş sestir anlamı, Hoşdeng olsun senin adın” diyor. »Aynı zamanda bir de direniş öyküsü izliyoruz… Boyutları nedir bu karşı duruşun? Sonunda geldiği noktaya bakınca, dibine kadar desek doğrudur. Baş koyuyor Hoşdeng, oğlunu diğer tüm tanıdığı erkeklerden koruyarak yetiştirmeye baş koyuyor. Onlara benzemesin diye. Bir kadın daha kendi yaşadıklarını yaşamasın diye. Bir insan daha… Kendi canından olana bile söz geçiremediğini, onu etraftan koruyamadığını anlayınca da sonuna kadar gidiyor. Zaten bir meselemiz de bu değil mi? Sen bir şeye niyet ediyorsun, bir süre sonra bu bir savaşa dönüşmüyor mu? İş anında romantik bir halden çıkıyor bizim ülkemizde ve bir direnişe dönüşüyor. Yahu hani mutlu mutlu niyetimi gerçekleştirecektim niye şimdi koca bir toplumla dişe diş kana kan oluyorum? Ama oluyorsun. Hoşdeng de oldu. Oğlunu yetiştirmeye çalışırken onu etraftan, toplumdan ne kadar koruyabildi? Bu bir nevi savaşa dönüşüyor oyunda aslında. Anne, oğlunu koruma savaşı veriyor, oğlu da anneye karşı bir savaş. Ve o çocuk, bize hayatın ne kadar acımasızlaşabileceğini gösteriyor. Bu oyunda herkes ‘kendi’ dibine kadar gidiyor. »Tiyatro metninde “Toplum kendisinden ne beklemişse hepsini vermiş, ama karşılığında hiçbir şey alamamış” olarak anılıyor Hoşdeng. Verdiklerinin karşısında neyi bekliyor karakter? Kendi için bir şey beklemeyi çoktan bırakmış Hoşdeng. Özellikle de toplumdan. Uzun zaman önce hayattan tek beklentisi kalmış, o da oğlu ve onunla ilgili hayalleri. Onlar da zaman içinde bir bir yıkılıyor zaten. Hoşdeng’i kıymetli yapan, toplumdan hiçbir beklentisi kalmamış bir insanın yine toplum ve tüm kadınlar için hayatını feda etmesi. Bu çok özel benim için. Ben sesimi kıstım başka kimse kısmak zorunda kalmasın diyor Hoşdeng. Hem de kendi yetiştirdiği bir erkek yüzünden. Koca topluma karşı savaşı kaybediyor, oğlunu çoğunluğa kaptırıyor. Ama yine de son anında bile pes etmiyor. Son adımını yine orada yaşayan kadınlar için atıyor. Bunu benim Ezgi olarak durduğum yerden anlamam baya bir zamanımı aldı mesela.  »Oyunun fikri nasıl gelişti peki? Oyunun yönetmeni Ani ile (Ani Haddeler Pekman) biz çok uzun zaman önce hadi artık kendimiz bir şeyler yapalım demeye başlamıştık. Birbirimizi sıkıştırır vaziyetteydik. Bir sürü şeyler okundu bakıldı. Sonra araya zaman girdi, sonra tekrar bir gaza gelindi gibi gibi… İşin ciddiye bindiği bir gün, Ani’ye kafamda böyle bir hikâye olduğundan bahsettim. Ani’nin de esas isteği her zaman bizden bir hikâye olmasıydı. Hem bu ülkenin konuları olarak hem de metin olarak. Sonra o heyecanla yazmaya başladım. Hoşdeng’e ilham veren, bana ilk adımı attıran da Ramin Matin’dir. Böyle bir hikâyenin oluşmasına vesile olan. Bir gün bir haber izledim anneannemde, bir kadın gördüm ve ismini duydum. Sadece içimden şunu dediğimi hatırlıyorum ‘bir insan kızına neden bu ismi koyar?’ Böyle başladı her şey. Ramin’e anlattım, o bunun bir hikâyeye dönüşebileceğini inandırdı. Sonra Ani ve sonra da kocaman bir süreç. Tabii ki dramaturgumuz Bilgesu Kasapoğlu. O zarif, o kibar, o ince sesli Bilgesu’nun, bir an da içinden çıkan pata küte eleştiriler olmasa, Hoşdeng de bugün bu şekilde hayatımızda olmazdı. Bana inanılmaz şeyler öğretti Bilgesu.»Kadına ve çocuğa yönelik şiddet ve istismar son zamanların en büyük problemlerinden birisi. Sanat yeteri kadar eğilebiliyor mu bu probleme? Elbette hayır. Bir şeyi tam olarak anlamadan ya da ciddiye alamadan onu yaratıcılığa nasıl dönüştürebiliriz ki? Ben ülke olarak bu konuların ne kadar farkındayız onu çok kestiremiyorum açıkçası. Bu neyin nesi? Hep mi sapıktık? Bir anda mı sapıttık? Ve daha da önemlisi bence kimse bunların cevabını tam olarak duymak istemiyor. İkisinin de cevabı çok ağır. Öyle bir noktadayız ki, bu ülke gündemiyle ilgilenmemeye çalışan arkadaşıma da kızamaz hale geldim. Görüyorum çünkü, biraz üstüne gitse bu konuların, okusa araştırsa beyni yanacak. Ne yapsın, kendini korumaya çalışıyor. Bu nefessizlikle nereye eğilecek, neyin sanatını yapacak bu konularda. O kendi derdinde. Çok sıkıştırıyor hayat bu ülkede. »Türkiye’de kadın tiyatrocu olmak peki… Karşılığı nedir? Budur. Sana bu sorunun bu şekilde geliyor olmasıdır. Sana ‘bu ülkede bir tiyatro oyuncusu olmak nasıl bir şeydir?’ denmez, ‘kadın tiyatro oyuncusu olmak ne demek’ denir. Bence bu yeteri kadar hazin. İnsanız yahu, önce insan. Bana en azından öyle öğrettiler. Ve zor bu ülkede insan olarak kalmak da, tiyatro oyuncusu bir insan olmak da bence zor. Ama acayip zevkli. Tadından yenmez.  Abdülhamid’den Börü’ye dizi yalanları, yalan dizileri
Kurgu ile gerçek, fantezi ile hakikat arasındaki açının daralarak gözden yittiği, yalanın hükmünü ülke ve hatta insanlık tarihinde görülmemiş ölçüde icra ettiği zamanlardan geçiyoruz. Siyasetçisiyle, köşe yazarıyla, sanatçısıyla, televizyonuyla, gazetesiyle, bir büyük yalan endüstrisi, sonsuz kolları olan bir canavar misali, bir büyük yalanı ve onun türevi başka yalanları planlı programlı bir şekilde, her gün yeniden ve yeniden üretiyor, halkın zihnine düzenli bir şekilde boca ediyor. Bir süredir televizyon dizileri bu büyük yalan endüstrisinin en önemli araçlarından biri olarak karşımıza çıkıyor; televizyon dizileri tam da zamanın ruhuna uygun bir kurguyu, bir fantezi evrenini ekranlardan evlere bir tür afyon misali yayıyor, kitleleri efsunluyor. Söz konusu yalan endüstrisinin “Osmanlı” ve “savaş” dizilerine yoğunlaşması ise şüphesiz bir tesadüf değil; yeni-Osmanlı hayalleriyle savaş politikalarının toplumu ve siyaseti dizayn etmek için kullanıldığı bir konjonktürde, “toplumsal algının popüler kültür ürünleri aracılığıyla inşası” diye tarif edebileceğimiz süreç, özellikle bu diziler üzerinden işletiliyor. “Osmanlı” dizilerine biraz daha yakından bakalım. Bu dizilerden birinin Osmanlı’nın kuruluş dönemine odaklanırken, diğerinin ise Abdülhamid dönemine odaklanması şaşırtıcı değil. Dizilerden ilkinin –Diriliş- isminin de işaret ettiği “yeniden doğuş” temasına hem Alman Nazizminde, hem İtalyan faşizminde rastlayabiliyoruz, Naziler III. Reich’ı, İtalyan faşistleri yeni-Roma’yı kurmayı, imparatorluğu yeniden diriltmeyi bir vaat olarak toplumun önüne koyuyorlar. Bizde de yeni-Osmanlı, Osmanlı’yı yeniden diriltme iddiası buna denk düşüyor. Dizinin adının İslami kesimin önemli şairi Sezai Karakoç’un fikriyatının merkezinde yer alan “Diriliş” kavramından alınmış olduğunu da eklediğimizde tablo tamamlanıyor. “Osmanlı” dizilerinden diğeri, kaçınılmaz olarak, Abdülhamid dönemine odaklanıyor. “Kaçınılmaz olarak” diyoruz, çünkü “bir mitos olarak Abdülhamid”in geçmişten bugüne İslamcılığın söylemi içerisindeki merkezi yerini biliyoruz. Necip Fazıl’dan günümüze yakın tarih Abdülhamid figürü üzerinden yeniden yazılıyor ve bugün de yeni rejimin tarih anlatısı Abdülhamid mitosu üzerine inşa ediliyor. Dizi de buna uygun bir şekilde ilerliyor, Abdülhamid İngiliz Büyükelçisi’ni tokatlıyor, Paris’te sahnelenecek olan ve “peygambere hakaret eden” bir piyesle ilgili olarak Fransız Büyükelçisi’ni tehdit ediyor, Duyun-u Umumiye temsilcisinin başına silah dayatıyor. “Savaş” dizilerinin ortak teması ise belli: Kürt coğrafyasında ve Suriye’de devam eden savaş. Bu dizilerin hemen hepsinde devletin bekasının tehlikede olduğunu gördükleri anda “devlete küsülmez” diyerek tekrar göreve dönen Ergenekon/Balyoz kumpaslarının mağduru askerleri görüyoruz. Bu askerler, Fethullahçılara karşı ve devletin bekası adına iktidarla barışıyorlar ve ülkücü cenahtan gelen güvenlikçilerle birlikte “vatan savaşı” veriyorlar. Bu dizi furyasının son örneklerinden birinde, kollarında Göktürk alfabesiyle “Türk” yazan, üniformalarında bozkurt figürü bulunan özel harekâtçıları izliyoruz. Sahnelerden birinde “Fethullah’ın p.çleri…” sözü geçiyor, başka bir sahnede “Atatürk’ten korkuyorlar” lafı ediliyor, diğer bir sahnede ise “Mustafa Kemal’in askerleriyiz” sloganı duyuluyor. Tam da arzu edilen “yerli ve milli ittifak” bu dizilerde kuruluyor. “Cumhur ittifakı”nın doğasına uygun bir şekilde ülkücülere zeytin dalı uzatılıyor, tıpkı dinselleşme gibi MHP milliyetçiliğinin argümanları da popüler kültür alanına taşınıp kitleselleştiriliyor. Cemaate ve kumpas davalara yapılan göndermelerle ve asker övgüsüyle Atatürkçü kesimlerin ağzına bir parmak bal çalınması da ihmal edilmiyor. Tıpkı gerçek dünyada olduğu gibi, burada da “beka savaşı” üzerinden iktidara muhalif kesimlere “milli birlik ve beraberliğe her zamankinden daha çok ihtiyacımız olduğu şu günlerde…” mesajı veriliyor. Bir yanda zaman zaman senaryosundan Cumhuriyet ve Mustafa Kemal düşmanlığı fışkıran Osmanlı dizileri, öte yanda İslamcılarla milliyetçiler arasındaki yeni ittifakı anlatan ama Atatürkçülere de göz kırpmayı ihmal etmeyen savaş dizileri… Tam da iktidarın doğasına ve işleyişine uygun yöntemlerle aktif rızayı ve pasif rızayı bir arada üreten popüler kültür araçlarıyla karşı karşıyayız. Antiemperyalizm, yedi düvele karşı savaş, yeniden cihan devleti olma iddiası, Osmanlı güzellemeleri, savaş tapınmacılığı… Tüm bunlar tek bir söylemin içinde eritilerek bir tür ideolojik bulamaç haline getiriliyor, gündelik hayata ve sıradan insanların dünyasına diziler aracılığıyla taşınarak yeni rejimin “makbul vatandaş”ının yaratılmasına hizmet ediyor. Yalanın saltanatında, büyük yalanın hükmünü icrasında, kitlelerin aklının iğdiş edilmesinde bu dizilere büyük rol düşüyor. Diziciler S01 B03
“Tek bir ses de mi gelmez dizicilerden, emekçilerden?!” demiştim ya geçen hafta; değerli yazar İnci Gürbüzatik gönderisinde şöyle diyor bunun üzerine: “Dilsizlerin dili olmuşsun ama seni duymak bile işlerine gelmiyor. Öyle tek tek bile ses çıkartıp tepki veremezken bir araya nasıl gelinecek?... Dizi sektörü her yönüyle rezalet. Proje diziler yönetim politikalarının uygulaması değil mi? Çalışma koşulları kuralsızlıktır. Bir tek pedagog bir tek psikolog çıkıp da bir yorum yapabiliyor mu rezalet konulara. Devam. Devam edeceğiz haksızlıkları söylemeye...” Bir okuyucu da şunları iletiyor: “Bu konuyu yazmaya devam edin. 80 milyonluk ülkede bazı dizilerin bir bölümü çoluklu çocuklu 20 milyona yakın insan tarafından takip ediliyorsa, sanki memelekette dizi izlemekten başka bir iş güç yok gibi bir sonuç çıkıyor ortaya. O gün diğer kanallardaki reytinglere de bakınca neredeyse Türkiye’nin yarısı o gece ekran başında diziler için. Rakkamlar böyle olunca, daha daha önemli kaç şey kalıyor geriye ülkede bilmem? Yer yerinden oynasa bu sektör kımıldamıyor yerinden. Kanallarda arada bir haber maber ama esas varsa yoksa diziler tabii! Başka ne var ki? Eğitim, kültür sanat programları mı? Bu televizyonlar, bu kanallar, bu yapımcılar bize bu dizileri göstermekle, neye hizmet etmekte, kimlere ne yararlar sağlamakta? Bunları anlatın esas!” Olur! Geleceğiz sırayla. Şimdilik alıntılarla yürüyelim (Dizi Sektörü Çürüdü, Cenazesi Kokmaya Başladı-ranini.tv): »Kaç bölüm alacaklısınız Selahattin Sancaklı? (...)Üçüncü bölümden sonra “Günümüz değişti, kanal işi bitirecek, TMSF el koyacak” gibi gerekçelerle ödemeler sarkmaya başladı. Zaten 3 Nisan’da da dizi yayından kaldırıldı. İşte zurnanın zırt dediği yer de tam burası. O tarihten sonra ödeme almak için bekleme eziyeti başladı. Ne muhasebe cevap veriyor ne de şirkete gittiğinizde muhatap buluyorsunuz. Sizi mahkemeye vereceğim diyenlere de, cevap “Yapımcı arkadaşlarıma söyleyeceğim bir daha bu sektörde iş yapamayacaksınız” şeklinde gelmeye başladı. Ben ise hâlâ son bölümümün peşindeyim üç ay 17 gündür... Ulaşabildiğim zamanlar muhasebenin verdiği cevap, “Kanal ödemedi, biz de dava açıcaz.” Sonra kanalı aradık ki kanal bütün bölümleri ödemiş. Şimdi bu durumla nasıl baş edersin? Alacağın var. Dava açacaksın. Mahkeme masrafları avukat paraları vs. Hadi benim imkanım var ya, 500-600 lira haftalıkla çalışan ne yapacak? »Sektörde ödemeler bölüm yayınını takip eden dördüncü haftada yapılıyormuş, genel eğilim böyle mi? 10-11 bölüm geriden gelen firmalar bile olduğunu duydum. Dizilerde aslolan yayından sonraki hafta paranı almandır. Kimi iki hafta içerde tutar, o da makul olanıdır ama 5-6 hafta geriden ödemek, o insafsızlık boyutundadır. Bu çalışan kendini ve ailesini nasıl geçindirsin? »Herhangi bir sendikaya üye misiniz? Onların bu konuda desteği oldu mu? Derneğimiz var (Görüntü Yönetmenleri olarak) bu dernek reklamda bir yere getirdi çalışma saatlerini... SineSen’e üyeyim ama daha bir kere sendikadan gelip de setlerde ne oluyor diyen olmadı. Çünkü sendikanın bir sendikaya ihtiyacı var. Sektörde kaç kişi sendikalı, o da başka bir muamma. »Sözleşme yapıyor musunuz? Bu sözleşmeler bağlayıcı oluyor mu? İşe başlarken sözleşme yapılıyor ama sözleşmede kazanan sadece yapımcıdır. Eser hakkında talep edeceğin telif dahil bütün haklarına el koyuyor. Hatta bazı sözleşmelerde kainat haklarını bile devralıyorlar. İmzalamazssan da kapıyı gösteriyorlar. »Son olarak ne söylemek istersiniz? Netice itibarı ile sektör çürümüş ve bu cenaze artık kokmaya başladı. Ve buna sebep olan aç gözlü yapımcılara da, onlara yalakalık yapan sadece o bulunduğu mevkiyi kaybetmek istemeyen prodüktörlere de, bunları gördüğü halde işini yapan yönetmenlere de, hiçbir zaman ekibinin hakkı için ses çıkarmayan starlara da, hatta kızmayın ama tv eleştirmenlerine de söylecek tek sözüm var: “El insaf ve biraz da VİCDAN.” Türk Halk Müziği'nin iki usta ismi MKM sahnesinde!
43. Cesar Sinema Ödülleri sahiplerini buldu
"Fransa'nın Oscar'ı" olarak bilinen Cesar Sinema Ödülleri sahiplerini buldu. Fransız Robin Campillo'nun yönettiği "120 Battements Par Minute", en iyi film ve en iyi senaryo ödüllerine aldı. ntv.com.tr'nin haberine göre, Başkent Paris'te düzenlenen törende, bu yıl 43'üncüsü gerçekleştirilen etkinlikte Fransız Robin Campillo'nun yönettiği "120 Battements Par Minute", en iyi film ve en iyi senaryo ödüllerine layık görüldü. Bu filmin müziği ise en iyi film müziği seçildi. Jeanne Balibar, "Barbara" filminde gösterdiği performansla en iyi kadın oyuncu, Swann Arlaud de "Petit Paysan" yapıtındaki başarısıyla en iyi erkek oyuncu ödülünü kazandı. En iyi kısa film ödülü Alice Vial'in yönettiği "Les Bigorneaux", en iyi animasyon filmi ödülü ise Benjamin Renner ve Patrick Imbert'in "Le Grand Mechant Renard Et Autres Contes" yapıtlarına gitti. Albert Dupontel da "Au Revoir La-Haut" filmiyle en iyi yönetmen ödülünü aldı. Antoine Reinartz, "120 Battements Par Minute" filmindeki performansıyla en iyi yardımcı erkek oyuncu, Sara Giraudeau, "Petit Paysan" filmindeki performansıyla en iyi yardımcı kadın oyuncu ödülünü elde etti. En iyi yabancı film ödülü ise Rus yönetmen Andrei Zviaguintsev'in "Faute D'amour" adlı eserine verildi. Cesar'ın bu yılki "onur ödülüne" İspanyol oyuncu Penelope Cruz layık bulundu. Törenin "ustalara saygı" bölümü ise geçen sene temmuz ayında hayatını kaybeden Fransızların ünlü oyuncusu Jeanne Moreau'ya ayrıldı. Törene katılanlar cinsel saldırı ve tacizleri protesto etmek için beyaz kurdele taktı. Cesar Sinema Ödülleri, 1975'ten bu yana Fransız sinemasının en iyilerini ödüllendiriyor. Mutantlaştıramayacaklarından olmak...
Teenage Mutant Ninja Turtles/Ninja Kaplumbağalar adlı çizgi film serisinin yapıldığı 1987’ye kadar ‘mutant’ dendiğinde akla atom savaşı, nükleer sızıntı, radyoaktif ya da endüstriyel atıklar nedeniyle genetiği değişmiş yaratıklar gelirdi. Bu algılama biçimini Soğuk Savaş döneminin korku/bilimkurgu filmleri belirliyordu: Devasa boyutlara ulaşan böcek, kemirgen, ahtapot gibi canlıların sıradan ve huzurlu bir hayat süren insanlara saldırdığı Them! (1954), Tarantula/İnsan Yiyen Örümcek (1955), It Came from Beneath the Sea (1955) The Black Scorpion/Siyah Akrep (1957), Attack of the Crab Monsters (1957), The Deadly Mantis/Kan İçen Çekirge (1957), The Food of the Gods/Dev Tohumu (1976), Empire of the Ants/Dev Karıncalar İmparatorluğu (1977), Monster (1980) ya da sıradan insanların mutant canavarlara dönüştüğü The Mole People/Cehennem Mahlukları (1956), The Beast of Yucca Flats (1961), The Wasp Woman (1959), The Manster (1959), The Bat People (1974), The Beast Within (1982) gibi sayısız film hem anti-Sovyet atmosferi besliyor hem de var olan toplumsal durumu korumak yerine değişime gitmenin ne kadar tehlikeli olabileceğini vurgulayarak muhafazakâr aklı besliyordu. Radyasyon etkisiyle büyüyüp dövüş yetenekleriyle donanan iyi mutant kaplumbağalar tam da Doğu Bloku ve Sovyetler Birliği’nin dağılma aşamasında, hem çizgi film hem de sinema filmi olarak (1990) ortaya çıktı. ‘İyi mutant kahraman’ hikayeleri önceden de vardı tabii -en başta Spiderman gelir- ama ‘mutant’ ve ‘mutasyon’ sözcükleri çoğunlukla olumsuz anlamlar taşırdı. Ninja Kaplumbağalar’dan sonraysa bu sözcüklerin yarattığı çağrışım ve anlamlar olumlu hale geldi. Bu yeni hikayelere göre değişim iyiydi, ama biz değil başkaları değiştiğinde... 2000’de gösterime giren X-Men’le birlikte mutantların politik bir metafor olarak portresi tamamen değişti; mutantlar her türden iktidarın dışlayıp baskıladığı, ötekileştirdiği ‘farklı insanlar’dı -filmin ‘ötekileştirme’ sözcüğünün en popüler olduğu dönemde yapılması tesadüf değil tabii… O günden bu yana, bazılarında tek bir kahramana yoğunlaşılan 10 ayrı X-Men’in yanı sıra mutasyon sayesinde olağanüstü özelliklere kavuşan karakterler içeren sayısız dizi ve film üretildi. Bugün Marvel ve DC evreninin mutant karakterleriyle ya da içinde on farklı uzaylıya dair genetik kodların bulunduğu bir saat bileğine yapışıp kaldığı için bir sürü muhteşem özelliğe sahip olan Ben10 gibi kahramanlarla çok küçük yaşta tanışan çocuklarda mutasyonun nasıl da olumlu anlamlar içerdiğini bizzat oğlumda gözlemliyorum. Aslında herkesin ulaşmak istediği, bunun için bazen ömür boyu çalışıp didindiği bir ‘daha güçlü’ye, ‘daha zeki’ye, ‘daha iyi’ye ve diğer tüm ‘daha’lara basitçe bir örümcek ısırığıyla veya yanlış giden bir deneyle hemencecik erişebiliyor olmanın cazibesi yetişkinleri bile büyülerken çocukları etkilememesi imkansız tabii… Ama işte tam bu noktada ve tam da bu nedenle acayip bir mutasyon nesnesine dönüşüyormuşuz gibi geliyor. Maalesef filmlerdeki gibi pozitif anlamlarla yüklü olmayan, her aşamasıyla Makyavelli’nin görüşlerini farklı biçimlerde yeniden üreten bir tür mutasyon: “Senin tam karşıtın olan onca insan arasında her zaman ve her şeyde iyi insan örneği olmak istersen kesinlikle yitip gidersin.” Veya: “İki tür mücadele tarzı vardır: Biri yasalara uyarak, öbürü zora başvurarak. Birincisi insanlara özgüdür, ikincisi hayvanlara. Ama hep olageldiği gibi, birincisi yetmediğinden ikincisine başvurmak gerekir.” Ya da daha iyisi: “Adalet daima güçlüden yanadır”... Bireysel ve toplumsal şiddetin daha önce olmadığı denli arttığı, binlerce yıllık süreçte zar zor damıtılmış evrensel değerlerin din için, para için, beton için, iktidar için lime lime edildiği bir dönemde sıkıntı büyük: Hem mutasyonun nedenlerini hem de neye dönüştüğümüzü bilmek lazım ki bugünü ve geleceği ona göre planlayabilelim. Bunu aşırı hızlı ve epey hastalıklı bir mutasyonun ortasında olduğunu bile bilmeyen bir toplumda yapmak kolay değil tabii, ama imkansız da değil. Kafka’nın Dönüşüm’ündeki Gregor Samsa’yı hatırlayın: bir sabah huzursuz düşlerinden uyandığında kendini kocaman bir hamamböceğine dönüşmüş bulan Samsa metamorfozun nedenini de bilmiyordu, bundan sonra ne yapacağını da... Bu durumda, Gregor Samsa olmadığını bilmek bile yeterince iyi bir başlangıçtır. Uğur Böceği: Bir büyüme hikâyesi
Greta Gerwig’i ilk olarak Noah Baumbach’ın Greenberg’inde gördüğümde anında etkisi altına girmiştim. Bu oyuncuda özel bir şeyler vardı. Çok geçmeden Gerwig, Baumbach’ın “Frances Ha”sı ile ödüller aldı ve ünlendi. Gerwig sadece oyuncu da değildi. Senaryo da yazıyordu ve bir filmde de ortak yönetmenlik yapmıştı. Uğur Böceği, Gerwig’in tek başına yazıp, yönettiği ilk film. Çok da iyi bir film. Evet, ne anlattığı hikaye ne de anlatım biçimi çok yenilikçi, çok özel değil ama Gerwig hiçbir yanlış adım atmıyor. Film başından sonuna, insancıllığını, samimiyetini ve komik-dokunaklı üslubunu yitirmiyor. Filme adını veren Christine’i, yani kendi kendine verdiği isimle, Lady Bird’ü Saoirse Ronan canlandırıyor. İngilizcede uğur böceğinin karşılığı olan sözcük “ladybug”. Lady Bird bu sözcüğe gönderme yapsa da aynı değil. Bayan Kuş gibi bir anlamı var. Keşke bir sürü filmde olduğu gibi filmin adı aynı bırakılsaymış, çünkü Lady Bird sonuçte bir özel isim. Film, 17 yaşındaki Lady Bird’ün ilk aşklarını, ilk sevişmesini, ilk hayal kırıklıklarını ve nihayetinde üniversiteye adım atmasına kadar giden süreci anlatıyor. Ama filmin asıl ekseni Lady Bird’ün annesiyle çatışması üzerine kurulu. Lady Bird, kıt kanaat geçinen bir ailenin kızı. Anne bir hastanede psikolog, baba işsiz ve depresyonda. Evlatlık olduğunu sandığım erkek kardeşi ve onun sevgilisiyle ilişkileri iyi değil Lady’nin. Sacramento adlı küçük kentindeki yaşamından memnun değil, “entelektüel” New York’ta okumak istiyor Lady’miz. Korumacı annesi ise, kızını güvende olsun diye devlet lisesine değil, paraya kıyıp, rahip ve rahibelerin denetimindeki özel bir Katolik okuluna göndermiş! New York, anne için son derece korkutucu bir yer, üstelik de çok pahalı. Dolayısıyla kızının Sacramento’da ya da yakında bir üniversitede okumasını istiyor. Annenin kızından beklentileriyle, kızın hayattan beklentileri arasındaki çelişki filmin temel çatışmasını oluşturuyor. Lady Bird sağa sola yalpalayarak, kimi zaman özentilikler yaparak, kendi yolunu bulmaya çalışıyor. Hem Saoirse Ronan hem de annede Laurie Metcalf çok iyiler. Ben yan rollerdeki Beanie Feldstein, Timothée Chalamet, Tracy Letts, Lucas Hedges (Manchester by the Sea’den tanıyoruz) ve Odeya Rush’ı da çok beğendim. Kısacası herkes çok iyi oynamış, oynatılmış. Filmin Oscar’larda ulaşabileceği her ödülü almasını dilerim. ***** Savaştan Sonra: Irkçılık, ensest ve cinayet Savaştan Sonra, çok uzun bir süreyi ve çok sayıda kahramanı konu edinen filmlerin zaafını taşıyor. Kısacası yüzeysel kalıyor, bölüm özetlerinden ibaret havası taşıyor. Biri Beyaz ve görece zengin, diğeri Siyah ve görece yoksul iki ailenin II. Dünya Savaşı öncesinden başlayıp sonrasında devam eden hikayesini konu alıyor film. Üst katmanda ırkçılık ve sınıfsal eşitsizlik filmin anlatısını oluşturuyor. Fakat alttan alta da Sofokles’in Kral Oidipus’uyla yarışacak kadar net bir Ödipal karmaşa hikayesi de var. Filmin başında bir flash forward’da, Beyaz ailenin iki erkek kardeşini babalarının mezarını kazarken görüyoruz. Aşırı yağmur altında yapılan bu iş sırasında küçük kardeş Jamie (Garret Hedlund), suyla dolan çukurdan çıkamıyor. Abi Henri (Jason Clarke), merdiven almaya gidince Jamie abisinin kendisini boğulup, ölmeye terk ettiğini sanıyor ve paniğe kapılıyor. Henri merdivenle döndüğünde kardeşinin paniğine anlama veremiyor. Neden seni öldüreyim ki, diye soruyor kardeşine. Nedenini filmin sonunda anlıyoruz. Bundan sonrasında Jamie karakterine psikanalitik bir yorum getireceğim; dikkat, spoiler var: Jamie ile Henri’nin babaları Pappy (Jonathan Banks) katı, sevimsiz ve ırkçı biri. Jamie babasından nefret ediyor. Henri ise babasıyla özdeşleşmiş, onun ırkçılığının daha hafif bir versiyonunu miras almış. Jamie’nin de abisiyle babasını özdeşleştirdiğini söylemeye gerek yok. Jamie daha ilk tanıştığı andan itibaren abisinin karısı Laura’yla (Carey Mulligan) flört ediyor. Henri’nin, Jamie için bir baba figürü olduğunu düşünürsek, Laura da bu klasik şemada anneye karşılık geliyor. Jamie, tıpkı Kral Oidipus gibi babasını öldürüyor ve sembolik annesiyle yatıyor. Bütün bunlardan habersiz olan abisi karşısında suçluluk duyduğu için, onun kendisini cezalandıracağından korkuyor. Başlangıçtaki sahnede abisinin kendisini çukurda boğulmaya tek edeceğinden korkması bu yüzden. Bu tablonun kimseye mutluluk getirmemesi ve trajik bir biçimde sonlanması beklenir ama film ırkçı ve zorba babadan değil, savaş travması sonrası stres sendromu yaşayan katil ama eşitlikçi oğuldan yana. Görece umutlu bir finalle sona eren film, sanki Ödipal karmaşayı tarihin ilerletici güçlerinden biri olarak gösteriyor. Babayla özdeşleşen abilerden yana değil, babayı öldüren ve anneyle yatan kardeşlerden yana tavır alıyor. ***** Kızıl Serçe: CIA iftiharla sunar Şimdi bu film tüm dünyada yasaklansa insanlık bir şey kaybetmeyeceği gibi, aksine kazançlı çıkar. Bu film alenen nefret söyleminden ibaret; ırkçılık derecesinde Rus düşmanı, tabii bunun içinde komünizm düşmanlığı da var. Sovyetler Birliği çökeli çok oldu, Rusya’da iyi-kötü bir sosyalizm değil vahşi kapitalizm var artık. Ama Hollywood için Rusya hala “kızıl” yani gomonist! Filmin kahramanı ve filme adını veren Rus ajanı Dominika Egorova’nın (Jennifer Lawrence) komünistlikle uzaktan yakın alakası yok, hatta o Rusya’yı satan bir vatan haini ama sıfatı hala kızıl yani komünist! Ne alaka derseniz, kel alaka! Konu kısaca şöyle: Prima ballerina Dominika Egorova, hasta annesiyle yaşayan masum bir genç kadındır. Derken, “I, Tonya”nın Tonya Harding’inin Nancy Kerrigan’a yaptığı gibi, Sonya adlı bir rakibesi tarafından bacağı kırdırılır. Putin’e benzeyen Vanya amcası (Matthias Schoenaerts) çıkagelir ve Dominika’ya eğer ajan olursa hayatının kurtulacağını, annesinin de iyi bakım görebileceğini söyler. Aksi taktirde yoksulluk dışında bir seçeneği yoktur Dominika’nın çünkü her nedense Rusya’da herşeyi devlet kontrol etmektedir. Ha, pardon, bunlar Rustu yani komünistti, orda da herşeyi devlet kontrol eder, ondan olsa gerek. Ajan olmak, bir tür kendini satmaktır o kadar. Charlotte Rampling’in utanmadan oynadığı müdirenin denetiminde genç kızlar, herkesin karşısında seks yapmaya zorlanırlar mütemadiyen. Ajanlık eğitimi budur! Ama Dominika, buradan namusuyla mezun olur. O esnada Amerika için çalışan bir Rus köstebeğinin kimliği açığa çıkarılmaya çalışılmaktadır. Nate Nash adlı (Joel Edgerton) CIA ajanı bu köstebeği korumaya çalışırken yolu Dominika’yla kesişecek ve tabii ki hepsi çirkin olan Rus erkekleri karşısında avantajlı konumundan faydalanacaktır. Son yıllarda hep izlediğimiz üzere, CIA ajanı yine kurtarıcı rolündedir yani. Tıpkı vizyondaki Black Panther’de ya da Dünyanın Bütün Parası’nda (bu filmdeki emekli bir ajan) olduğu gibi. CIA’nin geliştirdiği, yüksek volümle heavy metal dinletme tarzı işkenceler artık Rusların yöntemidir. CIA sadece iyilik yapar. İyi ve asil Rus, vatanına ihanet edip, Amerika’yla işbirliği yapan Rustur filme göre. 1950’lerdeki Soğuk Savaş dönemi Amerikasına geri dönmüşüz demek. Yakında McCarthy dönemine benzer bir cadı avı da başlarsa şaşırmamalı. Filmi yöneten Francis Lawrence (Açlık Oyunları vs.) memur bir stüdyo yönetmeni, tamam anladık. Filmin dayandığı kitabın yazarı da eski bir CIA ajanı, onu da anladık. Peki Jeremy Irons ve Charlotte Rampling gibi arkalarında bir tarih yatan oyuncuların bu kepazelikte işi ne? Jennifer Lawrence, Matthias Schoenaerts, Joel Edgerton filan efsane olmuş isimler değiller diyelim ama bu büyük isimler nasıl utanmıyorlar? Açlıktan nefesleri mi kokmuş? Nedir yani? Ben hepsi adına utandım. Frances McDormand Altın Küre ödül töreninde, #metoo yani tacizi ifşa etme hareketine gönderme yaparak, Hollywood’un güç yapılanmasında bir deprem olduğundan söz etmişti. O kadar saçma ve komik ki bu sözler. Bırakın depremi, Hollywood hiç olmadığı kadar sistemin hizmetinde: Ataerkil, muhafazakâr, antikomünist ve göz boyamacı. Metin ve Kemal Kahraman 16 Mart'ta Şişli'de sahne alacak
 Metin ve Kemal Kahraman kardeşler, 16 Mart'ta Şişli Cemil Candaş Kent Kültür Merkezi’nde dinleyicileriyle buluşacak. Konserde eski çalışmalarının yeni sıra yeni çıkacak olan albümden de eserler seslendirecek olan Metin Kemal Kahraman'ın konseri 16 Mart Cuma akşamı Şişli Cemil Candaş Kent Kültür Merkezi’nde 20.30'da başlayacak. Konserde Viyolada Umut Kahraman, ve kemanda Ahmet Tirgil Kahraman kardeşlere eşlik edecek. Konserde Dün bugüne albümlerinde yer alan eserlerin yanı sıra henüz gün yüzüne çıkmamış eserlere de yer verecekler. Deniz Koydum Adını, Meyman, Dewrano, Xece gibi sevilen şarkılarının yanı sıra, tematik albüm repertuvarlarıyla, 20 yıllık bir müzik hayatını geride bırakan Metin-Kemal Kahraman, uzun zamandır üzerinde çalıştıkları ve Maviş Güneşer‘in solist olarak yer aldığı, Dersim ağıtlarından oluşan ‘ŞüaréDılgırani/ Küskün Ağıtlar“ isimli, yeni bir albümü önümüzdeki günlerde yayınlanacak. Albümde, Dersim’in siyasi tarihinden kesitleri ağıtlar yoluyla özetleyen bu albümde, Çanakkale Savaşı, Rus Harbi, 1938 katliamı, Kore Savaşı gibi sarsıcı toplumsal gelişmeler karşısında Dersim’in siyasi duruşuna açıklık getiren ağıtlara yer veriliyor.  Ahmet Aslan resitali Şişli Kent Kültür’de
Anadolu müziğini batı enstrümanlarıyla birlikte kullanan Ahmet Aslan, Şişli Cemil Candaş Kent Kültür sahnesinde yarın 20:30’da müzikseverlerle buluşuyor. 1993 ile 1996 yılları arasında İstanbul Teknik Üniversitesi Konservatuvarı'nda okuyan Aslan, 1996'da halen yaşamakta olduğu Almanya'ya yerleşti. Burada müzik kariyerini başlatan sanatçı, eğitim Rotterdam Dünya Müzik Akademisi'nde 2008 ile 2012 yılları arasında tamamladı. Anadolu müziğini Batı enstrümanlarıyla bir araya getiren Ahmet Aslan; gitar, bağlama ve kendi tasarladığı La-Tar adında, klasik gitar ve bağlamanın karışımı olarak tanımlanabilecek bir enstrümanla tanındı. Martin Martin Greve, Kemal Dinç, Paco Peña, Carlo Domeniconi ve Antonis Anissegos gibi değerli müzisyenlerden görüş alınarak başlanan tasarım süreci, usta zanaatkâr Süleyman Aslan'ın (Dutar Saz Evi) elinde La-Tar adlı enstrümana dönüşerek Ahmet Aslan'ın müzikal kariyerinin eşsiz yapısının temel parçalarından biri haline geldi. 2003'te Va u Waxt (Rüzgâr ve Zaman) ve 2008'de Veyvé Mılaketu (Meleklerin Dansı) adlı albümleri yayınlayan Aslan, 2015'te çıkan son albümü Na-Mükemmel'de La-Tar'ın deneysel kullanımlarına yer verdi. Bu yılın MIX Festival'ında da sahne alan Ahmet Aslan, Türkçe ve Zazaca şarkılarıyla dikkat çeken isimlerden biriydi. Çağan Irmak’ın yeni filmi Çocuklar Sana Emanet'ten ilk fragman yayınlandı
Semaver Kumpanya Mart ayı programı açıklandı
Semaver Kumpanya Çevre Tiyatrosu Mart ayı programını açıkladı. Kumpanya 16. sezonunda yepyeni bir kadroyla “Işıklar Söndüğünde” adlı oyununu sahnelemeye hazırlanıyor. “Mağrur Fil Ölüleri” adlı oyunun ödüllü yazarı Hakan Tabakan’ın yazdığı “Işıklar Söndüğünde” oyununun dünya prömiyeri tarihi 22 Mart Perşembe saat 20.30... Işıl Kasapoğlu’nun sanat yönetmenliğini yaptığı Semaver Kumpanya, kurulduğu günden bugüne ilk defa yepyeni bir oyuncu kadrosuyla izleyici karşısına çıkacak ve yeni oyunu “Işıklar Söndüğünde”nin dünya prömiyerini gerçekleştirecek. Ödüllü yazar Hakan Tabakan’ın yazdığı ve geçtiğimiz sezon büyük ilgi gören “Mağrur Fil Ölüleri” adlı oyunun dünya prömiyerini gerçekleştiren Semaver Kumpanya, yine Hakan Tabakan’ın yazdığı “Işıklar Söndüğünde” adlı oyun ile 22 Mart Perşembe 20:30’da yeniden bir dünya prömiyeri gerçekleştirmeye hazırlanıyor.  Volkan M. Sarıöz’ün yönettiği “Işıklar Söndüğünde” oyunu ile birlikte bu sezon Semaver Kumpanya’ya 12 yeni oyuncu katıldı. 16 yıl önce Kocamustafapaşa’da bulunan Çevre Tiyatrosu’nda onlarca yeni oyuncuyla serüvenine başlayan Semaver Kumpanya, kurulduğu günden bugüne ilk defa yepyeni bir kadroyla oyun sahneleme hazırlığı içinde. Sıradan bir banka ve banka çalışanlarının hayatlarını değiştirecek esrarengiz kişiler tarafından yapılan kredi başvurusunun konu edildiği “Işıklar Söndüğünde” oyunu Volkan M. Sarıöz rejisiyle sahnelenecek. Oyunun dramaturgu Bilgesu Kasapoğlu ve müziklerini Okan Kaya’nın yaptığı oyunun dekoru Başak Özdoğan’a ait. Oyunun kostüm tasarımında Ayşenur Arslanoğlu ve ışık tasarımında Mustafa Karakoyun var. Yönetmen yardımcıları Gülay Şenyüzlü Kırantepe ve Selen Şenay. Oyuncular ise Can Deniz Erzaim, Elif Nur Kerkük, Güçlü Yalçıner, Mehmet Konu, Melis Yıldıran, Mertcan Ertürk, Metin Alpargun, Nilsu Akman, Onur Şenol, Ozan Erdönmez, Reyhan Özdilek, Rukiye Yenigül, Selen Şenay, Uğur Senkeri.  Semaver Kumpanya Mart ayında Herman Koch’un 25 ayrı dile çevrilen çok satan kitabından uyarlanan “Akşam Yemeği” ve Işıl Kasapoğlu’nun rejisinden kuklaya Sibel Altan’ın uyarladığı “Masal Masal İçinde” adlı iki yeni oyunun yanında Mağrur Fil Ölüleri, Cimri, Metot gibi büyük ilgi gören oyunları ile Çevre Tiyatrosu’nda sahnelenecek. Semaver Kumpanya Çevre Tiyatrosu Mart Ayı Programı: >> 2 Mart Cuma 20:30 - Cimri >> 3 Mart Cumartesi 20:30 - Cimri >> 4 Mart Pazar 15:30 - Mağrur Fil Ölüleri >> 8 Mart Perşembe 20:30 - Cimri >> 9 Mart Cuma 20:30 - Metot >> 10 Mart Cumartesi 20:30 - Metot >> 11 Mart Pazar 14:00 - Masal Masal İçinde (Kukla Oyunu) >> 15 Mart Perşembe 20:30 - Antabus >> 16 Mart Cuma 20:30 - Akşam Yemeği >> 17 Mart Cumartesi 20:30 - Akşam Yemeği >> 22 Mart Perşembe 20:30 - Işıklar Söndüğünde >> 23 Mart Cuma 20:30 - Işıklar Söndüğünde >> 24 Mart Cumartesi 20:30 - Işıklar Söndüğünde >> 25 Mart Pazar 14:00 - Masal Masal İçinde (Kukla Oyunu) >> 29 Mart Perşembe 20:30 - Işıklar Söndüğünde >> 30 Mart Cuma 20:30 - Cimri >> 31 Mart Cumartesi 20:30 – Cimri Socrates Dergi "ahenk" dosyasıyla raflarda
Aylık spor dergisi Socrates, Mart 2018 tarihli 36. sayısında Premier Lig’deki güç dengelerini ve menajer savaşlarını masaya yatırıyor. Merkez Kort bölümünde ‘ahenk’ temalı dosyaları işleyen bu ayki sayının kapak konukları ise Josep Guardiola, Jose Mourinho ve Jürgen Klopp oluşturuyor. Bu üç ismin de yer aldığı 26 sayfalık kapak dosyasının onur konuğu, İngiliz gazeteci ve yazar Jonathan Wilson... Ada futbolunun usta kalemi, sekiz sayfalık röportajında Premier Lig’deki güç dengelerini değerlendiriyor. Katalan gazeteci Isaac Lluch’un yakın arkadaşı Pep Guardiola’yı kaleme aldığı kapak dosyasında, Nuri Şahin ve gazeteci Bülent Timurlenk’in gözünden Jose Mourinho da var. Öte yandan, Emre Özcan’ın anlatımıyla Jürgen Klopp’un Liverpool’u da dosyanın konuları arasında... Socrates’in 36. sayısında ayrıca; Bayern Münih ve Alman Milli Takımı’nın stoperi Mats Hummels, yazar ve gurme Vedat Milor, ünlü tenisçi Tommy Haas ve voleybolcu Gizem Güreşen Karadayı ile gerçekleştirilmiş röportajlar da bu ayki sayfalarda yer alıyor. Derginin bu ayki sayısında; Murat Toklucu ile Serkan Seymen’in kaleminden Ertegün Kardeşlerin Amerika macerası, BİrGün yazarı Nevşin Mengü’nün değerlendirmesiyle Kuzey Kore’nin Pyeongchang 2018’e damga vuran ponpon kızları ve Kaan Kural’ın gözünden 2004 NBA Şampiyonu Detroit Pistons dosyası da var. "Bizim Devin Nesi Var?" serisinin ilk kitabı Zugileyen Yinki raflarda
abm Yayınevi’nin yepyeni serisi "Bizim Devin Nesi Var?", ilk kitabı "Zugileyen Yinki" ile raflardaki yerini aldı. Kitap, Yinki adındaki oldukça akıllı, duygusal ve yufka yürekli bir devin farklı duygularla yüzleşerek bu duygularla baş etmesini konu alıyor. Tanıtım bülteninden; "Seda Meşeli Allard tarafından yazılan ve Rukiye Ulusan tarafından resimlenen Zugileyen Yinki kitabıyla Zinkorino Adası’nın maceralarına atılmaya hazır mısınız? Bizim Devin Nesi Var? serisinin ilk kitabı Zugileyen Yinki, abm Yayınevi tarafından yayımlandı. Kitapta oldukça akıllı, duygusal ve yufka yürekli bir dev olan Yinki’nin farklı duygularla tanışması anlatılıyor. Seda Meşeli Allard tarafından yazılan ve Rukiye Ulusan tarafından resimlenen Zugileyen Yinki kitabı ile her macerada farklı duygularla yüzleşecek ve bu duygularla baş etmenin yollarını keşfedeceksiniz. Zinkorino Adası’nın mini mini sakinleri ile birlikte yaşayan Yinki’nin evi adanın en tepesindedir. Günlerce yağan yağmurdan sonra Zinkorino Adası’nda yeniden güneş doğar ve ada sakinleri işlerinin başına dönerken bir gümbürtü duyarlar. Bu sesin ne olduğuna anlam vermeye çalışırken adanın biricik devi Yinki’nin ağladığını anlarlar. Peki Yinki’yi ne susturabilir? Yinki’nin istediği ne leziz bir kurabiye ne“İçine at dertlerini” kremi ne de bale yapmak. Onu gülümsetecek şeyi bilen ise adanın en miniği Zezi. Acaba Yinki gerçekten yeniden gülümseyecek mi? Zinkorino Adası'nın hassas devi Yinki'nin maceraları devam edecek ve her macerada farklı bir duyguyla tanışacak. Kitap Adı: Zugileyen Yinki Yazan: Seda Meşeli Allard Resimleyen: Rukiye Ulusan Genel Yayın Yönetmeni: Ö. Çağla Acar Sayfa Sayısı: 64 Ebat: 15 cm x 21,5 cm Etiket Fiyatı: 15,90 TL Yayınevi: abm Yayınevi" Meryem Esen’in resimleri Büyükçekmece’de sergilendi
Büyükçekmece Belediyesi, kültür ve sanat etkinlikleri çerçevesinde bu kez ressam Meryem Esen’in kişisel resim sergisine ev sahipliği yaptı. Atatürk Kültür Merkezi İbrahim Çallı Sanat Galerisi’nde gerçekleşen sergi açılışına katılım yoğun oldu. “Büyükçekmece her alanda öncü oldu” Açılış töreninde konuşan Büyükçekmece’nin çok özel ve çok güzel bir kent olduğunu belirten Büyükçekmece Belediye Başkanı Dr. Hasan Akgün, “Büyükçekmece nüfus itibariyle de İstanbul’un eğitim düzeyi en yüksek ilçelerinden bir tanesidir. Kültür ve sanat başta olmak olmaz üzere pek çok alanda da öncü olmayı başarmış bir ilçedir. Siz değerli Büyükçekmece ailemiz sahip çıktığı sürece kentimizin kültür alanında olsun, sanat alanında olsun ve diğer her alanda olsun daha da ileriye gidecektir. Büyükçekmece’nin bu noktaya taşınmasında büyük emeği geçen sevgili Büyükçekmece Aileme teşekkür ediyorum” diye konuştu. “Başkanımız sanatla dostluğu buluşturdu” Büyükçekmece’yi öne çıkartan farklılıkları olduğunu belirten ressam Meryem Esen, “Belediye Başkanımız Sayın Dr. Hasan Akgün, Büyükçekmece’de çok güzel hizmetler yapmıştır. Ancak yaptığı güzel şeylerden bir tanesi dostluk ve sanatı buluşturmak oldu. Büyükçekmece bu konuda da çok şanslı. Böylesine kültür, sanat ve eğitime destek veren bir başkanımız var. Ben resim sergimi açmak için karar verdiğimde Büyükçekmece Belediyesi’nin bana nasıl yardımcı olduğunu anlatamam. Bana her konuda yardımcı oldular. Bunun için Belediye Başkanımız Dr. Hasan Akgün ve ekibine teşekkür ediyorum” ifadesini kullandı. Doğum günü pastası kesildi Yapılan konuşmaların ardından açılış kurdelası kesilerek sergi açılışı gerçekleşti. Açılışın ardından Ressam Meryem Esen için doğum günü pastası kesildi. Sergi açılışına Büyükçekmece Belediye Başkanı Dr. Hasan Akgün’ün yanısıra Belediye Başkan Yardımcısı Başak Sancar ve çok sayıda sanatsever katıldı. Khontkar'dan yeni single: “Kime Ne”
Son Feci Bisiklet’ten yeni single “Yerlerde”
Rock grubu Son Feci Bisiklet, büyük ilgi gören son albümleri “Kötü Şeyler”in hemen ardından, “Yerlerde” single’ı ile müzikseverlerle buluşuyor. Vokal ve gitarda Arda Kemirgent, davulda Can Sürmen, gitarda Erkin Sağsen ve bas gitarda Ozan Özgül'den oluşan Son Feci Bisiklet, bu yeni çalışmasında gerek müzikal altyapısı gerekse söz örgüsüyle dinleyiciyi yine farklı bir serüvene davet ediyor. Söz, beste ve düzenlemesi Arda Kemirgent imzası taşıyan şarkı, bugün tüm dijital platformlarda. Konser turnesi devam ediyor Konserleriyle il il gezmeye devam eden Son Feci Bisiklet, Mart ve Nisan ayında da durmuyor. 1 Mart Denizli Route’de sahne alacak olan grup, 10 Mart’ta Gazimağusa The People’s, 16 Mart’ta Bursa Hayalperest, 21 Mart’ta Antalya Holly Stone Performance Hall, 22 Mart’ta İstanbul Dorock XL, 29 Mart Çanakkale Hayal Kahvesi’nde sahne alacak grup, Nisan ayında da dinleyiciyle buluşmaya devam edecek. Son Feci Bisiklet, 20 Nisan’da DasDas’ta, 21 Nisan’da Ankara Grifest’te, 27 Nisan’da da Gazimağusa’da DAÜ Stadyumu’nda konser verecek. TRT yasaklarına karşı sanatçılar: "İtiraz edenlerin omuzlarının birbirine değmeli"
BURAK ABATAY - @abatayburak burakabatay@birgun.net CHP İzmir Milletvekili Atila Sertel’in açıkladığı raporda, Türk Televizyon Radyo ve Televizyon Kurumu (TRT) yönetiminin 142 Türkçe, 66 Kürtçe şarkıyı yasakladığı ortaya çıktı. 2016’nın yasaklı listesinde Sıla, Nazan Öncel, Onur Akın, Kalben, Emin İgus, Hüsnü Arkan, Demet Akalın gibi birçok isim var. Konuyla ilgili TRT’den gelen açıklamada, “Bazı basın yayın organlarında yer alan ‘TRT’nin yasakladığı şarkılar’ haberleri gerçeği tam olarak yansıtmamaktadır” dendi. Başbakan Yardımcısı ve Hükümet Sözcüsü Bekir Bozdağ ise, “Bunu diğer televizyonların da yapması gerekiyor. Sanki ilk kez yapıyormuş gibi kamuoyuna takdim etmek kanun dışı sansür gibi takdim etmek ahlaksızlıktır. TRT görevini yapıyor” diye konuştu. Onur Akın, Kalben ve Emin İgus şarkılarının yasaklar listesinde olmasıyla ilgili BirGün’e konuştu ve dayanışma mesajları verdi. Onur Akın Muhalif sanatçılar üzerinde ambargo var Onur Akın: Bu yasak benim bir şarkıma yönelik yapılmış bir yasaklama gibi görülebilir ama ben yaklaşık 10 yıldır TRT’ye davet edilmiyorum. Benim gibi muhalif sanatçılar üzerine görünür bir biçimde bir ambargo zaten var. Bu şarkı da bu ambargonun tuzu biberi. Bu şarkıyı yayımlamamalarını anlayabilirim. Ben herhangi bir şarkımda rakı firmalarının propagandalarını falan yapacak değilim. Ama benim 400 tane bestem var. Geri kalan şarkılarımda neden yasak var? Bizim vergilerimizle yayın yapan devlet kanalının tek sesli olması, farklı renklere kapalı olması, muhalif düşüncelerinden dolayı sanatçıları yasaklamalarını kınıyorum. Sanatçılar olarak bir birlikteliği yakalamamız lazım. Hükümetin toplumu ikiye bölmepolitikası her alanda işe yaradığı gibi sanatçılar üzerinde de etkili. Sarayın kapısından içeri girmek için paşa paşa gidenler ve biz muhalifler. Bu yasaklamalara itiraz eden sanatçılar da hayata soldan, emekten, demokrasiden bakan, sosyalist onurlu sanatçılar. Kalben Yasaklara karşı bir şeyler yapılmalı Kalben: Bu şarkı sevmek ve sevilmekten bahseden şarkı. Dertlere acılara hayır diyen şarkı. bu şarkının bile yasaklandığı bir yerde olmak çok üzücü. Ama bu şarkı yasaklarına gelene kadar kadınların, çocukların, insanların düzenli olarak baskı ve şiddete maruz kalması daha önemli. Evet yasaklara karşı bir şeyler yapılmalı. Ama sadece şarkı yasaklarına karşı değil. Bütün insanların bir araya geldiği adil özgür bir dünya için bir şeyler yapmalı. Emin İgüs İnatla söylemeye devam etmek gerek Emin İgüs: Benim için şaşırtıcı değil. Bu zihniyetin bu türküleri yasaklaması şaşılası bir şey değil. Sadece inatla söylemeye devam etmek gerek. Bu türküyü bu ülkede yaşayan insanlar yazmış. Türküde herhangi bir yaklaşım olabilir, başkaldırı da olabilir. Bu türküleri içselleştirebilmek yaşamla kurduğunuz ilişkiye bağlı. İlgili habere bakarken 5-6 yıl önce verdiğim bir röportaja rastladım. Bülent Arınç, Vardar Ovası türküsüne ilişkin “Kazanamadım rakı parası” sözü geçiyor diye yasaklansın demişti. 5 yıl sonra yine aynı lafları söyleyebiliriz. Başka bir şey yapmak lazım. itiraz edeceğiz ama başka bir şey gerekiyor. İrademizi beyan edeceğiz ama irade beyanıyla yetmeyecek. Bu duruma itiraz eden insanların omuzlarının birbirine değmesi lazım. Yasaklı şarkılardan bazıları Kılıklılar ve kılıksızlar
İlk bakışta bizi ele veren nedir? Tabii ki kılığımız. Çıplak bedenimize yüklediğimiz niteliklerle kimliğimizi yaratıyoruz. Bu nitelikler giysilerdir. Nesneleri de dış görünüşlerine göre yargılıyoruz. Nesne ile insan arasında fark olmalı. İnsan bir nesne değildir; tükenmeyen bir bellek, düşünce ve duygu yumağı. Ama insanı ilk bakışta görünmeyen zihinsel ve duyumsal kudreti ile değil, üzerinde taşıdığı görünür niteliklerle tanımlıyoruz. Bugün bu görünür nitelikler markalardır. Markalarla kılıklı hale geliyor ve kimlikleniyoruz. Marka şehirler, marka nesneler gibi marka bireylerden söz ettiğimiz bir çağda markasız giyinenler kılıksızlığa yakın duruyor. Kılıklı olmak, toplum içinde tanınır olmak, kabul görmektir. Giysilerle bir persona yaratırız kendimize. Roma’da sadece soyluların personaları ve personaliteleri vardı, yani kişilikleri. Kölelerin ise personaları olmadığı gibi kişilikleri de yoktur, kılıksızdırlar. Persona bir sınıflandırma meselesidir. Tıpkı tikel nesnelerin arasında niteliklerini soyutlayarak kısmi özdeşlikler kurmamız gibi, insanları da personalarına göre kümelerin içine yerleştirdiğimizde içimiz rahat ediyor. Sınıflandırmadan kaçan, aynı anda hem o hem de bu olan bir şey bizi rahatsız edecektir; uykularımızı kaçırır. Kütüphanemizi düzenlerken bazı kitapları bir sınıflandırmaya dahil edememek mesela. Hiçbir yazınsal türe uymazlar ve hangi kitapların arasına yerleştireceğimiz konusunda kararsız kalırız. Sıkıntımız, bu kitaba bir kimlik verememektir. O kitap bizim için çok değerlidir ama bir kimliği olmadığı için yapabileceğimiz tek şey, bu tür kitaplara ayrı bir raf tahsis etmektir, tıpkı kılıksızları ayrı bir kategoriye yerleştirmek gibi. Niye sınıflandıramıyoruz, bir kimlik biçemiyoruz bir kitaba? Bildiğimiz yazın türlerinin hiçbirine benzemediği için. Aynı anda hem o, hem de budur. Yazın türleri arasındaki sınırları aşındırdığı ve her türlü kimliklendirmeden kaçtığı için. Yine de severiz bu kitabı. Bizi kapatıldığımız sınırlardan kaçırdığı için. Oysa sınıflandırma yöntemi sadece benzer şeyler arasında yakınlaşmalar kuracaktır. Kimlikli varlıklar olarak biz de benzerlerimizle aynı konutların içine kapatılıyoruz. Oturduğumuz siteler klasörlerdir. Aşina yüzlerden oluşan yüzler kataloğu. Bu yüzden her konut sitesi biraz da Facebook’u andırır. Sanal bir sitedir. Bedensel ilişkilerin olmadığı, sadece kataloglanan yüzlerden oluşan web siteleri. İlk bakışta insanları ikiye ayırmaya eğilimliyiz. Kılıksızlar ve kılıklılar. Kılığımızı korumak, kimliğimizi korumaktır. Kılıksızlığa doğru kaydığınızda yer ve işlevle belirlenmiş toplumsal kimliğinizi yitirmişsiniz demektir. Bu yüzden kılıklarına özen gösterenler, kimliklerini yitirebilecekleri bir sürece katılmaktan imtina ederler. Ama Fransız Devrimi’ni kılıksızlar, “Sans Culottes” yapmıştır. Kılıksız, “lumpen”e yakındır. Almanca lumpen, paçavra demek. “Lumpensammler” ise Charles Baudelaire’in paçavra toplayıcısı. Kılıklarını yitirmek istemeyenler, etliye sütlüye karışmayanlardır. Acaba kılık bizi toplumsal dönüşümlere katılmaktan, dönüşmekten mi alı koyuyor? Sabit bir yer ve işlevle tanımlanmış bir kimlikle toplumsal dönüşümden kılığımızı, kimliğimizi yitirmeden çıkabilir miyiz? Kılık özen ister. Kılığınızı koruduğunuz sürece bir sürece katılamazsınız. Titiz davranmanız gerekecek. Ütülü giysilerinizi, yapılı saçlarınızı hayatın akışı bozabilir. Akışa, sürece katıldığınızda koruyup kolladığınız kılık artık eski kılık değildir, kendinizi tanıyamazsınız. August Strindberg’in “Açık Deniz Kıyısında” romanında, balıkçılık uzmanı, sabit formların ortamı olan karadan, akışların ortamı denize açıldığında, bir sürece katıldığında kılık değiştirmiştir. Açık denizdeki tekne yolculuğu, formunu yitirmesine yol açar. Üst sınıflara özgü şık ve pahalı giyisisi deniz yolculuğunun sonunda bir paçavraya dönüşür: “Gömleğinin kalkık, beyaz yakası, boynunu kirli bir paçavra gibi kuşatmıştı… bütün parmakları, patlamış eldivenden dışarıya çıkmıştı… Timsah derisi küçük potinler, tekmil parlaklık ve şekillerini kaybetmişti” (Varlık). Ilya Repin’in 1905 Rus Devrimi’nin arifesinde yaptığı “İşte Özgürlük!” (1903) tablosundaki dalgaların arasındaki iki kentli birey de çok geçmeden paçavraya dönüşecek ve kılıksızlaşacaklardır. Artık onlar aynı anda hem o hem de budur, tıpkı çocuklar gibi neşeli. Ama faşistler kılıkları ve özellikle üniformaları çok sever, sınıflandırılmaları ve harcanmaları kolaydır. Hakkını aradığı için işten atılan Hıçkırık dizisi ekibi setten çıkmıyor
Türkiye Yayıncılar Birliği’nden İhsan Eliaçık’ın Isparta Kitap Fuarı’na alınmamasıyla ilgili açıklama
2-11 Mart tarihleri arasında yapılacak olan Isparta Kitap Fuarı'na, yazar R. İhsan Eliaçık, katılamayacağını, bunun nedeninin de Devlet Bahçeli olduğunu iddia etti. Eliaçık, sosyal medya hesabından olayı şu sözlerle aktardı: "Hafta sonu Isparta Kitap Fuarı'na gidecektim. Devlet Bahçeli, listeye bakıp ismimin üstünü çizerek MHP'li belediye başkanına 'fuara sokmayın' talimatı vermiş. En iyi bildiğiniz şey yasakçılık zaten. Belediyeler, fuarlar da babanızın çiftliği. Siz busunuz" Eliaçık'ın bu paylaşımı sonrası Tekin Yayınevi yaptığı açıklamada "Yazarlarımızdan Ataol Behramoğlu, Hanefi Avcı, Enver Aysever ve İbrahim Kaboğlu'nun, söyleşi ve imza günlerinin iptal ettiğimizi ve İhsan Eliaçık'ın yanında olduğumuzu belirtmek isteriz. Yayınevi olarak bu yasakçı zihniyeti ve tutumu yazarlarımızla birlikte kınıyoruz" dedi. Türkiye Yayıncılar Birliği’nin 1 Mart 2018 tarihli basın açıklaması şöyle: Üyelerimizden Tekin Yayınevi bu yıl ikincisi yapılacak olan, belediyenin düzenlediği Isparta Kitap Fuarı’na katılmayı planlamış, yazarlarından R. İhsan Eliaçık’ın da fotoğrafı bulunan program afişleri, Belediye Başkanı’nın Twitter hesabından 17 Şubat’ta paylaşılmıştır. Ancak 25 Şubat’ta fuar organizasyon firması tarafından yayınevine Eliaçık’ın fuara katılmasının istenmediği bildirilmiştir. Bunun üzerine yayınevi diğer yazarları Ataol Behramoğlu, İbrahim Kaboğlu, Enver Aysever ve Hanefi Avcı’yla görüşerek fuardan çekilme kararı almış ve bir basın açıklaması yayınlamıştır. Geçtiğimiz yıl yine Tekin Yayınevi’nin yazarlarından R. İhsan Eliaçık ve İbrahim Ö. Kaboğlu’nun Kayseri Büyükşehir Belediyesi’nin düzenlediği Kayseri Kitap Fuarı’na katılmaları belediyenin verdiği talimat nedeniyle yasaklanmıştı. Karara tepki olarak memleketi Kayseri’de düzenlenen bu fuara gitme kararı alan Eliaçık’ı fuar girişinde organize olmuş bir grup sivil vatandaş ve çok sayıda polisin beklediği görülmüştü. Eliaçık giriş yapmak istediğinde kalabalık grup kendisine polise rağmen sözlü saldırıda bulunmuştu. Eliaçık daha sonra onur konuğu olacağı söylenen, Çorlu’daki Trakya Kitap ve Eğitim Fuarı programından da son anda çıkarılmış, kararın Kalkınma Ajansı’nın fuara desteğini çekmesi nedeniyle alındığı ileri sürülmüştü. Kitap fuarlarının yerel yönetimler ve devlet kurumlarındaki yöneticilerin siyasi görüşlerine göre aldıkları keyfi kararlarla, beğenmedikleri bazı yazarlara “kapatılması” vakaları, yazarların okurlarıyla buluşmasının kurumlarca engellenmesi biz yayıncılar için çok üzücü ve endişe vericidir. İfade özgürlüğü, çeşitli araçlarla düşünce ve kanaatleri açıklama, yorumlama; bilgi, haber ve eleştirilerin yayın ve dağıtım haklarını kapsar. Aynı zamanda düşüncenin iletilmesini ve dolaşımını gerçekleştirerek bireyin ve toplumun bilgilenmesini de sağlar. Yazarlara fuarları yasaklama tavrı ifade ve yayınlama özgürlüğünün ihlalidir. Ayrıca yazarların bu şekilde ayıklanarak “uygun”, “uygun değil” diye etiketlenmesi okuma zevkini öldürür, okuma kültürü seferberliğine zarar verir. Bu tür vakalarda elbette yayınevleri de fiilen cezalandırılmaktadır ki bunun sektörümüzün ekonomik büyümesini sağlayan serbest rekabet ilkelerine açıkça aykırı olduğu görülmelidir. Kitap fuarları özellikle Anadolu illerindeki halkımız için yeni çıkan kitaplarla ve sevdikleri yazarlarla buluşarak okuma coşkusunu gönülden hissettikleri özel mekanlardır, bu yönüyle sadece ticari değil kültürel bir işlev görürler. Isparta Kitap Fuarı’nın düzenleyicisi Isparta Belediyesi’ni ve tüm kurum ve kuruluşları ifade özgürlüğü alanında daha titiz ve sorumlu davranmaya, demokratik toplum ilkesine zarar veren yasaklayıcı tutumlardan uzak durmaya davet ediyoruz. Saygılarımızla. Türkiye Yayıncılar Birliği” Torosların Susmayan Türküleri belgeseli festivaller yolunda
ABD’de Ocean City Film Festivali ve Pakistan Uluslararası Film Festivali’nde resmi seçkide yer alan ve onun dışında TRT Belgesel Yarışması ve Ankara Uluslararası Film Festivalinden de sonuç beklenen hâli hazırda festival maratonuna devam eden Özgür Mercan imzalı “Torosların Susmayan Türküleri” belgeseli minimal ve doğal çizgisiyle dikkat çekiyor. Sinematopya'da yer alan habere göre, Özgür Mercan, belgesele başlama fikrini şöyle açıklıyor: “Emre hocayı televizyonda bir programda gördüm. Yaptığı işten-emekten çok etkilendim. Anadolu’yu bucak bucak gezerek yerel müzikleri kayıt altına aldığını öğrendim. Bu konu ilgimi çok çekti ve kendisine ulaştım. Belgesel yapma istediğimi o da sevinçle karşıladı ve süreç bu şekilde başlamış oldu.” Belgeselin amacı üzerine söylemlerine devam eden Mercan: “Belgeseli daha çekmeye başlamadan Anadolu’nun müzikal anlamda ne kadar zengin ve çeşitli olduğunu anlatmak istiyordum. Nitekim çekim yaptığım köylerde, kasabalarda anlamış oldum amaçladığım derdimin ne kadar doğru olduğunu.” demeçlerinde bulundu. Torosların Susmayan Türküleri Tür: Belgesel Yapım Yılı: 2017 Süre: 28 dakika Yönetmen: Özgür Mercan Yönetmen Yardımcısı: Veysel Fidan & Ayşe Hazal Çelik Görüntü Yönetmeni: Yunus Emre Baştabak Kamera: Burak Binici Ses: Ahmet Nuri Taşçı Drone: Yunus Emre Baştabak & Ahmet Nuri Taşçı Kurgu&Afiş Tasarım: Yunus Emre Baştabak Müzik: Emre Dayıoğlu Ulaşım ve Konaklama: Ömer Şafak Kırkoca Çeviri: Melis Deniz Sivri Selahattin Demirtaş'ın Seher'i farklı dillerde okurlarıyla buluşuyor
HDP eski Eş Genel Başkanı Selahattin Demirtaş’ın Edirne Cezaevi’nde kaleme aldığı ve 16 Eylül 2017’de Dipnot Yayınları etiketiyle raflara çıkan ilk öykü kitabı Seher, 6 dile çevrildi. Kitabın 4 dile daha çevrilmesi için çalışmalar sürüyor. Selahattin Demirtaş kitabı 5 Kasım 2016 tarihinden itibaren tutuklu bulunduğu Edirne Cezaevi’nde yazdı. Kitap 4 ay gibi kısa bir sürede yaklaşık 180.000 adet baskı yapıldı. SEHER 10 FARKLI DİLDE OKURLARLA BULUŞACAK T24'ün haberine göre, Seher şimdi Türkçe dışında dünyanın farklı ülkelerinde farklı dillerde okurlarla buluşuyor. Kitabın Almanca, Felemenkçe, İtalyanca, İngilizce, Kürtçe ve Yunanca yayımlanması için çalışmalar tamamlandı; Arapça, Çince, Fransızca ve Japonca gibi başka dillerden gelen talepler için ise çalışmalar sürüyor. DÜNYANIN BÜYÜK YAYINEVLERİNDEN YAYIMLANACAK Seher, ABD’de Virginia Woolf’un kurucusu olduğu ve ülkenin en büyük yayınevlerinden biri olan Hogart Press; Almanya ve İngiltere için ise dünyanın en büyük yayıncılarından biri olan Penguin Books; İtalya’da Feltrinelli; Yunanistan’da Patakis ve Hollanda’da AW Bruna gibi prestijli yayınevleri tarafından yayımlanacak. Burak Deniz ve Büşra Develi'nin başrollerde oynadığı Arada ne zaman vizyona giriyor?
DiCaprio ve Brad Pitt, Tarantino’nun filminde buluşuyor!
Yüz felci geçiren Ercan Yazgan'la ilgili yeni gelişme
Azra Akın: En büyük hayalim Tarkan’ın sahnesinde dans etmek
DiCaprio ve Brad Pitt, Tarantino’nun filminde buluşuyor
Büyük karanlığımızda saklı umutlar
Osman Çutsay Kapitalist karanlığımızın yoğunlaştığını, ama umut parçalarının da görmezlikten gelinemeyeceğini anımsatan Nevzat Evrim Önal, kitabından hareketle, solun genel durumu ve Türkiye’nin devrim dokusu üzerine sorularımızı yanıtladı. »Kitabınızın temel tezlerinden biri, şu: Beyaz yakalılar kapitalizm tarihinde yeni bir şey değil ama ısrarla öyle savunuluyor ve üzerine orta sınıf pelerini de atılıyor. Ortada sınıfsal bir ihtiyaç var, yönetenler açısından. Bu ihtiyacın sermaye için kaynağı nerede? ‘Emperyalist sistem neoliberalizmle tekelci ve rantiye özüne dönünce’ bir yeni ortaçağ kaçınılmaz olmuyor mu? Sermayenin yönetimi söz konusu olduğunda, şirketlerin idari hiyerarşisi, bir şahıs olarak patronun yerini almış durumda. Her tekelde, her holdingde binlerce, on binlerce insan mesailerini bundan iki yüz yıl önce patronun bizzat yaptığı işleri yaparak geçiriyor. Bu, kendi başına çürümüş feodalitede topraklarını kâhyalara devreden soyluların kendi mülklerine yabancılaşmasına benzer bir durum ve bir ihtiyaç yaratıyor: Her bir şirkette ve bir bütün olarak sermaye düzeninde bu idari hiyerarşinin patrondan bağımsızlaşmasının önüne geçilmesi gerekiyor. Öteki türlü, ofislerde, plazalarda, bilgisayarların başında çalışan emekçiler, fabrikalarda üretim bantlarında çalışan emekçiler gibi bir tehlike arz etmeye başlar. Beyaz yakalıların, kapitalizmin gelişiminin nihai sonucu olarak, ‘tarihin sonu’nun işaretlerinden biri olarak zuhur etmiş ‘yeni orta sınıf’ oldukları iddiası, bu ihtiyacın sonucu. Zira bir insan grubu emekçi değil orta sınıfların parçasıysa, son tahlilde, patron sınıfına karşı gerçek bir sınıfsal tehdit arz edemez. Kapitalizmin son yıllarını yaşıyoruz ve burjuvazi, yürüye yürüye geldiği mezarlıktaki mezar kazıcıları gördükçe, ıslık çalıyor. Elinden de mezar kazıcıları o ıslığa eşlik ettirmekten başka bir şey gelmiyor. »Küresel ekonomi denilen ‘kumarhanede’ yaratılan para, temel ekonomik faaliyet adeta. Tekelleşmiş, rantiyeleşmiş sermayenin, birikimini irrasyonel temeller üzerinde yükselttiğini vurguluyorsunuz. Bireyin bu süreçte tarihsizleştirildiğini de ekliyorsunuz. Bu irrasyonalite tuzağında yeni bazı komünist girdiler yapmak gerekmiyor mu? Entelektüel (teorik) şiddet girdilerinden söz ediyoruz. Eski modellerin yer yer yetersiz kaldığını, kitabınızın satır aralarında ve geçmiş sosyalist deneyimlere büyük saygıya rağmen okuyabiliyoruz çünkü... Entelektüel şiddetin teorik değil ideolojik olması gerektiği, ayrıca bu şiddetin sadeleştirici ve taraflaştırıcı olması gerektiğini düşünüyorum. Patron ve işçinin olduğu her yer, yani her şirket, her işyeri bu eksenden bölünmeli, patron ve işçinin asla aynı sandalda olamayacağı yapılacak ideolojik müdahalenin merkezinde olmalı. İndirgemeci görünebilir, ancak günümüz irrasyonalitesi gücünü dümdüz kafasızlıktan almıyor. Karmaşık ve önemsiz doğrularla makyajlanmış yalanlardan, enformasyon bombardımanından, türlü çeşitli metafizikle zehirlenmiş, bilinmezciliğe çıkan ‘teorilerden’... Su bulandıkça, sınıfsal karşıtlık görünmez oluyor. Toplumdaki temel gerilim değil, pek çok gerilimden birine dönüşüyor. İşaret ettiğiniz eksiklik de zaten teorinin derinleştirilmesinde değil uygulanmasında. Soğuk Savaş’tan bu yana liberalizm, marksizmi hep teorik alanda kavgaya çağırdı ve bu bir oyalama taktiğiydi. Batı Marksizmi’nin liberalizmle, postmodernizmle kuşatılmış hali bu kavganın sonucudur. Marksizm, yeni bir toplum kurmak için verilecek mücadelenin teorisidir. Mücadele etmiyorsanız, hızla bir ayak bağına dönüşür, sürekli revize etme ihtiyacı hissetmeye başlarsınız. Yapılması gereken, sorunlar şiddetlendikçe mücadeleyi şiddetlendirmektir. Bu, toplumsal güçleri mücadeleye ikna ederek olur ve ikna edici olan teori değil ideolojidir. »Kitabınızın genel çerçevesine baktığımızda şunu söyleyebiliyoruz: Beyaz yakalı emekçilere orta sınıf yaftası asmak, kesinlikle devrim düşmanlığıdır. Çünkü, bir düzen tamirciliğidir. İyi de, bu, Türkiye solunda fazlasıyla yok mu? Var. Beyaz yakalılara yönelik siyasi faaliyetin büyük bölümü dahi, işçi sınıfının bir kısmından ziyade özgür bir toplumsallığı, bir kimliği örgütlemeye yönelik görüntüsü veriyor. Aklı kimlikçilikle bozulmuş, nereye baksa bireyler ve onların öbekler halindeki kimliklerini görenler, plazalara da bakınca kentli, modern, laik, cumhuriyetçi, eğitimli, elitist vb bir yaşam tarzı görüyor. Ama bu yaşam tarzının arkasındaki, hatta sık sık onun tarafından kamufle edilen sınıfsallığını göremiyor. Dolayısıyla direksiyon sağa çekiyor, akıl orta sınıf tahlillerine kayıyor; zira toplumun asal sınıfları olan burjuvazi ve proletarya kimlikler üstüdür, dolayısıyla kimliksizdir ve tüm kimlikler deklasedir. Kimliğin belirleyiciliği, orta sınıf halin göstergesidir. »Çok şaşırtıcı, ama gerçekten parlak bir saptamanız var: Petrolsüz (Musul’suz) Türkiye’nin, hem kendi ilericiliğimiz, hem de hatta bölgedeki ilericilikler için büyük bir şans olduğunun altını çiziyorsunuz? Neden? Başlıca geliri petrol satışları olan geç kapitalistleşmiş ülkelere bakın. Petrol geliri ne kadar çoksa, toplumsal ilerleme o kadar azdır. Topraktan zenginlik fışkırıyor olsaydı, Türkiye’nin kuruluşunda büyük söz sahibi olan toprak ağaları, o zenginlik sayesinde Cumhuriyetin ilerici her yanını budardı. Türkiye bugün artık Malezya olamaz ama başlangıçta petrol zengini olsaydı, olurdu. »’Herkesin doğrusu kendine’ gibi yanlış ve yanıltıcı bir slogan, solda, ‘her sol grubun doğrusu kendine’ dogmasına mı dönüştü? Solda fikir tartışmalarının eksikliğinden yakınacak durumda mıyız? Sol, sistemi tamir için çırpınmamalı, tersine, sistemi acilen aşmanın yolları üzerinde tartışmalıdır görüşündesiniz. Peki, bu yeterince var mı? Sistem normal biçimde işlerken ve emekçi sınıf da bir ölçüde koşullarına rıza gösterirken sol içi tartışmalar da havanda su dövmeye dönüşür. Marksizm eyleme geçiremiyor olduğu düşünceleri tartışmakta da zorlanır. Bunun tersi de doğrudur; sistem devrimci bir krize sürüklendiğinde, devrim uzak bir hayal değil, başarılabilecek gerçek bir hedefe dönüştüğünde, tartışmalar da gerçeklik kazanır. Bu olduğunda, samimiyetle iktidarı arayanlar birbirine yakınlaşır ve aralarındaki farklar önemsizleşir; havanda su dövmeye devam etmek isteyenler de yalnızca etkisizleşmekle kalmaz, örgütsel olarak da dağılır. Bu nedenle hayıflanacak bir durum görmüyorum. Bu ülkenin aydın damarı çok derin olmasa da çok inatçıdır. İçinden geçtiğimiz gericilik döneminin tüm kirlerini kısa sürede süpürecek bir canlanma, beni hiç ama hiç şaşırtmaz. Aklın mayasıyla sırlanan imgeler
Şenay Eroğlu Aksoy Şükrü Erbaş’ın son kitabı Kuş Uçar Kanat Ağlar için ŞiirHikâye denilmiş iç kapakta. Behçet Necatigil’den yapılan alıntıyla da güçlendiriliyor bu adlandırma. Arka kapak yazısını okuduktan sonra kitabı aralayanlar Necatigil alıntısıyla karşılaşınca başka bir göz kuşanıyor ister istemez. Ama karşınızdaki usta şair Şükrü Erbaş olunca Kuş Uçar Kanat Ağlar’daki metinler şiir gövdesiyle, öykünün bahçesine uzanıverecek belki, düşüncesi tatlı bir merak duygusuna eşlik ediyor. Öykünün bahçesi diyorum zira şiir, zamanı ve mekânı kolaylıkla aşabilen bir yüksekte duruyorsa; öykü parmak ucuyla da olsa yere dokunuyor sanki. Gerçeği yakalamak için kurulan atmosferi, empati kurmamızı sağlayan öykü kişisi, hayatlarımızdan ayrıntılar bulduğumuz mekân ve olaylarıyla göz hizamıza inerek kendini az da olsa dokunulabilir kılıyor. Kuş Uçar Kanat Ağlar’a, “öykünün içindeki şiiri” önemseyen bir öykücü olarak bakmak, en azından Necatigil’den yapılan alıntının yalancısı olmaya gönüllü olarak, biçim arayışına girişmeden, Kuş Uçar Kanat Ağlar’ı anlatmaya çalışmak bambaşka bir heyecan sebebidir elbette bir öykücü için. Şükrü Erbaş şiirleri okuyarak kalemini büyütenler onun imgelerinin köklerinin bu toprakların söylencelerinde, ağıtlarında, türkülerinde olduğunu bilir. Taşralı ya da köylü olma durumu, geleneklerin sarmalayan ve savuran yanları aklın mayasıyla sırlanarak çarpıcı imgelere dönüşür onun şiirinde. Varoluş sancısıyla dolu, huzursuz bir ruh vardır şiirlerin ardında. Acıya, adaletsizliğe, eşitsizliğe karşı bıçkın bir direnme refleksi taşıyan bu ruh, insana, hayata ve kendine karşı derin bir kuşku içindedir. Ait olmak, gündelik hayatın içine karışarak alışkanlıkların pençesinde tükenmek, yerleşik olmak istemez. Vardığı her noktayı sorguladıktan sonra bir sonrakine yürümek ister. İkircikli bir insanlık hali değil bilinçle kazanılmış bir kaçınma refleksidir bu. Yine aynı ruh ölümü eşikte tutar daima ve tıkandığı yerde yönünü bulmak için o eşiği hatırlar/ hatırlatır. Kuş Uçar Kanat Ağlar’da da aynı sessizlik, aynı bıçkın duruş, aynı şiir karşılar bizi. Yitenlerin ardından bir başına ağıt yakılır durmaksızın, serzenişte bulunulur Ömür Hanım’a. “Gelmiyorsun, gitmiyorsun” denilir ilkin ama sonra “Hatıran insan olmanın sonsuz harfleri” denilerek yaşamın içine çekilir yitirilen. Ocağı Yakın’da geceyle birlikte kendi içine kapanan ev, dışarda şiddetini artırarak fırtınaya çeviren yağmur, ağaçların yapraklarını göğe çıkaran rüzgâr birkaç cümleyle çiziliverir okurun zihnine. Şiirin gövdesinin öykünün bahçesine uzanışıdır bu. Kuşatıcı ve etkileyicidir. Karanlıkla birlikte kendine kapanan evde, cümle cümle çizilen fırtınada, gecenin getirdiği görmezliği derinden kavramamızı sağlayan kaybolmuş pencerelerdedir o eğiliş. Bu kederli atmosferin içine çekilen okur, daha başta şiirin kalbine yürüdüğünü sezer. Varacağı noktada onu bekleyen hüzün ışıltılı bir şal gibi uzatılmıştır üstüne. Anlatılan bizim hikâyemizdir sanki. O kadar tanıdık, o kadar yakın. “Zamanı bedene dönüştüren” arzulardan “gözyaşı boyalı bir yalnızlığa” varan bir sevdadır Ocağı Yakın’da mesele edilen. Yaşaya yaşaya yabancılaştığımız durum yakıcı bir yaraya dönüşür Erbaş’ın ellerinde, görünür olur, geçip karşımızda durur. Birkaç soru bırakır ortaya, çekilir. Sanki bu soruları yalnızca kendine soruyormuş gibidir ama öyle değildir, şiirin hayata bir başka yönüyle dokunmasıdır bu. Şükrü Erbaş kopkoyu bir karanlığı yalnızca onu var eden yanlarıyla çizse nasıl bir şey çıkar ortaya? Öfkesini, eşitleme arzusunu, hayatta eksik olanı dizeleriyle çağırma tutkusunu kenara bıraksa nasıl tarifler karanlığı? Gözyaşının harfleri, ölümün yirmi dokuz harfi, insan olmanın harfleri, diyerek bizi bize anlattığı gibi karanlığın harflerini de aynı alfabeden bulup çıkarır sanırım. Kuş Uçar Kanat Ağlar’da aşina olduğumuz Erbaş dokunuşu eşlik eder yine bize. Sevginin emekle büyüyüşü, erkek olmanın taşrayla denk babadan oğula aktarılan sessizliği, kirpik, kakül, kandil, belik, yalnızlık, zaman… Daha başta yarattığı bir imgeyi tüm şiire yayıverir bazen de. İçine girebileceğimiz bir hikâye, tanıdık gelen bir şehir- çoğunlukla Yozgat’tır o şehir- sinemalardan başlayıp bir ömre yayılan aşk hikâyesi, taşranın kuşaklar boyu yinelenen kekremsi soluğunu duyurur. Şükrü Erbaş’ın söyleyişiyle “saçının telinden topuğuna” kadar insandır anlatılan. Tanıdık bir sokakta, tanıdık bir ses, biçim kaygısına düşmeden yüreğimize dokunur yine. Onun şiirini okuyanlar arı duru dizelerin, işaret edilmek istenen gerçeğe doğrudan bağlı, usta işi imgelerle var olduğunu bilir. Anlam derinde, ulaşılmaz değil, açıkta ve çarpıcıdır. Kuş Uçar Kanat Ağlar okurla buluşmasının üstünden bir ay geçmişken on bin satarak bıçak sırtı günler yaşayan bir ülkede umudun fısıltısı oldu. Okuma şöleni yaratan metinler er ya da geç karşılığını buluyor elbet. Ne mutlu ki bu karşılık çok hızlı alındı bu defa. “Harfler sesimden dökülüyordu” diyerek, yaraları şiirle sararak insanlaştıran usta bir şaire Kuş Uçar Kanat Ağlar’da eşlik etmenin tam zamanı. Keyifli okumalar. Amy Winehouse’un 17 yaşında kaydettiği kayıp şarkısı bulundu
Suudi Arabistan’da düzenlenen ilk caz festivaline katılım yoğundu
Önce ufku aç, gerisi gelir
Stüdyo, Türkiye’nin her yerinden 26 yaşından küçük olmak şartıyla her gence imkan sağlayan Stüdyo yaklaşık 2-3 aydır hizmet veriyor. Lafı uzatmayayım, merak ediyorsanız 30.11.2017 tarihli BirGün’de yayımlanan “Gençler İçin büyük Fırsat” yazımı okuyup detayları öğrenebilirsiniz. Vodafone Türkiye ve İstanbul Kültür Sanat Vakfı 8 yıldır iş birliği halinde… Yeni konumuz ise Stüdyo’da gerçekleştirilecek ‘İKSV Serisi’. Seride Stüdyo’da İstanbul Caz Festivali’nde yer alan çeşitli sanatçıların özel performanslarına ev sahipliği yaparken dijital ortamda gençler için öğretici ve yönlendirici içerikler oluşturulacak. Geçen hafta gerçekleştirilen basın toplantısında Vodafone Türkiye İcra Kurulu Başkan Yardımcısı Engin Aksoy, İKSV Genel Müdürü Görgün Taner ve Caz Festivali Direktör Yardımcısı Harun İzer’i dinledik. Toplantıda Aksoy’un dilinden düşürmediği kelime ‘dijitalleşme’ oldu. Sanırım son yıllarda bizim de en çok duyduğumuz tabir bu. Artık bir festivale gidemediğimiz zaman onu canlı izleyebiliyoruz. Müzisyenler plak şirketlerine veya aracılara ihtiyaç duymadan eserlerini çevrimiçi müzik servislerine yükleyip bizlerle paylaşabiliyorlar. Bunun en önemli ve en yeni örneği Ezhel’İn Müptezhel albümü oldu. Plak şirketi ve onun adına çalışan bir halkla ilişkiler ekibi olmadan Spotify ve Apple Music’ten patladı. Youtube’da ‘Şehrimin Tadı’ klibi kısa sürede inanılmaz izlenmelere ulaştı ve yayıldı. Aksoy’un Stüdyo’ya ilişkin sözleri şöyle: “Gençler için önemli bir özgürlük ve tutku alanı olduğunu bildiğimiz müziğe 8 yılda yaptığımız toplam yatırım 90 milyon TL’ye ulaştı. Önümüzdeki 5 yılda müziğin dijitalleştirilmesine 100 milyon TL daha yatırım yapmayı hedefliyoruz. Müzik alanındaki en yeni yatırımımız Vodafone FreeZone Stüdyo, hem bir dijital müzik stüdyosu, hem bir dijital konser sahnesi, hem de bir dijital içerik fabrikası. Gençler burada profesyonel müzik ekipmanlarıyla ve bir tonmaysterden de teknik destek alarak kayıt yapabiliyor, single çıkarabiliyor. Diğer yandan, 81 ilimizdeki 23 milyon müziksever tek tıkla stüdyodaki tüm performans ve konserleri dijital ortamda takip edebiliyor”İçerik ne olacak? İşbirliğini üç konuya ayırabiliyoruz. İstanbul Caz Festivali’nin Genç Caz, Parklarda Caz ve Gece Gezmesi gibi bölümlerinde yer alan sanatçılarla “Genç Caz FreeZone Stüdyo’da”, “FreeZone Stüdyo’da Performanslar Serisi” ve “FreeZone Stüdyo’da Muhabbet ve Workshop” adı altında üç farklı faaliyet yürütülecek. Genç Caz FreeZone’da projeye başvurmak isteyen gruplara Stüdyo’da ücretsiz demo kaydı imkânı sağlanacak. “FreeZone Stüdyo’da Performanslar Serisi” kapsamında, caz, rock, hiphop ve elektronik gibi pek çok farklı türlerde yerli müzisyen ve grupların özel performanslarını da izleyebileceğiz. “FreeZone Stüdyo’da Muhabbet ve Workshop” kapsamında müzisyenler ve sektörün önde gelen isimleriyle uzmanlıklarını paylaşabilecekleri söyleşi ve atölyeler düzenlenecek. Bu içerikler de FreeZone Youtube kanalından yayınlanacak. Stüdyoda temmuz sonuna kadar Lahza, Kamufle, Yakaza Ensemble ve Özgün Semerci ve Akın Sevgör özel performansları yapılacak. Basın toplantısından sonra bir küçük performans yapan Akın Sevgör gerçekten başarılı bir müzisyen, Routine adlı EP’si geçen yılın güzel işlerinden biriydi. Kamufle ise çok doğru seçim. Soul, funk ve R&B konusunda kafasını sürekli çalıştıran bir müzisyen. Konuyla ilgili en önemli detay hiphop’a daha da fazla ilgi gösterilmesi. Örneğin Trap çok ciddi yükselişte olan bir dal ve memlekette de ciddi bir kitlesi oluştu. Trap nedir, ne değildir anlatabilecek kültürü tanıtıp müzikal detayları verebilecek isimlerle işler yapılabilir. Şu anda isim veremem ama 2 ay sonra yayınlanacak bir albümün demo halini geçen günlerde dinledim. 2 ay sonra isme tekrar yer verir ve Trap konusunda adını öneririm, tamam cazdan çok uzaklaştık ama alternatif sesler yeni yollar açar neticede. Amaç gençleri çekmekse Da Poet, DJ Artz, Bugy gibi piyasanın kaliteli beat yazarlarının tecrübe aktarımları ve belki cazcılarla yapılacak ortak çalıştaylar işi başka bir noktaya götürebilir. Son olarak toplantıda Görgün Taner ve Harun İzer’e sormuştum. Caz Festivali’nin en büyük kozu inanılmaz yabancı isimleri memlekete yıllardır getirmesi. Gerçekten yazışmaları, anlaşmaları filan çok zor, kağıt işleri zaman kaybettirici. Ayrıca zaman açısından da sıkıntı olacaktır ama stüdyodaki muhabbet serisinde yabancı üstatları da görsek hiç fena olmaz hani. Neden olmasın ki? Stüdyoda Mehmet İkiz, Cenk Erdoğan ve Kolektif İstanbul’dan Richard Laniepce gibi isimlerle atölye, Çağıl Kaya, Önder Focan ve Sanat Deliorman gibi isimlerle de akustik performanslar eşliğinde söyleşiler de düzenlenecek. Kısacası bu tarafları takibe alın. Genç müzisyenler için ufuk açıcı her şey önemlidir. Vizyonu geniş olanın yolu elbet açılır. Onur Akın'dan TRT'ye sert tepki
"Jet Sosyete bitiyor mu?" Gülse Birsel'den açıklama
Bir televizyon kanalında yayınlanan 'Jet Sosyete' ilk bölümüyle Çocuklar Duymasın'ı geçmişti. Ancak dizi 2. bölümde reytinglerde geride kaldı. Dizinin geleceğiyle ilgili senarist Gülse Birsel'den açıklama geldi. 18 Şubat 2018 tarihinde ekranlara “Merhaba” diyen ‘Jet Sosyete‘ dizisi reytinglerde rakiplerinin oldukça altında kalıyor ve reyting yarışına dahil olamıyordu. ‘Jet Sosyete‘nin yayından kaldırılacağına yönelik flaş bir iddia ortaya atıldı. Sözcü'den Ömercan Altay'ın haberine göre; ortaya çıkan asparagas iddiayı senarist ve oyuncu Gülse Birsel, Instagram hesabından yaptığı bir paylaşımla yalanladı. Birsel‘in yaptığı bu paylaşım takipçileri tarafından kısa sürede binlerce kez beğenildi ve çok sayıda destek yorumu yazıldı. İşte Gülse Birsel’in açıklaması: Ay magazin var koşun!!!! Bakıyorum herkes Instagram'da kendi hakkında çıkan dedikodulara cevap veriyor. Benim takipçilerimin neyi eksik? Televizyon işi başlayınca dedikodu, rivayet, palavra haber bereketlenir. Bunlara açıklık getirerek dev bir gazetecilik olayına imza atayım mı? -Jet Sosyete bitiyor mu? Tövbe! Daha yeni başladık ayol. Güzel de gidiyoruz. Eksik gedik hissettikçe yolda tamamlıyoruz. Reytingimiz de keyif verici. Mutluyuz. Bu neyin telaşı tatlılar? Tekin Yayınevi'nden açıklama: İhsan Eliaçık'ın yanındayız ve tüm yazarlarımızla fuardan çekiliyoruz
Tarihi Pano Şarap Evi kültür ve sanat merkezi olmaya hazırlanıyor
Beyoğlu'ndaki tarihi Pano Şarap Evi, şarabı yıllanmış dostluklarla buluşturmaya ve bir dönemin yaşam kültürünü ayakta tutmaya devam ediyor. 120 yıllık şaraphane, aynı zamanda bir edebiyat, kültür ve sanat merkezi olmaya hazırlanıyor… Uzun süre kapalı kaldıktan sonar kapılarını yeniden açan Pano Şaraphanesi kısa süre önce eski dostlarına yeniden kavuştu. Dünya mutfağı, dünya müzikleri ve özel şarapları ile Istanbul'un en önemli yeme içme mekanlarından Pano şu sıralar bir şarap ve yemek mekanı olmasının yanısıra İstanbul'un, Beyoğlu'nun kültür, sanat, edebiyat ve sanat etkinliklerine ev sahipliği yapacak bir cazibe merkezi olmaya hazırlanıyor. Edebiyat söyleşileri, şiir akşamları ve müzik dinletileri ve dans partileri ile Beyoğlu'nun kültür hayatına yeni bir soluk getiriyor. İstanbullular artık Pano'da haftanın üç günü; Pazar, Pazartesi ve Çarşamba akşamları şaraba, edebiyata, şiire ve müziğe doyacaklar. Çok yakında İstanbul yaşam kültürünün en önemli simgelerinden Pano'da ziyaretçileri yalnızca şarap değil, Beyoğlu'nun 128 yıllık tarihini edebiyat, sanat, şiir ve müzik eşliğinde yudumlayacak.  Pano Şaraphanesi'nin tarihçesi Panayot Papadulos tarafından 1898'de kurulan, şarap gibi yıllandıkça tarihe iz bırakan Pano, Rum bir aile olan ve Samatya'da yaşayan Papadulos'un izini taşıyor. Tüm mal varlığını Pano'yu yapmak için satan Papadulos, yıllar geçtikçe Pano'yu güzelleştirir ve tarihin tek şarap satan binası haline getirir. Gelir gelmesine ama bu yol oldukça zorludur: Osmanlı topraklarında Rum azınlığın bir üyesi olarak yaşayan Panayot Papadopulos, Bozcaada'dan fıçılarla getirdiği şarabı Beyoğlu'nda başlangıçta gizlice, el altında satmaya başlar, sonrasında da 1898'de Pano Şaraphanesi'ni açar. Pano, kısa sürede tanınır ve Beyoğlu müdavimleri artık buradan çıkmaz olur. Kısaca Perada Pano'dur Panayot'un adı... Şişe dibi gözlükleri olan deri yeleğini yatarken bile çıkarmayan bir adamdır. Artık Mürefte'den şarap kamyonunun arkasında dev fıçılarla gelir ve mahzendeki Nuh`un Gemisi gibi fıçılara bunları boşaltır Pano, sabah 6'da gelir tulumbaya bir maşrapa şarap döker ve şişeleri doldurmaya başlar. Şişeleri doldurmadan kapıları açmaz. İlk müşteri her zaman dişci Yervant'tır. Kapının Açılmasıyla içeri düşer, şaraba ayırdığı vakitten sebep muayeneye vakit ayıramaz ve kirayı ödeyemediği için tahliye olur. Pano'dan eşyalarını dükkana koyması için rica eder. Pano'da mahzene koyar. Ama "fazla kalmasın" der. Bir gün diş agrısı tutan bir hasta gelir. Yervant, Pano'dan ışığı yakmasını ister. Birazdan su da isteyecek olur. Hastalar zamanla çoğalınca Pano, Yervant'tan su ve elektrik parasına iştirak etmesini ister... Mahzen katına taşınan Yerevant, hem hastalarını muayene eder, hem de onlarla beraber şarap içer. Her şey hoştur ama dönem pek iyi değildir. Bir gün Panayot'un (Pano) komşularından biri Pano'nun camını kırar. Panayot gidip şikâyet eder, komşusu da camı taktırmak zorunda kalır. Şikâyet edildiği için sinirlenen komşusu belediyeden tanıdıklarını araya sokar, Panayot'un şaraphanesine giden zabıtalar çeşitli bahanelerle kapatma cezası verir. Bu duruma çok üzülen Panoyat oracıkta kalpten ölür. Panayot'un ölümünden sonra akrabaları işletir şaraphaneyi. En son işletmecisi ise Ermeni Emel Hanım'dır. Onun ölümünden sonra Pano 1987'de kapanır. Ta ki 1997 yılında Fevzi Büyükerol'un Pano'yu restore etmek için satın almasına kadar.  Hikayesi şarap kadar derin olan Pano, yıllar geçtikçe çoğalan dostlukları, çoğalan kadehleriyle aynı yerde hiç "eskimeden" devam ediyor. Panayot'un uğruna öldüğü şaraphane yeniden buluşturuyor dostlarını... Bu büyülü atmosfer önünden geçen herkeste bir anı bırakan Pano, kuşkusuz Pano'nun gençliğinden bugüne uzun ve derin bir yolculuğa çıkartıyor. Yüksek tavanı, içeride çalan inceden keman resitali belki de Beyoğlu'nu anımsatan tek güzel şey... Ve belki de yeniden yan yana olmanın zamandır: "Kim demiş haram nedir bilmez Hayyam, ben helâli haramı karıştırmam. Seninle içilen şarap helâldir, sensiz içtiğimiz su bile haram..."  Bennu Yıldırımlar: Umut bizden çok da uzakta değil
Sinema ve tiyatro oyuncusu Bennu Yıldırımlar, ülkelerde eğitim gibi, kültür politikasının da tek ve değiştirilemez olması gerektiğini söyledi. Bursa Barosu ve Çağdaş Gazeteciler Derneği Bursa Şubesi’nin ortaklaşa düzenlediği 'Yaşananlar Boşuna Değil-Perşembe Söyleşileri7nin konuğu tiyatro, sinema sanatçısı Bennu Yıldırımlar oldu. Avukat İzzet Boğa’nın moderatörlüğünü yaptığı söyleşide Bennu Yıldırımlar, Türkiye’de sanata verilen değeri ve sanata bakış açısını değerlendirirken, sinema ve dizi sektörüyle ilgili soruları yanıtladı. Nilüfer Plaza 16'da gerçekleştirilen söyleşiye Bursa Barosu Başkanı Gürkan Altun, ÇGD Bursa Şube Başkanı Aykut Güngör, avukatlar, gazeteciler, sivil toplum örgütlerinin temsilcileri ve vatandaşlar katıldı. Tiyatro sanatının toplumun bir aynası gibi düşe kalka hayatına devam ettiğini dile getiren Yıldırımlar, yaşanan çelişkilerin sanata ve sanatçıya farklı zenginlikler kattığını vurguladı. Ülkelerde eğitim gibi, kültür politikasının da tek ve değiştirilemez olması gerektiğine dikkati çeken Yıldırımlar, şunları söyledi: “Sinema parasız olmuyor. Tiyatro öyle değil, daha samimi ve istediğiniz yerde yapabilirsiniz. Baskılar altındaki İran sineması var örneğin. Onlar ne kadar baskı görürlerse görsünler, kültürlerini, yaşadıklarını çeşitli anlatımlarla ekrana taşıyabiliyorlar. Kendini diğerleriyle özdeşleştirmeden kendi gibi olmayı başaran nadir kültürlerden. Onlar gibi olmayı başaramasak da en azından duygularımızı, bizi anlatabilen filmleri daha çok çekebileceğimize inanıyorum, çünkü bizim kadar kafası karışık, bizim kadar hikayesi olan fazla bir toplum olduğunu düşünmüyorum. Bir ülkenin eğitimi ve kültür temelleri iyi atılırsa oradan ilerleyebileceğine inanıyorum, ama burada bir sarsıntı var. O sarsıntıda yerinizi bulup bir yere bağlanmaya çalışıyorsunuz. Ancak ben umutsuz değilim, dönüşüyoruz, dönüştükçe başka yere doğru gidiyoruz ama sanatın içinde olmaya çalışan gençler hala geliyorlar. İnanıyorum ki umut bizden çok da uzakta değil." Söyleşinin sonunda Bursa Barosu Başkanı Gürkan Altun ve ÇGD Bursa Şubesi Başkanı Aykut Güngör, Bennu Yıldırımlar’a plaket verdi. Tokyo'nun hangi takımlı olduğu ortaya çıktı
Bavul dergiden Cem Karaca'yla Barış Manço'yu buluşturan kapak
Edebiyattan müziğe, siyasetten futbola, sokaktan sinemaya birçok alanda birbirinden değerli yazar, gazeteci ve sanatçıyı bir araya getiren Bavul derginin 30. Sayısı okurla buluştu. Derginin basın metninde şu ifadelere yer verildi: Türkiye'de müziğe damga vuran iki ismi, Cem Karaca ve Barış Manço'yu kapağına taşıyan Bavul'un bu sayısında Çukur'un senaristi Gökhan Horzum, Çukur'daki berberin niçin Cem Karaca dinlediği sorusunu yanıtlıyor. Emrah Karaca, babası Cem Karaca'yı anlatırken, Moğollar efsanesinin önemli ismi Cahit Berkay ise "Bir Moğollar Hikayesi: Barış Manço ve Oğulları" yazısıyla Bavul okurlarıyla buluşuyor. Cem Karaca dosyasında Fuat Güner de görüşleriyle yer alırken, Cem Karaca kitabının yazarı Mehmet Atilla Güler de dosyaya katkı sunan isimler arasında. Gazeteci-yazar İrfan Değirmenci, Bavul okuruna bir öyküyle "Merhaba" diyor. İsmail Saymaz da bir öyküyle okurla buluşurken ve Nevşin Mengü güncel konulara değiniyor. Emre Kongar yazısıyla okuru, eski İstanbul'a götürüyor. 8 Mart Dünya Kadınlar Günü dolayısıyla orta sayfada edebiyata damga vuran kadınlara yer verilen dergide ayrıca spor yazarı Elif Çongur'un "futbol bir erkek sporu" söylemine itirazı da Bavul okurunun ilgisine sunuluyor. Merakla beklenen Kaybedenler Kulübü Yolda filminin başrolleri Nejat İşler ve Yiğit Özşener ise Bavul'un bu ayki röportaj konukları. Gazapizm ve Ezginin Günlüğü röportajları da Bavul'un mart sayısında... Oyuncu-yazar Ercan Kesal, gençlik yıllarından bir yazıyı Bavul okuruyla buluşturuyor. Necati Tosuner, Haydar Ergülen, Şükrü Erbaş gibi edebiyatın önemli isimlerinin yanı sıra birbirinden güzel öyküler de bu ay Bavul'da. Polisiye yazınının önemli ismi Ahmet Ümit ise, yeni romanından bir bölümü Bavul okuru için seçti. Müzisyen Yasemin Mori ve oyuncu Başak Parlak da Bavulumdaki Kelimeler ve Ters Köşe'nin konukları. Bavul, dolu içeriği ve poster hediyesiyle okurlarını bekliyor. Bavul'un mart sayısında yer alan isimler şöyle: Ercan Kesal, Ahmet Ümit, Şükrü Erbaş, Cahit Berkay, Nevşin Mengü, İrfan Değirmenci, küçük İskender, İsmail Saymaz, Umay Umay Fuat Güner, Otisabi, Emrah Karaca, Kaybedenler Kulübü, Şermin Yaşar, Emre Kongar, Gökhan Horzum, Gazapizm, İlhan İrem Necati Tosuner, Ezginin Günlüğü, Haydar Ergülen, Elif Çongur, Veda Yurtsever İpek, Sedef Orman, Evrim Kuran, Alişer Delek Esin İris, Ayşen Aksakal, Yasemin Sakallıoğlu, Nevzat Can Ünsal, Pınar Ergün, Alpay Erdem, Mehmet Atilla Güler Burak Ağdemir, Can Binali Aydın, Önder Abay    Türkiye'de internetten en çok hangi diziler izleniyor?
Milliyet Gazetesi yazarı Sina Koloğlu, Television Business International dergisinin yaptığı araştırma sonucunda, Türkiye'de internetten en çok izlenen yerli ve yabancı dizileri yazdı. Koloğlu'nun yazısına göre sıralama şöyle: "İnternet ortamında en çok izlenen dizi, ‘The Walking Dead’ (16 milyon 231 bin 36 kişi.) İkinci sırada, içeriğiyle adından çok söz ettiren İspanyol dizisi ‘La Casa de Papel’ yer alıyor. (12 milyon 545 bin 586 kişi.) Bizde ‘Bizim Hikaye’ olarak ekrana gelen dizinin orijinali ‘Shameless’ ise, listede üçüncü sırada... (10 milyon 884 bin 709 kişi.) Bir fikir vermesi için ‘Bizim Hikaye’ dizisinin Total izleme oranı en son yüzde 8.08’di. Yani yaklaşık 4,6 milyon izleyici demek oluyor." Koloğlu'nun yazısında geçen diğer ilginç bilgiler de şöyle: "TBI dergisinin ‘Platformlarda izlenen diziler’ Top 10 listesi bir fikir veriyor. İlk 10 dizinin dokuzu zaten Netflix dizileri... ‘Stranger Things’ ilk sırada (5 milyon 493 bin 149.) Netflix’in Türkiye’deki abone sayısı, yaklaşık 5 milyon kişi diyebiliriz. Hemen bir karşılaştırma yapalım. Geçtiğimiz yıl, aynı ay içinde derginin yayımladığı sonuçlarda, Netflix’in Türkiye’de en çok izlenen dizisi ‘Narcos’ olmuş (3 milyon 510 bin kişi.) Yani neredeyse platform bir yılda, 2 milyona yakın bir abone kazanmış." Mehmet Aslantuğ'dan Cem Yılmaz'a övgü, Şahan Gökbakar'a eleştiri
Varlık Dergisi, 'Kentsel ve Kültürel Dönüşüm' kapağıyla yayımlandı
Türk edebiyat tarihinin en uzun soluklu dergilerinden Varlık Dergisi, Mart 2018 sayısında kapak konusu olan 'Kentsel ve Kültürel Dönüşüm' dosyasıyla raflardaki yerini aldı. Nilgün Tutal, Şükrü Aslan, Korkmaz Alemdar, İncilay Cangöz, Çiğdem Aksu Çam, Aydın Çam ve Sevinç Doğan'ın yazılarıyla katkı sunduğu 'Kentsel ve Kültürel Dönüşüm' doyasının yanı sıra, geçtiğimiz ay yaşamını yitiren derginin Genel Yayın Yönetmeni Enver Ercan da unutulmadı. Mehmet Erte, Gülce Başer, Hüseyin Köse, Haydar Ergülen, Tahir Abacı ve Sabit Kemal Bayıldıran, yazılarıyla “Bir ‘müstesna’ Enver Ercan” konusunu gündeme taşıdı. Dergide ayrıca şu içerikler yer aldı: Yazı: Oğuz Atay’da Toplumsal İçtenliğin Yazınsal Eleştirisi (Tevfik Kalkan) − Barış Pirhasan ile Söyleşi (İsmail Doruk – Mehmet Erte) − Gülten Akın Poetikasını Belirleme Denemesi (Salih Bolat) − Michel del Castillo Romanlarında Nefret ve Soykırımla Yüzleşme (Sevim Korkmaz Dinç) − Ruhsal Örselenme, Yetimlerin Kardeşliği ve “Saklı” (Halûk Sunat) − Yeni Şiirler Arasında (Şeref Bilsel) − Yeni Öyküler Arasında (Jale Sancak) Şiir: Abdülkadir Budak, Sina Akyol, Ersun Çıplak, Hakan Güzeldere, Yaprak Damla Yıldırım, Cahit Oğuz, Serkan Özer, Emrulllah Alp Öykü: Vuslat Çamkerten, Uğur Demircan, Vedat Nas, Hürriyet Demirhan Desen: G. Öykü Doğan Varlık Kitaplığı: Murat Gülsoy ile Söyleşi (Enver Akyol) − Simone de Beauvoir Aramızda – Julia Kristeva (Baran Barış) − Son Sultan Abdül X Hamid – Şefik Onat (Erendiz Atasü) − Selçuk Orhan ile Söyleşi (Fırat Polat) − Cambaz – İnci Aydın (Şeref Bilsel) − Kapıyı İçeriden Kilitledim – Özlem Narin Yılmaz (Hüseyin Bul) − Walden Gölü – Henry David Thoreau (Özay Şen) − Şiir Günlüğü (Gültekin Emre) − Küresel Haberler (Zeynep Şen)   Kayıp Rıhtım Aylık Öykü Seçkisi’nin 104. sayısı yayımlandı
Yönetmen Ozan Takış’ın 'Uyanış' filmi Cannes yolunda
Bozcaada'da bir kez daha caz müziğin sesi yükselecek
Ünlü müzikal “Notre Dame de Paris” İstanbul’a geliyor
Türk Edebiyatı’nın ulu çınarı Yaşar Kemal anılıyor: Hayatı boyunca hep barış için mücadele etti
Türk Edebiyatı’nın ulu çınarı Yaşar Kemal aramızdan ayrılışının 3. yılında birçok etkinlikle anılıyor. Yaşar Kemal için ilk etkinlik Yapı Kredi Yayınları (YKY) tarafından bugün 18.30’da YKY Loca’da yapılacak. Anma programında Nâzım Oyuncuları,Yaşar Kemal’in Bugünlere Bahar İndi kitabındaki şiiri “Kırmızı Deynek”ten uyarladıkları gösteride Kemal’in barış, kardeşlik, doğa, insan ve gelecek sevgisini anlatan dizelerini okuyacak ve yazarın en sevdiği türküleri seslendirilecekler. Maltepe’de anıldı Usta kalem Yaşar Kemal, üçüncü ölüm yıldönümünde dün Nazım Oyuncuları’nın sahne aldığı, “Kırmızı Deynek” adlı etkinlikle Maltepe’de anıldı. Maltepe Belediyesi’nin ev sahipliği yaptığı anma programı, Prof. Dr. Türkan Saylan Kültür Merkezi’nde gerçekleştirildi. Ünlü oyuncular Gülsen Tuncer, Metin Coşkun, Levent Ülgen, Ayşegül Alpak ve Orhan Aydın’ın sahne aldığı program, ünlü yazarı anlatan kısa bir belgesel gösterimiyle başladı. Kemal’in, “Bugünlerde Bahar İndi” kitabında yer alan “Kırmızı Deynek” şiirinden uyarlanan gösteride, barış, kardeşlik, doğa, insan sevgisinin anlatıldığı dizeleri okundu. Besteci ve müzisyen Emin İgüs de anma etkinliğinde, bağlaması eşliğinde Sabahattin Ali, Neşet Ertaş, Ahmed Arif, Nâzım Hikmet ve Rıfat Ilgaz’ın şiirleri eşliğinde türküler seslendirdi. Tiyatro sanatçısı Orhan Aydın, umut kelimesini ve bir ömür umut etmeyi Yaşar Kemal’den öğrendiklerini belirterek, “Yaşar Kemal inancın, korkunun, üstüne yürümenin ve isyanın adı oldu bizim için. Romanları, öyküleri, şiirleri ve röportajlarıyla Çukurova’dan çıkıp, önce Türkiye’yi, sonra insanlığı kucakladı” dedi. Esaslı kederlerimiz
Katalan yazar Cabré’nin “İtiraf Ediyorum” romanını yeniden okuyorum. Çayın bir lira olduğu Bostancı’da bir kahvede. Bazı romanların okunması aceleye gelmemeli, aslında hiçbir şey aceleye gelmemeli. Neyi acele yaşıyorsan gerçekte yaşamıyorsundur. İyi bir roman, insana bir ruh giydirir, bana da öyle oldu. Roma’da papaz okulu öğrencisi Ardevol, âşık olduğu Carolina’yı manavın önündeki kamyonetten elma dolu kasaları indirirken izler. “Üç kasa elma, savaş zamanında Tanrı’nın armağanı; güzelliğin yanı başında geçirilen üç tatlı an…” Carolina’nın annesi Ardevol’u fark edince ona kasadan iki tane elma alıp verir, iki kırmızı elma… Yüzü kızarır Ardevol’un, elmaların çağrıştırdığı şeyler yüzünden. Bu satırları okurken aklıma Cemal Süreya’nın “Elma” şiiri geldi, “Sen çırılçıplak elma yiyorsun / Denizin ortasına kadar elma yiyorsun / Yüreğimin ortasına kadar elma yiyorsun / Bir yanda esaslı kederler içinde gençliğimiz…” İnsanın kederi olacaksa esaslı olmalı değil mi ama, öyle eften püften kederlerle nereye kadar. Esaslı kederler içinse şiire inanmak gerekli galiba, hani sadece yazılan, söylenen, edebi bir tür olarak şiiri kastetmiyorum, geniş olanını, evrenden geniş… Sokaktan geçen herhangi biri için o üç kasa elma, sadece üç kasa elma, papaz okulu öğrencisi Ardevol içinse şiirin kendisi. İyi roman insana bir ruh giydirir… Şiire olan inancımı düşünürken Bostancı’daki bu kahve gözüme başka türlü görünmeye başlıyor, geniş pencerelerinden içeriye süzülen güneşi fark ediyorum. Romanda sahneler nasıl iç içeyse, Ardevol’un zihninde yaşadığı zamanla şimdiki zaman bir arada veriliyorsa, okurken de sık sık bana öyle oluyor. Bir bahar günü deniz kenarında ilerleyen bir otobüsteyim, benim Carolina’mla birlikte gazete okuyoruz, esaslı kederlerimiz var çünkü. Daha sonra ayrılıp uzak bir şehire gittiğim zaman aynı gazeteyi aynı saatte alıp, onun da o an aynı satırları okuduğunu düşünerek ve memleket meselelerine kederlenip öfkelendiğini bilerek… Şiire inanmak, Marguerite Duras’ın dediği gibi, kişinin kendini kaybetmemesidir, tatlılığı kadar öfkesini, sevme yetisi kadar nefret etme yetisini, çılgınlığını, saflığını… Duras’a göre asıl siyasi olan, insanı insan yapan bütün bu özellikler, yani şiirin kendisi. Şiire inanmak, her şeye güven duymakla ilgiliydi, insan hayata güvenini yitirdikçe şiir de kayboluyordu. Zor zamanlardan geçiyoruz ve bu geçiş kolay kolay bitecek gibi görünmüyor. Mektubunda “Huzursuz zamanlar, Ingeborg. Huzursuz, tekinsiz zamanlar. Nasıl başka türlü olabilirdi ki zaten: Çoktan gelmişti bile” diye yazan Paul Celan’a verdiği yanıtta Ingeborg Bachmann, “Önümüzdeki günler için sana umutlarımı yolluyorum!” diye yazmıştı. İki şairin mektuplaşmalarının olduğu “Kayıp Zaman” kitabını yeniden okuma ihtiyacı duyuyorum. Celan’ın “Çoktan gelmişti bile” sözü, esaslı bir keder yaratıyor içimde, her şey göz göre göre gelmemiş miydi başımıza?.. Bruce Fink’in “Lacancı Psikanalize Giriş” kitabında vardı. Bir hastası, “Keyfimden keyif alamıyorum” diye yakınıyordu, insanın şiirini yitirmesi de böyle bir şeydi, insanın keyiflenmek için kendine izin verememesi. Günümüz felsefesi, boşuna “arzu”yu bu kadar merkeze almıyor. Vaneighem’in Türkçeye çevrilmemiş kitaplarından birisinin adı “Arzular Kitabı”. Vaneighem, bu sistemi, bir tür ölüm laboratuvarına benzetiyordu, stres, sinir gerginliği, şartlandırma, kirlenme, hastalıktan beter tedaviler, birer “ölüm tohumu”ydu ona göre. Vaneighem, şiir için de, “yaratıcı kendiliğindenliğin örgütlenmesi” diyordu. Lacan’ın dürtü ve arzular arasında uyumu amaçlamasına benziyordu bu yaratıcı kendiliğindenlik. “İtiraf Ediyorum”un üçüncü bölümü, Josep Maria Morreres’ten bir alıntıyla başlıyor: “Gençken kendim olmak için savaşıyordum; şimdilerde olduğum gibi olmayı kabulleniyorum.” Cabré, bu bölümün sonlarına doğru anlatıcının masumiyet çağının sona erişinden bahsederken, çocukluğu “zehirli bataklıklarda ışıldayan çiçeği koklayabilme yeteneği” olarak tanımlıyor. Esaslı bir keder… Düş
Cem Yılmaz, yeni filmi için hazırlığa başladı
'Arif V 216’ ile milyonları güldüren Cem Yılmaz, yeni filmi için hazırlığa başladı. Sanat filmi yapacak olan komedyen, yakışıklı jönler Barış Arduç ile Çağatay Ulusoy’u buluşturacak. Son filmi 'Arif V 216' ile gişede istediği başarıyı yakalayan Cem Yılmaz, vakit kaybetmeden yeni projesi için kolları sıvadı. Geçtiğimiz gün 'Arif V 216'nın gösterimi için İzmir'de hayranlarıyla buluşan komedyen, etkinliğe Çağatay Ulusoy ile Barış Arduç'u da davet etti. Gösterimin ardından yakışıklı oyuncularla uzun uzun sohbet eden Yılmaz'ın ikiliyi İzmir'e davet etmesinin nedeni ise sonradan ortaya çıktı. Bugüne kadar imza attığı komedi filmleriyle milyonları kahkahaya boğan Yılmaz, bir sonraki projesinde festival filmi yapmaya karar verdi. Başrol için de Ulusoy ve Arduç'la görüşen Yılmaz'ın filmin senaristi ve yapımcısı olacağı öğrenildi. Yılmaz'ın birçok filminde yönetmen koltuğunda oturan Kıvanç Baruönü ise filmin yönetmenliğini üstlenecek. Yılmaz'ın oyunculuğunu çok beğendiği eski sevgilisi Lal Dedeoğlu'nun kızı Leyla Feray'a da yeni filminde yer vermeyi düşündüğü öğrenildi. Daha önce yapımcılığını üstlendiği filmlerde küçük bir rolü olan Yılmaz'ın jönleri buluşturacağı yeni projesinde oynayıp oynamayacağı ise merak edilirken bu proje, özellikle genç kızlardan büyük ilgi görecek.... (Takvim) 50 Cent'in Bitcoin'den ne kadar kazandığı para ortaya çıktı
ABD'li rapçi 50 Cent'in daha önce medyaya yansıdığının aksine hesabında unuttuğu Bitcoin'lerden milyonlarca dolar kazanmadığı, birkaç bin dolar kazandığı ortaya çıktı. Uzun süredir devam eden iflas davasındaki mahkeme kayıtlarına göre 50 Cent 'imajına zarar vermediği gerekçesiyle' söz konusu haberleri yalanlamadığını söyledi. Sputnik'in haberine göre, Rap yıldızı 50 Cent ya da gerçek adıyla Curtis Jackson hesabında unuttuğu Bitcoin'lerden 8 milyon dolar kazandığı yönünde ABD medyasında çıkan haberleri yalanladı. Ünlü rapçi 2014 yılında hayranlarının Animal Ambition adlı albümünü kripto para birimi kullanarak satın alımasına izin vermişti. TMZ adlı haber sitesi de bu yıl başında duyurduğu haberinde Jackson'ın 400 bin dolar değerinde Bitcoin kazandığını ve kripto para birimindeki ani yükselişin rap yıldızının kazancını katlayarak kazancın 8 milyon dolara ulaştığını yazmıştı. 50 Cent de Instagram hesabından ocak ayında "Güneyden bir çocuk için fena değil. Kendimle gurur duyuyorum. Açık konuşacağım bunu yaptığımı unutmuştum" paylaşımını yapmıştı. GERÇEK MAHKEME KAYITLARI İLE ORTAYA ÇIKTI Ancak 50 Cent'in ödemeleri 5.5 ila 8.9 dolar arasında dolar cinsinden aldığı, hiçbir zaman Bitcoin hesabı olmadığı ve Bitcoin transferlerinden birkaç bin dolar kazandığı ortaya çıktı. Uzun süredir devam eden iflas davasındaki mahkeme kayıtlarına göre Jackson "Markamı ilgilendiren tüm çevrimiçi işlemler, bağımsız olarak sahip olunan ve işletilen üçüncü parti bir şirket olan Central Nervous LLC tarafından gerçekleştirildi. Çevrimiçi olarak gerçekleşen sınırlı sayıdaki Bitcoin işlemleri, şu andaki döviz kuruna göre eş zamanlı olarak ABD dolarına dönüştürülmüştü" dedi. 'BASINDA ÇIKAN BİR HABER İMAJIMA YA DA MARKAMA GERİ DÖNÜLMEZ ZARAR VERMEDİKÇE REDDETMİYORUM' Jackson söz konusu haberleri 'imajına zarar vermemesi' gerekçesiyle daha önce yalanlamadığını söyledi. ABD'li rapçi "Basında çıkan bir haber benim imajıma ya da markama geri dönülmez bir zarar vermedikçe bu haberleri genellikle kamouyu önünde reddetmiyorum. Bu söz konusu haberlerin imajıma yada markama yararlı olduğunu hissettim zaman için de geçerli" dedi. Usta oyuncudan kötü haber
Kiralık Aşk, Acı Hayat ve Kurtlar Vadisi gibi son yılların fenomen dizilerinde canlandırdığı karakterlerle beğeni toplayan usta oyuncu Ferdi Merter’den kötü haber geldi. Ünlü oyuncu evinde düşüp kalça kemiğini kırdı. Ünlü sanatçının kızı Almula Merter, babasının yaşadıklarını sosyal medya hesabında böyle anlattı: Hayat hep bir sınav, güzel şeylerin yanında üzücü şeyler de oluyor. Dünya tatlısı iki çocuğumla hayatımdaki yeni renklerin tadını çıkartırken, bir yandan da aklım, kalbim her şeyim pasam da, ilk aşkım da... Dün talihsiz bir kaza yaşadı babacığım, evde dengesini kaybetmiş ve boylu boyunca düşmüş. Kalçası kırıldı ve bu sabah ameliyat oldu. Çok şükür başarılı bir ameliyat. 12 haftalık tedavi süreci var. Dünden beri berbat durumdayım, cünkü o benim bir tanecik babam. Beni tanıyanlar bilir aileme ne kadar düşkün olduğumu,saçının teline zarar gelecek diye ailemin delirdiğimi. Çünkü onlar bana, ömrümü, bugünümü verdi, 'önce çocuklarımız' dediler, yemediler, yedirdiler, her şey bizim içindi hayatlarında. Benim tek bildiğim sığındığım limanımdır onlar. Baba-kız aşkı derler ya, işte öyledir. Onun içindir içinden bir babam çıkan koca bulmam belki de Hayattaki en önemli şeyin aile olduğunu onlardan öğrendim. Ve şimdi bende büyük bir aile olmaya çalışıyorum. Eskiden ilk uçakla atlayıp gittiğim aileme şu andan uzaktan özlem gideriyorum, destek olmaya çalışıyorum, çünkü şimdi sığınılacak liman olduğum iki çocuğum var. Dün kızım sadece skypeten konuştuğu dedesi için beni ağlarken görünce şöyle dedi: Anneciğim lütfen ağlama, çok ağlamak iyi değildir, dedem iyilesecek... O güçlü’ Ben de biliyorum benim biriciğim güçlü ve toparlanacak ve baharda torunlarıyla keyif yapacak Bugün kızımın videosuyla babacığım da çok mutlu oldu, dedesinin izinde. Uzun uzun birlikte ömürlerimiz olsun Ferdi Merter kimdir? 19 Haziran 1939 tarihinde İstanbul'da dünyaya gelen Ferdi Merter, İlk kez 1940 yılında Tosun Paşa filminde kamera karşısında yer aldı. Akabinde yaklaşık 20 filmde çocuk ve genç oyuncu olarak devam etti. 1945 yılında Yeşilçam'da dublaj sanatçılığı yapmaya başladı. Ferdi ismini dublaj hocası olan Ferdi Tayfur'dan (dublaj sanatçısı) aldı. 1958 yılına değin İstanbul'da sinema ve tiyatro çalışmaları yapmanın ardından, 1959 yılında konservatuvara giren sanatçı, İtalyan Lisesi'nin ardından, 1962 yılında Ankara Devlet Konservatuvarı'ndan mezun oldu. 1963 yılında Sivas'ta askerliğini yaptıktan sonra, 1965 yılında halen evli olduğu eşi Cansın Hanım'la evlendi. 1962-2004 yılları arasında Devlet Tiyatrolarında oyuncu, yönetmen, edebi kurul üyesi, disiplin kurulu üyesi, baş rejisörlük, Ankara ve Adana Devlet tiyatrolarında sanat yönetmenliği yaptı, Ankara Sanat Tiyatrosu'nda çalıştı. Türkiye Oyun Yazarları ve Çevirmenleri Derneği yönetim kurulunda görev yapan Merter, ayrıca Tiyatro Yazarları Derneği başkanı olup, seslendirme çalışmaları yaptı ve çeşitli sinema ve dizi filmlerde rol aldı. "Ferdi Merter Sanat Akademisi"’ni ve 2004’de oyuncu olan kızı Almula Merter 'le birlikte Çığır Sahne’yi kurdu. Sinema alanında yönetmenlik ve senaryo yazarlığı çalışmalarında bulunan Ferdi Merter'in yazdığı beş kitap yayınlanmıştır. Ferdi Merter, Yeşilçam'ın karakter oyuncusu Renan Fosforoğlu'nun oğlu, tiyatro ve sinema sanatçısı Enis Fosforoğlu'nun ise ağabeyidir. Ödüllü film Kelebekler'in vizyon tarihi açıklandı
Notre Dame de Paris, İstanbul'da
Victor Hugo’nun unutulmaz aşk hikâyesi “Notre Dame’ın Kamburu” ndan uyarlanan, Zorlu PSM Ana Tiyatro’da sahnelenecek olan Notre Dame de Paris müzikali, 9 Mart’ta İstanbullu izleyicilerle buluşmaya hazırlanıyor. Dünyaca ünlü müzikal, yoğun talep üzerine eklenen günlerle birlikte toplam 21 performans için 9 – 25 Mart tarihleri arasında Zorlu PSM’de olacak. Yıllardır gittiği tüm şehirlerde büyük ilgi gören; bundan 4 yıl önce Zorlu PSM’de İngilizce sergilenen ve tüm biletleri tükenen müzikal; bu defa orijinal dilinde, Fransızca olarak izleyicisiyle buluşacak. Belle’i Fransızca dinlemeye hazırlanın Dünyaca ünlü müzikal Notre Dame de Paris, ilk olarak 1998 yılında Paris’te perde açtı. Victor Hugo’nun kült eserinden uyarlanan modern yapımın, çok sevilen müzikleri Riccardo Cocciante’ye, sözleri ise Luc Plamondon’a ait. Müzikalde, milyonların yıllardır severek dinlediği “Belle”, bu kez Fransızca seslendirilecek. Guiness Rekorlar Kitabı’na giren müzikal 20 yıl sonra, hala ilk günkü heyecanla sahneye konan eser, dünyanın dört bir yanından seyirci çekmeye devam ediyor. Guinness Rekorlar kitabında “ilk yılında en çok izleyiciye ulaşan müzikal” olarak yer alan Notre Dame de Paris, Vivre, Belle ve Le Temps Des Cathédrales gibi unutulmaz şarkılarıyla da uzun yıllar müzik listelerinde üst sıralardaydı. Toplam 12 milyondan fazla bilet, 10 milyondan fazla DVD ve CD satan; 8 dilde, 20 ülkede, 4500’den fazla defa sahnelenen müzikal, bir başyapıt olarak nitelendiriliyor. Notre Dame de Paris müzikali, 9 – 25 Mart tarihleri arasında, Zorlu PSM Ana Tiyatro izleyicisiyle buluşacak. Çukur'dan RTÜK'e gönderme: Şimdi seni öperdim ama
"Ulrike'yi Öldürmezsiniz" oyunu Penguen Sahne'de
Grup Yorum üyeleri Fırat Kıl ve Dilan Poyraz tahliye edildi
Bugün Çağlayan Adliyesinde 30. Ağır Ceza Mahkemesi'nde görülen ve Grup Yorum üyelerinin yargılandığı davanın duruşmasında tutuklu Grup Yorum üyeleri Fırat Kıl ve Dilan Poyraz tahliye edildi. Tahliye kararı Halkın Hukuk Bürosu tarafından, "Bugün Çağlayan Adliyesinde 30 Ağır Cezada görülen Grup Yorum dosyasından tutuklu bütün müvekkillerimiz tahliye edildiler" ifadeleriyle duyuruldu. Grup Yorum üyeleri Özgür Zafer Gültekin, Helin Bölek, Betül Varan, Bahar Kurt, Bergün Varan, Sultan Gökçek, Seher Adıgüzel ve Dilan Ekin halen tutuklu bulunuyor. Grup Yorum üyelerinin davalarına ilişkin duruşmalar ayrı ayrı görülüyor. *** Gözaltına alınan Bergün Varan, 30 mayıs 2017 günü İdil Kültür Merkezi’nde gözaltına alınmış ve saçları kökünden kopartılmıştı. AKP tarafından hedef alınan ve birçok kez tutuklanan Grup Yorum'un üyeleri Selma ve İnan Altun ile Ali Aracı ve İbrahim Gökçek, İçişleri Bakanlığı'nın "Aranan teröristler" listesine konulmuştu. *** Editörün notu: Grup Yorum üyeleri Fırat Kıl ve Dilan Poyraz'ın tahliyesine ilişkin haber ilk olarak, "grup üyelerinin tamamı tahliye edildi" olarak verilmişti. Grup Yorum'un sosyal medya hesaplarından yapılan duyuruylaberaber haber başlığı ve içeriği düzeltilmiştir. Eminem: Benimle Trump arasında tercih yapın
ABD Başkanı Donald Trump'ı en çok eleştiren isimlerden olan rap'çi Eminem, Interview Magazine Dergisi'ne verdiği röportajda bu alışkanlığından vazgeçmedi. Eminem, "Ülkemizdeki herkesi umursayan bir başkanımız yok, Trump her Amerikalının başkanı değil. Ame ne yaptığını çok iyi biliyor. Kendi siyasi mantığına göre, yane kendisi gibi düşünmeyen hiç kimseyi umursamıyor. Ama onlardan daha fazlası var bizde" dedi. NTV'nin haberine göre hayranlarına da seslenen Eminem, "Benim ve onun arasında bir tercih yapın" dedi. 45 yaşındaki sanatçı Ekim ayında sahiplerini bulan BET Ödülleri'nin ödül töreninde Donald Trump eleştirisiyle çok konuşulmuştu. Dört yıllık suskunluğunu Revival ile bozan Eminem yeni albümünde Pink, Ed Sheeran, Beyonce, X Ambassadors, Alicia Keys, Phresher, Kehlani ve bir süredir birlikte çalıştığı Skylar Grey ile düet yaptı. Bugüne dek 40'ı Grammy, 1'i Oscar olmak üzere 152 ödülün sahibi ola efsane rapçinin 1 saat 17 dakikalık yeni albümde 19 parça bulunuyor. Eminem Revival ile The Marshall Matters LP albümünün 32 milyon satış rekorunu kırması bekleniyor.  Yazar Zeynep Bugay'ın yeni romanı okurla buluştu
Marc Levy’nin "Başka bir Mutluluk Fikri" isimli romanı Türkçe'de
Fransız roman yazarı Marc Levy’nin "Başka bir Mutluluk Fikri" isimli romanı İnci Malak Uysal çevirisiyle Can Yayınları tarafından basıldı. Tanıtım bülteninden; İzini sürdüğün mutluluk ya yüzleştiğin geçmişinde saklıysa “Yıllarca göz alabildiğine uzanan ufkun hayalini kurdum. Kendime bunu hediye etmek isterim.” Philadelphia’da 2010 ilkbaharının ilk günlerinde, hayatının otuz yılını parmaklıklar ardında geçiren Agatha hapisten kaçar. Artık ellilerini sürmekte olan bu kadının cezasını tamamlamasına kısa bir süre kalmışken hapishaneden firarı, başta FBI olmak üzere Amerikan emniyet güçlerini harekete geçirir. Tüm bu karmaşadan habersiz, sıradan hatta sıkıcı bir yaşam süren Milly’nin hayatı ise, bu kaçak tarafından rehin alınmasıyla birlikte hiç ummadığı biçimde değişir. Peşlerindeki kanun adamlarını atlatmaya çalışarak emektar bir Oldsmobile ile yaptıkları beş günlük bu yolculuk sırasında, uğradıkları şehirlerde eski dostlarına yaptığı her ziyaret Agatha’nın geçmişine ait sırları tek tek ortaya çıkaracaktır. Yazdığı romanlar çok sayıda dile çevrilen ve milyonlarca okura ulaşan Marc Levy, bu kez edebiyat severleri, yıllar sonra özgürlüğün ve mutluluğun peşine düşen iki kadınla birlikte heyecan dolu bir yolculuğa çıkarıyor. Vedat Günyol 2. Deneme Ödülü'nün sahibi belli oldu
Kartal Belediyesi’nin; Türkiye Yazarlar Sendikası, Kırmızı Kedi Yayınevi ve İstanbul Atatürk Lisesi Mezunları Vakfı işbirliğiyle bu yıl 2.sini düzenlediği ‘Vedat Günyol Deneme Ödülü’nde dereceye giren eserler, düzenlenen basın toplantısıyla açıklandı. 55 eserin değerlendirildiği yarışmada Feridun Andaç, ‘Üstümüzdeki Gül Yaprağı’ adlı kitabıyla birincilik ödülünü kazandı. Seçici kurul, yaptığı değerlendirme ile birincilik ödülü dışında 2 Jüri Özel Ödülü verdi. ‘Umut Hep Vardır’ adlı yayımlanmamış eseri ile Gülsüm Cengiz ve ‘Buyrun Siz De Deneyin’ adlı kitap olarak yayımlanmış eseri ile Mehmet Serdar Kubilay, Jüri Özel Ödülü’ne layık görüldü. Edebiyat dünyasının önemli kalemlerinden biri olan merhum Vedat Günyol anısına bu yıl 2. kez düzenlenen Vedat Günyol Deneme Ödülü’nü kazanan eser açıklandı. Basın toplantısına, seçici kurul üyeleri Nesim Ovadya, Kartal Belediyesi Başkan Yardımcısı Gökhan Yüksel, Avukat Celal Ülgen, Cengiz Bektaş ve Avukat Tahir Şikran katıldı. Ödülü kazanan eseri açıklayan Avukat Celal Ülgen, 1 Temmuz’da başlayıp 30 Kasım’da sona eren başvuruları değerlendiren yürütme kurulunun, 55 eser belirleyerek seçici kurula gönderdiğini belirterek, titiz bir değerlendirme süreci yürüttüklerini söyledi. Seçici kurul tarafından yapılan değerlendirmenin ardından ‘Vedat Günyol 2. Deneme Ödülü 2017’ birincilik ödülü sahibinin, ‘Üstümüzdeki Gül Yaprağı’ adlı, kitap olarak yayımlanmış eseriyle Feridun Andaç olduğunu açıklayan Avukat Celal Ülgen, bu ödülün dışında seçici kurulun, 2 yazarı ve eserlerini ‘Jüri Özel Ödülü’ne layık bulduğunu bildirdi. Ülgen; ‘Umut Hep Vardır’ adlı yayımlanmamış eseri ile Gülsüm Cengiz’in ve ‘Buyrun Siz De Deneyin’ adlı, kitap olarak yayımlanmış eseri ile Mehmet Serdar Kubilay’ın ‘Jüri Özel Ödülü’ne layık görüldüklerini belirterek, ödül töreninin 4 Mart 2018 Pazar günü Kartal Hasan Ali Yücel Kültür Merkezi’nde saat 14.00’te düzenleneceğini sözlerine ekledi. Kazanan eserlerle ilgili ayrıntılı açıklamanın, ödül töreninde yapılacağını belirten Ülgen, etkinlikte emeği geçen herkese ve eserlerini göndererek yarışmaya katılan tüm yazarlara teşekkür etti. Zafer Algöz: Beni bir tek Hıncal Uluç anladı
Oyuncu Zafer Algöz, ‘Arif v 216’ filmiyle ilgili olarak olumsuz yorum yapan Ayça Tekindor’un ‘hakaret ettiğini’ söyledi: “Hayatımda gördüğüm en kötü film” diyor. “Gitmeyin, zamanınıza yazık” diyor. O kadar emek verilmiş bir iş… Bu, harcanan emeğe saygısızlıktır. Kimsenin işi için bunu demezsin. Kelebek’ten Sinem Vural’a konuşan Algöz, konuyla ilgili sorulara şu yanıtları verdi: Ayça Tekindor’un yaptığı “Arif v 216”yla ilgili olumsuz yoruma, “IBAN yolla, paranı iade edeyim” tweet’iyle karşılık verdiniz. Şahan Gökbakar da “Kayhan” için ödediği bilet parasını isteyen birine “O işlere Zafer abiniz bakıyor” diye karşılık verdi. Artık beğenmediğimiz her film için size mi başvuruyoruz? Herhangi birine kalkıp da böyle bir şey söylememiştim şimdiye kadar. Ayça’yı tanıdığım için o yanıtı yazdım. Çünkü “Televizyon Çocuğu” ve “Zaga” döneminde üç sene birlikte çalıştık. Elimizde büyüdü diye bir deyim vardır ya, öyle… O zaman gencecik bir kızdı, bir müzik kanalında keman çalıp sunum yapıyordu. Bizim ekibe dahil olmak istedi, arkadaş olarak aramıza aldık. Bir insanın herhangi bir işi beğenmeme hakkı elbette var. Ama o yanıtı birçok köşe yazarı yanlış anladı. “Eleştiriye açık değil” dediler benim için. Sinema eleştirmenleri bile “Eleştiriye böyle yanıt verilmez” dedi. Beni bir tek Hıncal Uluç anladı. Ona teşekkür ediyor, ellerinden öpüyorum. Aydınlık yazarının "Osmanlı'da Oğlancılık" kitabı muzır neşriyat ilan edildi
Yazar Rıza Zelyut'un iki yıl önce Kaynak Yayınları'ndan çıkan "Osmanlı'da Oğlancılık" adlı araştırma kitabı TC Başbakanlık Küçükleri Muzır Neşriyattan Koruma Kurulu’nun 25 Ocak 2018 tarihli kararıyla muzır neşriyat kapsamına alındı. Kurulun kararında “…doğruluğu şüpheli olan, yazarın kendine göre seçtiği çeşitli kaynaklardan alıntılar yaparak adeta Osmanlı toplumunun tümüne şamil bir yaşam biçimi gibi ortaya koyduğu müşahede edilmektedir” ifadeleri yer aldı. Kaynak Yayınları yaptığı bir açıklamayla kararı kınadı. Kitabın, Osmanlı dönemi yazar ve şairlerinin eserlerinden yararlanılarak kaleme alındığını belirten Kaynak Yayınları Genel Yayın Yönetmeni Tunca Arslan "Kitapta alıntılanan klasikleşmiş Osmanlı eserleri, halen kütüphanelerimizde koruma altındadır. Osmanlı padişahlarınınkiler de dahil çeşitli şairlerin divanları, şehrengizler, başta “Evliya Çelebi Seyahatnamesi” ve Gelibolulu Ali’nin “Ziyafet Sofraları” olmak üzere Osmanlı kültür ürünlerinin incelenmesiyle hazırlanan “Osmanlı’da Oğlancılık” kitabının “muzır neşriyat” ilan edilmesi, TC Başbakanlık Küçükleri Muzır Neşriyattan Koruma Kurulu’nun, her şeyden önce Osmanlı kültüründen habersiz olduğunu göstermektedir." ifadelerini kullandı. "Çocuklara yönelik taciz ve tecavüz olaylarına dair haberlerin ne yazık ki arttığı son dönemde, söz konusu kitap küçüklere zarar vermek veya onların manevi yapılarını olumsuz etkilemeyi değil, tam aksine o yapıyı deşifre ederek çocuklarımızı bu eğilimden korumayı amaçlamıştır" diyen Arslan her türlü yasal haklarını kullanacaklarını duyurdu.  İlk filmlerini çeken kadın yönetmenler İzmir'de buluşuyor
İzmir'de, Konak Belediyesi, Dokuz Eylül Üniversitesi ve Dokuz Eylül Üniversitesi Sürekli Eğitim Merkezi (DESEM) tarafından 'İlkler Unutulmaz' temasıyla 'Kadın Yönetmenler Haftası' düzenlenecek. 2-9 Mart tarihleri arasında Türkan Saylan Kültür Merkezi’nde film gösterimleri, paneller ve söyleşilere ev sahipliği yapacak olan etkinlikte 11 kadın yönetmenin ilk filmlerinin gösterimi gerçekleşecek. Öte yandan Kadın Yönetmenler Haftası kapsamında iki panel, bir atölye çalışması ve Meryem Şahin’in Tanrı olmadan Hemen Önce isimli kadın öykülerinden oluşan kitabının da imza günü düzenlenecek. EGiKAD, Tarkem ve Kentimiz İzmir Derneği’nin de destek verdiği Kadın Yönetmenler Haftası’nda gelecek yıllarda İzmir’de uluslararası bir kadın filmleri festivali için arama toplantıları gerçekleştirilecek. Uzun yıllardır İzmir’de uzun metraj film festivali olmamasına bir alternatif olarak İzmir’de kalarak burada yıllardır film üretimine devam eden Ragıp Taranç ve Gülten Taranç’ın program direktörlüğünü yaptığı film haftasına, sektörden pek çok kadın yönetmen ve sinemacı katılarak İzmir’de bir uzun metraj kadın filmleri festivalinin alt yapısını oluşturmak için çeşitli görüşmelerde bulunacaklar. Festivale katılan yönetmenler ve filmleri şöyle: Çekmeköy Underground/Yönetmen: Aysim Türkmen Kasap Havası/Yönetmen: Çiğdem Sezgin Hemşire/Yönetmen: Dilek Çolak Beginner/ Yönetmen: Burçak Üzen Hemşire/Yönetmen: Dilek Çolak Ferahfeza/Yönetmen: Elif Refiğ Geriye Kalan/Yönetmen: Çiğdem Vitrinel Yarım/Yönetmen: Çağıl Nurhak Aydoğdu Deniz Seviyesi/Yönetmen: Esra Saydam, Nisan Dağ Açılış Filmi: Onun Filmi/Yönetmen: Su Baloğlu, Merve Bozcu Yağmurlarda Yıkansam/Yönetmen:Gülten Taranç Şair Şükrü Erbaş, 3 Mart'ta Kadıköy'de
Berlin’de kadınlar kazandı
68. Berlinale seçkinin vasatlığına uygun biçimde sona erdi ve başta Altın Ayı olmak üzere ödüllerin birçoğu şaşırttı. Ödül listesinde yüzümüzü güldüren tek şey, #MeToo hareketine tam destek veren festivalde büyük ödüllerin çoğunun genç kadın yönetmenlere gitmesi. Ödülleri veren jürinin başkanlığını üstlenen Alman yönetmen, yapımcı ve senarist Tom Twyker’a Belçikalı oyuncu Cécile de France, İspanyol fotoğrafçı Chema Prado, Amerikalı yapımcı Adele Romanski, Japon besteci Ryūichi Sakamoto ve Amerikalı sinema eleştirmeni Stephanie Zacharek eşlik ediyordu. Jüri, Altın Ayı Ödülü’nü genç Rumen yönetmen Adina Pintilie’nin ilk uzun metrajlı filmi “Touch Me Not- Bana Dokunma” sına verdi. Pintilie bu ödülü alan 6. kadın yönetmen. Pintilie ayrıca tüm yarışma bölümlerinde yer alan ilk filmler arasından seçilen GWFF En İyi İlk Film ödülünü de aldı. Pintilie’nin “Bana Dokunma”sı kurmaca ile belgesel arasında bir yerde, özel hayatlarında blokaj tıkanmalar yaşayan üç ayrı karakterin üzerinden cinsellik ve mahremiyet üzerine cesur bir film. Ancak bu üçlünün hikâyelerinin sürekli tekrarı tempoyu düşürüyor. Her bireyi her şeyiyle, tüm farklılıklarıyla kabullenmeye teşvik eden film, yönetmenin kendinin de belirttiği gibi izlenmesi kolay. Gümüş Ayı’yı Polonyalı Malgorzata Szumowska «Twarz-Mug» ile alması bizim için en sevindirici ödül oldu. Türkiyeli sinemaseverlerin «Elles» (2011) ile hatırlayacakları Szumowska hem önemli bir feminist, hem de « Mug » Polonya’daki gerici, milliyetçi ve ayrımcı baskıları sert bir dille eleştiren yönüyle ve akıllı senaryosuyla seçkide yüzümüzü güldüren nadir filmlerden olmuştu. Marcello Martinessi imzalı Paraguay’dan Berlinale’ye seçilen ilk film “Las Herederas” ile ilgili daha önce ayrıntılı yazmıştık. Filme yeni perspektifler açan Alfred Bauer Gümüş Ayı Ödülü’ne, en önemlisi de bizi filmde soğutan ana oyuncusuna En İyi Kadın Oyuncu verilmesine anlam veremedik. Wes Anderson’un animasyon filmi “Isle of Dogs-Köpekler Adası” elbet bir ödülle dönecekti, o da En İyi Yönetmen oldu. Fransız yönetmen Cédric Kahn’ın “La Prière-Dua”sında başroldeki genç Anthony Bajon En İyi Erkek Oyuncu’yu alırken, En İyi Senaryo ödülünü gerçek bir hikâyeden esinlenen “Museo-Müze” filmiyle Meksikalı yönetmen Alonso Ruizpalacios’a ve senaryoyu birlikte yazdığı Mauel Alcala’ya layık görüldü. Seçkide sevdiğimiz nadir filmlerden Alexey German Jr’ın “Dovlatov”u Olağanüstü Sanatsal Katkı Gümüş Ödülü kostüm ve dekor için aldı. En İyi Kısa Film ödülü de Arjantinli-İsrailli kadın yönetmen Ines Moldavsky’nin “The Man Behind the Wall-Duvarın arkasındaki Adam”ına verildi. Onlarca ödülün yer aldığı Berlinale’de tüm listeyi görmek isteyenler aşağıdaki linkten ulaşabilir: https://www.berlinale.de/en/presse/pressemitteilungen/alle/Alle-Detail_44628.html Yaşar Kemal ölümünün 3. yılında şiirlerle anılıyor
Kadir İnanır’ın gireceği ameliyat riskli
Naim Tirali Ödülü Necati Güngör’e
KADİR İNCESU Gazeteci, yazar Naim Tirali adına düzenlenen öykü ödülüne, Sevgili Öğretmenim adlı kitabıyla değer görülen Necati Güngör’e ödülü törenle verildi. Seçici kurulunda Doğan Hızlan, Semih Gümüş, Yekta Kopan, Nursel Duruel ve Emine Tirali’nin bulunduğu öykü ödülü, 2009’da yitirdiğimiz Naim Tirali’nin adını yaşatmak ve öykücülük anlayışını gelecek kuşaklara aktarmak amacıyla her yıl ailesi tarafından veriliyor. Törene, seçici kurulu üyelerinin yanı sıra Tirali ailesi üyeleri de katıldı. Necati Güngör’e ödülü Doğan Hızlan tarafından verildi. Doğan Hızlan, Naim Tirali’nin önemli bir öykücü olduğunu belirterek, ödülü öykülerini çok beğendiğini söylediği Necati Güngör’e vermekten büyük mutluluk duyduğunu belirtti. Hasan Tirali ve diğer aile üyeleri tarafından seçici kurulda yer alan isimlere de birer plaket verildi. Tören sonrası Emine Tirali, Necati Güngör ve ödüle değer görülen kitabı yayınlayan Günışığı Kitaplığı’ndan Hande Demirtaş gazetemize açıklamalarda bulundu. Emine Tirali, 25 Mayıs 2009’da kaybettikleri Naim Tirali’nin anısını yaşatmayı amaçlarını belirterek, “Bu yıl ödülü beşinci kez verdik. Necati Güngör çok önemli bir öykücümüz, kendisini kutluyorum. Babamın kitaplarını ve araştırmalarını Giresun Üniversitesine bağışladık. Üniversite bünyesinde Naim Tirali Araştırma Merkezi kurulacak. H2O Kitap da babamın kitaplarını yayınlayacak. Çok yakın zamanda da Geçmiş Zaman Külleri adlı anı kitabı da okurlarla ilk kez buluşacak” dedi. Sevgili Öğretmenim adlı kitabıyla değer görülen Necati Güngör de yaptığı açıklamada Naim Tirali’nin hikâyelerini severek, etkilenerek okuduğuna vurgu yaparak, “Naim Tirali özgün bir yazar. Kuşağının öteki yazarları gibi edebiyatta ‘yenilik’ arayan bir kalem erbabıydı… Ayrıca insan olarak da onu tanımak bir şanstı benim için... Alçakgönüllü, gösteriş merakı olmayan, içi dışı bir, arkadaş canlısı bir insandı. Karadeniz’in kıyısındaki evinde birkaç kez konuk oldum. Giresun’u gezdirirken, hikâyelerine girmiş kimi mekânları da ondan bizzat dinlemek, benim bir şans oldu. Şimdi bu ödül dolayısıyla Naim Tirali ağabeyin, o iyi insanın adını kendi biyografime eklemiş olmanın mutluluğu içindeyim” diye konuştu. Güngör’e Naim Tirali Öykü Ödülü’nün ilk gençlik çağına yönelik bir kitaba verilmesini değerlendirmesini istediğimizde ise yanıtı, “Naim Tirali Öykü Ödülü’nün, Sevgili Öğretmenim adlı kitabıma verilmiş olması bir yadırgamaya mı yol açtı, bilemiyorum… Bu kitabım, Günışığı Kitaplığı’nın çocuk/gençlik dizisi arasında yayımlanmıştır, doğru. Çünkü burada anlatılan hikâye kahramanları, ya çocuk ya da ilk gençlik çağına adım atmış kişiler… Bu sizi yanıltmasın. Kitabımın, çocuklardan başkasını hedeflemediğini sanmayınız… Bir çocuk hikâyesi ile bir çocuğun hikâyesi arasında ince bir çizgi vardır. Onu görmek gerekir. Bir yazar arkadaşımın dediği gibi, bu hikâyeler, ‘yaşsız hikâyeler’dir. Yani küçükler kadar büyüklerin de okuyabileceği nitelikte hikâyeler. Edebiyatta böyle örnekler çok… Ödül değerlendirme kurulu da bu farkı gözden kaçırmamış olmalı ki, kitabımı ödüle değer bulmuş,” şeklinde oldu. Günışığı Kitaplığı adına törene katılan Hande Demirtaş da gazetemize yaptığı değerlendirmede, öykü sanatına gönül vermiş, gazeteci ve yayıncı kişiliğiyle ülkemizin kültür hayatını zenginleştirmiş değerli bir isim adına düzenlenen ödüle yazarları Necati Güngör’ün değer görülmesinin Günışığı Kitaplığı için büyük bir sevinç ve gurur olduğunu ifade etti. Demirtaş şöyle konuştu: “Edebiyatımızın çok değerli isimlerinden oluşan seçici kurulun, çocuk ve gençlik edebiyatı alanındaki verimi olan Sevgili Öğretmenim kitabıyla bu ödülü Necati Güngör’e vermesi elbette mutluluğumuzu ikiye katladı.” Demirtaş, Necati Güngör’ün öykücülüğü üzerine de şunları söyledi: “Yaşamı ‘insan’ üzerinden anlatan, derin bir duygu yoğunluğuyla hayatın içinden insanları karşımıza çıkaran Necati Güngör’ün öykülerine aynı zamanda engin bir doğa ve hayvan sevgisi eşlik eder. Şehirde de kırsalda da insanı, yaşamları doğayla bir araya getirebilmesi, yaşadığımız dünyaya incelikli bir saygı duruşu gibidir. Eşsiz gözlem gücüyle toplumun farklı sosyal yapılarından süzdüğü duyguları, olayları yalın ve etkili bir dille okura geçirmeyi başarır. Gerçek yaşamların içinde saklı hüzün, onun öykülerinde sevginin, iyiliğin, dayanışmanın, yardımlaşmanın gündelik hayata sızan sağaltıcı gücüne dönüşüverir. Belki bu nedenle her öyküsünden sonra biraz daha umut biriktirebiliyor, yüzümüzü yaşama daha güçlü dönebiliyoruz. Belki bu yüzden hem yetişkinleri hem çocukları aynı güçle kucaklayabilen usta bir öykü anlatıcı Necati Güngör.” CerEdebiyat Söyleşileri'nin mart konuğu Ayfer Tunç
CerEdebiyat Söyleşileri, mart ayının ilk cumartesi günü yazar Ayfer Tunç'u konuk ediyor. 1989 yılında yayınlanan ''Saklı'' isimli ilk öykü kitabıyla Yunus Nadi Öykü Armağanı'nı kazanan Tunç ayrıca ''Bir Maniniz Yoksa Annemler Size Gelecek'' adlı yapıtıyla Balkanika Ödülünü kazandı ve kitabı 6 balkan diline çevrildi. 3 Mart Cumartesi günü saat 14:30'da CerEdebiyat Koordinatörü Tolga Yüksel'in moderatörlüğünde CerModern'de gerçekleştirilecek söyleşiye katılım ücretsiz ve herkese açıktır. Ayfer Tunç kimdir? AYFER TUNÇ 1964’te Adapazarı’nda doğdu. İstanbul Üniversitesi Si­yasal Bilgiler Fakültesi’ni bitirdi. İlk öykü kitabı 1989’da yayımlanan Sak­lı’dır. Yazar bu kitabını daha sonra Evvelotel adlı öykü kitabıyla birleştirerek Evvelotel-Saklı adıyla yayımladı. Diğer öykü kitapları Ma­ğa­ra Arkadaşları, Aziz Bey Hadisesi ve Taş-Kâğıt-Makas’tır. Taş-Kâğıt-Makas’ın içinde yer alan kısa romanı Suzan Defter’i 2013’te; Aziz Bey Hadisesi’ndeki kitaba adını veren eseri 2014’te bağımsız olarak yayımladı. Bu iki kitapta yer alan diğer kısa öyküleri Kırmızı Azap ismiyle kitaplaştırdı. Sait Faik’in öykülerinden hareketle TRT için yazdığı Havada Bulut adlı senaryosu 2002’de, Orhan Kemal’in aynı adlı romanından uyarladığı 72. Koğuş adlı senaryosu 2010’da çekildi. Yazarın Kapak Kızı (1992), Bir Deliler Evinin Yalan Yanlış Anlatılan Kısa Tarihi (2009), Yeşil Peri Gecesi (2010) ve Dünya Ağrısı (2014) adlı romanlarının yanı sıra, Memleket Hikâyeleri (2012) adlı anı-öykü kitabı, Bir Mâniniz Yoksa Annemler Size Gelecek (2001), “Ömür Diyorlar Buna” (2007) adlı yaşantı kitapları, Oya Ayman’la birlikte yazdığı İkiyüzlü Cinsellik (1994) adlı bir inceleme kitabı ve Harflere Bölünmüş Zaman adlı bir e-kitabı vardır. NHKM'de mart ayında 8 tiyatro oyunu sahnelenecek
Sıla, Paris'in ünlü sanat merkezi Bataclan'da konser verecek
Jet Sosyete reyting yarışında geride kaldı
68. Berlin Film Festivali ödülleri sahiplerini buldu
68. Berlin Film Festivali’nde ödüller dağıtıldı. “Altın Ayı”yı Romen Adina Pintilie’nin yönettiği “Touch Me Not” aldı. Wes Anderson’ın animasyonu “İsle of Dogs” de en iyi yönetmen ödülünü kazandı. Bir kadın yönetmenin kendi bastırılmış cinselliği üzerinden mahremiyet ve bedenin sınırlarını sorgulayan Romanya yapımı “Touch Me Not”, Altın Ayı’yı kazanarak sürpriz yaptı. Belgesel-kurmaca üslubuyla kotardığı filmiyle 68. Berlin Film Festivali’nde büyük ödülü kazanan genç yönetmen Adina Pintilie, festivalde görüştüğümüzde bir nevi ‘Gönül muhabbet ister cinsellik bahane’ yaklaşımıyla iletişim kurmanın hayati öneminden söz etmiş ve “Modern toplum masalı altında aslında gittikçe kabuğumuza çekiliyor ve yalnızlaşıyoruz. İçine kapanık topluluklar olarak yaşamanın manası yok, iletişim kurmanın binbir yolu var ve bastırılmış cinsellik maalesef sorunlarımızın en büyüğü” demişti. Cumhuriyet'ten Esin Küçüktepepınar'ın haberine göre Adina Pintilie yaklaşık iki saatlik filminde göz şaşırtıcı ama ruh açıcı bir edayla muhtelif bedenlere odakladığı kamerasıyla bakışmanın ve dokunmanın terapi etkisini duyurtmayı başarıyor ancak bir süre sonra tekrara düşüyor. ‘Cesur bir film’ aradığını söyleyen Alman yönetmen Tom Tykwer başkanlığındaki jürinin, bedeni sevginin önünde bir engel olarak görmeyi reddeden, bunu da açıkça göstererek ‘şifa’ aramaya gönüllü, hem de bir kadın yönetmen tarafından çekilmiş bir filmi, son döneme damgasını vuran cinsel tazice karşı çıkan MeToo hareketine destekle de öne çıkarmak isteği anlaşılabilir. Protestolarla birlikte tuhaf şekilde yan yana yükselen muhafazakârlığın önüne geçmek isteğinin de rolü büyüktür. Zaten ikincilik anlamına gelen Jüri Büyük Ödülü de Polonyalı Malgorzata Szumowska’nın bedensel engellerin algımızı nasıl da değiştirdiğini ve toplumun ikiyüzlü bakış açısını zarifçe irdelediği “Yüz/Mug” filmine verildi. 2015 yılında yine Altın Ayı yarışındaki “Beden/Body” filmiyle en iyi yönetmen ödülü kazanan genç kadın yönetmen Malgorzata Szumowska ile söyleşi yaptığımızda da günümüzdeki yüzeysel bakış açısının çok korkutucu olduğunu söylemişti. Sadece Poonya’da değil dünyada yükselen muhafazakârlığın endişe verici olduğunu belirten Malgorzata Szumowska tek çaresinin başkaldırmak olduğunu söyledi. En iyi kadın oyuncu Ana Burn oldu Paraguaylı genç yönetmen Marcelo Martinessi’nin borçlarından dolayı hapse giren hayat arkadaşının ardından yalnızlığıyla başa çıkmaya çalışan orta yaşlı bir kadını anlatan “Kadın Mirasçılar/The Heiresses” filmindeki perfomansıyla Ana Brun, en iyi kadın oyuncu ödülünü hakkıyla aldı. Ana Brun aslında bir avukat ve kadın hakları konusunda da önemli çalışmalarıyla tanınıyor. Film ayrıca yenilikçi fimlere verilen Alfred Bauer Ödülü’nü de alma başarısı kazandı. Paraguay’daki baskılarla sıkıştıklarını belirten Martinessi, Türkiye’deki LGBT hareketine de destek gönderdi. Cezayirli yazar Kamel Daoud’dan Erdoğan’a açık mektup
Minaresi Pisa Kulesi'nden daha eğri olan Ulu Cami restore ediliyor
İtalya'daki Pisa Kulesi'nden daha eğri olduğu onaylanan Ulu Cami, restorasyon tamamlandıktan sonra turizme açılacak. Elazığ Harput’ta bulunan ve 12. yüzyılda Artuklu Hükümdarı Fahrettin Karaaslan tarafından yaptırılan Ulu Cami ve minaresi restore ediliyor. Elazığ Belediyesi Kültür Varlıkları Denetim ve Uygulama Bürosu Başkanı ve Sanat Tarihi Uzmanı Kadir Atıcı, konuyla ilgili yaptığı açıklamada Pisa Kulesi’nin eğiminin 3.2 olduğunu buna karşın Ulu Cami’nin minaresinin 7.2 eğime sahip olduğunu aktardı. Atıcı, şunları kaydetti: “Mülkiyeti Vakıflar Genel Müdürlüğü'ne ait Ulu Cami ve minaresi, Artuklu Hükümdarı Fahrettin Karaaslan tarafından 1156 yılında yapımına başlanmış ve bir yıl sonra tamamlanmıştır. Uzun yıllar boyunca birçok medeniyet tarafından kullanıldı. Ulu Cami minaresinin Pisa Kulesi'nden daha eğri olduğu tespit edilerek tescillendi. Pisa Kulesi 3.2 derece eğimliyken, Ulu Cami minaresi 7.2 derecelik eğimine sahip. Bu eğimin de doğal bir bir eğim olduğu İstanbul Teknik Üniversitesi'nin yapmış olduğu araştırmalarla tespit edilmiştir. Vakıflar Genel Müdürlüğü cami ve minaredeki bir takım sıkıntıları gidermek için çalışmalar yaptı. Minaredeki tuğlaların yerinden oynaması ve güvercinlerin verdiği tahribattan dolayı 2017 yılı içerisinde restorasyon çalışmaları başlatıldı. Ayrıca, plastik onarım olarak minaredeki tuğlaları güçlendirme ve Ulu Cami minaresinin yıkılmasını önleme çalışması başlattı. Kış aylarında olduğumuz için şu an ara verildi.” Ulu Cami, İtalya'nın Pisa kentinde 1173 tarihinde inşa edilen, adını da bu kentten alan Pisa Kulesi'nden 16 yıl önce Elazığ'da 1157 yılında inşa edildi. (DHA)  !f İstanbul’un kazananları belli oldu
 17. !f İstanbul Bağımsız Filmler Festivali, dün gece İstanbul’da yapılan ödül töreniyle sona erdi. Ahmet Rıfat Şungar’ın sunuculuğunu gerçekleştirdiği gecenin açılış konuşmasını yapan festival direktörleri Serra Ciliv ve Pelin Turgut, festivalin 17. yılının hikâyesini anlattı. Gecenin devamında ise, Uluslararası Keş!f Yarışması, Aşk & Başka Bi’ Dünya Yarışması ve Türkiye’den Kısalar ödüllerinin yanı sıra, bu yıl ilk kez verilen !f Yeni Seyirci Ödülü’nü kazanan film de belli oldu. İlk ya da ikinci filmini çekmiş yönetmenlerin yarıştığı Uluslararası Keş!f Yarışması’nın jürisi, “Vahşi Oğlanlar” filmiyle Fransız yönetmen Bertrand Mandico’yu “yılın keşfi” seçti. Jüri ayrıca, “Araby / Arap” filmiyle Brezilyalı yönetmenler João Dumans ve Affonso Uchoa’ya Jüri Özel Ödülü’nü verdi. Sinema Yazarları Derneği (SİYAD) jürisinin Uluslararası Keş!f Yarışması seçimi, “The Nothing Factory / Hiçlik Fabrikası” filmiyle Portekizli yönetmen Pedro Pinho’dan yana oldu. Aşk ve Başka Bi’ Dünya Yarışması’nın birincisi de, Laura Bari’nin sarsıcı belgeseli “Primas / Primalar” olurken, jüri ayrıca “The Other Side of Everything / Her Şeyin Diğer Yanı”na Aşk ve Başka Bi’ Dünya Yarışması Jüri Özel Ödülü’nü verdi. Bu yıl ilki verilen !f Yeni Seyirci Ödülü, Emre Erdoğdu’nun “Kar” adlı filmine, Türkiye’den Kısalar kapsamında verilen Seyirci Ödülü ise Volkan Güney Eker’in kısası “Bıraktığın Yerden”e gitti.SIRA ANKARA VE İZMİR'DE İstanbul ayağı dün gece sona eren !f İstanbul Bağımsız Filmler Festivali’nde 36 ülkeden 120 yönetmenin toplam 111 filmi gösterilirken, festivali 80 bin kişi izledi. Festival, 1-4 Mart tarihleri arasında Ankara ve İzmir’de gerçekleştirilecek. (DHA) Sanat filmi: Festivali Yemlemek…
“İnsan doğaya ne kadar yabancılaşırsa o kadar toplumsallaşır, ne kadar toplumsallaşırsa da o kadar kendine yabancılaşır.” (Bizim Sakallı) Tabi insanın Türkiye’de yaşarken yabancılaşmaması çok zor, maşallahı var ülkenin, garip olay hiç eksik olmuyor, her biri birbirinden tuhaf olaylar var, gazete okumak bile kolay değil artık. Dinin toplum içindeki ağırlığı gitgide artıyor, bununla birlikte dinsel söylemin en abes tarafları hayatımızı kuşatıyor, tarikatların böyle nasıl meşrulaştığını anlayamadık gitti, tarikat şeyhlerinin konuşmaları ise Cem Yılmaz’a bin basar, çünkü bu kadar hurafe ve mantık dışı hissedilmeden söylenmez. Cem Yılmaz mantıklı bir avantacı, hiçbir şey yapmadan dolar saymayı iyi biliyor. Kimseye bir faydası yok, kendine bile, akıl fikir bilim sanat gibi şeyler zatı şahane sanatçı kişiliğini hiç etkilemiyor, boş lakırdı ile gelen ün, boş lakırdı ile gelen refah ve akıl tutulmasının göstergesi olan bir keyfi alem. Ama sanat dünyasından ihraç edilmiş gibi, garibimin hiç kayda değer ödülü yok, ödül fukarası adam. Sanat dünyasında deniyordur ki adamın paraya mı ihtiyacı var, festivalde ağırlayalım, ama tabi isterse her festivalin ödül töreninde boş lakırdı dillendirerek şenlendirebilir, fukaradır bizim törenler. Sinema dünyasındaki olaylarda sanki tarikatlar ile Cem Yılmaz’ın bir ortalaması gibi: Bir yandan kendine sanat filmi yapıyorum diyen insanların tuhaf “bunalımları” ve inanılmaz kasıntılı hiçbir şey anlatmayan eserleri, diğer yandan tutucu bir şekilde paraya odaklanmış diziler, filmler, komiklikler, maşallahları var, kimse dramatik yapı kurmaya çalışmıyor. Bir festivalde sanata dair hiçbir tartışma çıkmamıştı da, olan biten bütün çatışma “el sıkma” vukuatına yoğunlaşmıştı, büyük sanat vukuatı olarak geçen yılın olayı gibi oldu: Müthişsiniz. Dramatik yapıyı öldürünce, haliyle doğal olarak da karakter de üretmiyorlar, karaktersiz filmler yapmak günümüzde “sanat filmi” adını almış gibi. Orhan Pamuk’un romanları gibi, hiçbir karakteri yok, onca roman yazmış, hiçbirinde kendi iç hesaplaşmasını yapan ve yaşamını kendi elleriyle kuran bir karakteri yok. En son başyapıtı olan Masumiyet Müzesi’nde toplumun yüzyıllık tarihinde en çok siyasallaştığı, köylülerin bile giyinişlerinden fraksiyonlarının söylenebildiği bir tarihsel kesitten, 1975-85 arasından, hiçbir siyasal tartışmanın çıkmadığı bir roman yazmıştı Mübarek. Benzersiz bir başarı, sansürün böylesine katmerlisini bizim sansür kurulumuz hiçbir zaman başaramadı, ne kadar da estetik. Benzersiz bir başarı. Düşünün şimdi aynı kesit içinde Sinema Dünyasının en ünlüsünden set işçisine kadar insan bile Sansüre Karşı Yürüyüş diye İstanbul’dan Ankara’ya yürüyor, ama zatı muhterem öyle bir sansür yapıyor ki bütün romanın içinde hiçbir siyasi ideolojik tartışma geçmiyor, muhtemelen romanı yazarken, roman boş kişisi gibi “küp gibi içiyordur”. Bugün Türkiye’de festivallerden para kopartan insanlar var, bunların sanat dünyasıyla estetikle hiçbir ilgileri yok, oralar ticaret yapmayan sanat tacirlerinin arpalıkları gibi. Festivallerin de sanatla bir ilgisi kalmadı, işin ilginç tarafı festivallere ilgi gösteren bir sanat sosyetesi de kalmadı! Nereden aldıkları belli olmayan parayla kimi ağırladıkları, o törenlerde neler yaptıkları tam bir bilinmez. Artık bu işler adı belli soyguna dönüştü, resmen ticari gayri-ahlaki işlerle para transferi yapılıyor, oraya katılan insanların hemen hiçbirinin, evet tam da böyle, hemen hiçbirinin sinema sanatıyla sanatsal bir ilişkisi yok. Buradan para aktarılan insanların sinema sanatıyla ilgisi, şirketlerin bilanço hesaplarıyla sınırlı. Bu açıdan söylersek, Türkiye’de sanatın içinden yakın zamanda herhangi bir direniş odağı çıkması imkânsız gibi, bunun nedeni de sanatçıyım diye takılan arkadaşların düpedüz yazarkasa uzmanlığından gelmesi, sanat yapacağım diyen insanlar kendi karınlarını “bu millet sanattan anlamıyor” ile doyuruyor. Onunla doyulmayacağı için de kirli para destelerine hücum ediyorlar. Oysa Goethe ne güzel demişti: Die Manieren eines Mannes ist das Spigel, in dem er sein Gesicht zeigt. (A man's manners are a mirror in which he shows his portrait. Bir insanın tarzı (üslubu) kendi portresini gösteren bir aynadır.) Kieslowski’de eklemişti: ''İnsanlığın ortak değerleri zannedildiği gibi din, dil, ırk, bayrak gibi kavramlar değil, acı, keder, sevinç, aşk gibi kavramlardır.” Onun için ne zamandan beri sanatçılar bu toplumun gözyaşına, acılarına, kederlerine, sevinçlerine ve ruhundaki sevgiliye bu kadar yabancılaştılarsa, geriye de böyle “batsın bu dünya” denilen filmler kalır, festival simsarlarına da bunları sanat filmi diye pazarlamak kalır. Oscar Bait diye bir deyim var, Oscar’ı yemlemek anlamına geliyor, Türkiye’de çok daha kirli ve çok daha estetik ve insanlık düşmanı eserler, Festivali yemleyerek ve toprağın terine sırtını dönerek Festivalleri yemliyorlar, halkı hayvan yerine koyarken kendileri insanlıktan uzaklaşıyorlar, o “bu Millet sanattan anlamaz” dedikleri halk, ikiyüzlülüğü ve kasıntılı olmayı asla kabul etmez. Riyakarın saltanatı kendisine ayna tutuluncaya kadardır. Estetik fukarası sanat yönetmenleri vardı eskiden, şimdi de ahlak fukarası sanatçılar var! Cahit Berkay: Çok yalanlar söylendi, çok belden aşağı vuruldu
DERYA AYDOĞAN deryaaydogan6@gmail.com Türkiye Musiki Eseri Sahipleri Meslek Birliği (MESAM) Yönetim Kurulu Başkanlığı’ndan mevcut yönetimi hedef alarak istifa eden Orhan Gencebay’ın sözleri tartışmalara neden olmuştu. Yaşananları ve tüm iddiaları MESAM’da yönetim kurulu başkan yardımcılığı yapan Moğollar grubunun kurucularından Cahit Berkay’a sorduk. » Orhan Gencebay'ın istifa dilekçesinin sosyal medyaya düşmesinin ardından tartışmalar yaşandı ve MESAM ile ilgili iddialar ortaya atıldı. Neler oluyor?  MESAM’da uzun zamandır yaşanan bir sıkıntı vardı. Yönetim kurulu masasında alınan kararlar, yönetim kurulu daha binayı terk etmeden sosyal medyaya düşüyordu. Bunun kaynağını bulmak için baya uğraştık. Hatta bazı arkadaşlarımız zan altında kaldı. Herkes birbirinden şüphelendi fakat sonunda bunu kimin yaptığını tespit ettik. O arkadaşımızı haysiyet kuruluna verdik ve haysiyet kurulu da o arkadaşı hem yönetim kurulundan hem de MESAM üyeliğinden ihraç etti. » Kanıt var mı ? Tabii var. Bu olay tespit edilince yönetim kurulu masasında ciddi bir gerilim oldu. Gencebay istifa etti. Bazen kızarsın, isyan edersin sonra konuşulur ertesi gün tekrar devam edersin yönetim kurulu üyeliğine, anlık kızgınlıklar dedik, arkadaşımız döner dedik fakat anında o istifa dilekçesi de sosyal medyaya düştü. Beni genel sekreter aradı ve “Dilekçe sosyal medyaya düştüğüne göre biz suçlu duruma düşeriz. Evrakı yani istifa dilekçesini işleme koyalım” dedi ve böylelikle süreç başladı. Bunların hepsi mide bulandıran şeyler. Gencebay yönetim kurulu başkanıydı daha sonra Arif Sağ geldi. Masada karşıt fikirler oldu ki bu bizce çok doğal çünkü demokratik bir ortamımız var. Herkesin görüşü farklı olabilir ama her zaman bir ortak yol da bulunur. Bu kurumda 13 ay başkanlık yapan sayın Gencebay “İşe yaramaz personel var" dedi "Yönetim kurulu toplantısını kamera ile kayıt altına alalım” dedi. Biz de “O zaman bütün MESAM’ı kayıt altına alalım” dedik. Önemli, özel belgeler hemen sosyal medyaya düşüyor, o zaman bizim görüşmelerimizi kim sağlama alacak? Bu çok ciddi bir konu. O yüzden dikkatli yaklaşıp dikkatli karar vermek lazım. Sayın Gencebay da bu durumdan “MESAM şeffaf değildir” anlamını çıkarttı. Halbuki MESAM hiç bu kadar şeffaf olmamıştır. Gerçekten her şeyimiz açıktır. Her kurumun olduğu gibi MESAM’ın da ticari gizlilikleri vardır. Bir sürü kurumla anlaşma yapıyoruz ve bu tarz bilgilerin dışarı çıkmaması gerekir. Mesela seçim tarihi önce 17-18 Mart’a alındı sonra 24 -25 arasında gitti geldi ve sonunda 17-18’e geri döndük. 30 senedir MESAM’ın genel kurulları hep hafta sonu yapılır çünkü üyelerimizin ciddi bir kısmı Anadolu’dan ve yurt dışından geliyor. Kurulu hafta içine almak demek onları yok saymak demektir. Mesela, MESAM’ın geçmişten gelen genel sekreterlik bütçesinde 9 milyon TL açığı vardı, bunun bir kısmı kur farkından oluşuyordu ama sonuç olarak borç ödendi ve 3 küsür milyon TL de kara geçildi. MESAM madem kötü ellerde yönetiliyor, bunu nasıl yapabildik?» Orhan Gencebay’ın yaşadığı başka sorunlar olmuş muydu? Tabii ki içerde masada bir sorun olduğu belliydi. Hep doğrunun peşinde olduk ama masadan bilgi sızdırılması konusu büyük bir çatlak oluşturdu. Ve o çatlak sonucunda bu noktaya gelindi. Çok belden aşağı vuruldu, çok yalanlar söylendi. » Ne zaman başladı bu bilgi sızdırılma olayı? Yıllardır var. İsim vermeyeyim de evraklar direkt birine gidiyor. Hep aynı kişi. O kişi de sosyal medyadan paylaşıyor. Neticede iki ayrı grup olması çok doğal, insanların genel kurula ayrı listeler yapması çok doğal ama istifa ederken 5’i birden istifa ediyorsa burada bir gariplik var bence. Üyenin birisi zaten ihraç edildi haysiyet kurulu tarafından, bir basın toplantısı yaptılar sanki o üye de istifa ediyormuş gibi gösterildi. Halbuki öncesinde gönderildi, onun istifa etmesi gibi bir şey söz konusu olamaz. » O üye Suat Suna mı? Evet Suat Suna. » Orhan Gencebay’ın istifa dilekçesinin internete sızması bilinçli mi sizce? Neden sızdırılmış olabilir? Onu bilemeyeceğim. O dilekçenin masada gizli kalması gerekiyordu. » İstifa dilekçesini sızdıran tespit edildi mi? Dilekçenin nasıl dışarıya sızdığını evet tespit ettik. Bunu da bizim Celal Ulusu arkadaşımız tespit etti. Ben önce inanmadım. Ciddi söylüyorum, mümkün değil dedim. Sonra bir ses kaydını dinledim ve inanamadım. O arkadaş da gitti sonra. » Recep Ergül , Ahmet Selçuk İlkan, Fuat Güner de istifa etti. Bir grup mu oluşmuştu? Evet, son toplantılarda baya keskin bir durum vardı. Birtakım doğrular var ve o doğruları akıl mantık sahibi bir insan yadsımaz. O doğrunun ya da yanlışın ne olduğunu görür. Ben gördüğüm de tavrımı öbür grupla beraber, Arif Sağ ile bir verdim. Bizim doğrularımız bir. Aslında biz uzunca bir süre hep ortak kararlar aldık, oy birliği ile kararlar aldık. Çok can alıcı konularda Orhan Gencebay da biz de hep aynı şekilde hareket ettik. Niye bu hale geldik? Püf noktası, karşı tarafı zayıflatma niyeti. Genel kurulda bizi zayıflatma niyeti. Bunun belden aşağı vurulmadan yapılması daha hakkaniyetli olurdu. Hep belden aşağı vuruldu. Biz böcek bile arattık yönetim kurulu odasında. Bazı arkadaşlarımız şaibe içinde kaldı. Küfürler edildi. Keşke o arkadaş öyle bir yola girmeseydi de bunların hiçbiri yaşanmasaydı. » İstifa dilekçesinde bahsedilen konulardan biri de “etnik ayrımcılık yapıldığına dair” kuşku yaratacak cümleler idi. Maalesef. O konulara hiç girmeyeyim. Orhan “ben öyle demek istemedim” dedi ama yazdıkları ortada. Okuduysanız görmüşsünüzdür ne demek istediğini. » Gencebay ve Arif Sağ’ın dostluklarının bitişi dışında MESAM gibi bir kurumun yaşadıkları soru işaretleri oluşturdu kamuoyunda değil mi? Bu çok hicap verici bir şey. Utandırıcı bir durum çünkü biz kurum olarak zaten hak ettiğimiz paraları tahsil edemiyoruz, çok büyük kayıplarımız var. Bu kurumun her şeyden önce oraya konsantre olması lazım. Dışarıdan öyle ihraç edilen isimler var bir tanesi geri döndü Faruk Demir. Haysiyet kurulu vasıtasıyla üyelikten neden gönderildiklerini incelemek lazım. Orada her şey apaçık yazılı. Burada evrak gösterecek değilim, evrakları çıkartmam dışarıya. Yasalar neyi emrediyorsa neyi işaret ediyorsa onlar olacak. » İstifa edenler geri döner mi? Tahmin etmiyorum. Keşke dönseler ama döneceklerini zannetmiyorum. Zaten kurula az bir zaman kaldı. Arif ve Orhan 50 yıllık dost. Orhan diyor ki "Arif benim ismimi ağzına almasın”, Arif de öyle diyor. Böyle keskin bir noktaya gelindi. İstifa dilekçesindeki ithamlar çok ağır şeyler. Bunun altını çizerek söylüyorum, belden aşağı vuruldu. Bizim de elimiz armut toplamayacak ve doğruları ortaya koyacağız. Ben hep aklın yolu birdir, derim. 2 tane doğru yoktur 1 tane doğru vardır. Çok üzülüyoruz çünkü bizim için kutsaldır, telif hakları üzerine çalışmak. Omuz omuza çalıştığımız insanlar bunlar. Böyle bir yanılgının içine düşmeleri çok üzücü. O yanılgı da işte söylediğim gibi evrak aktarımı ve bunu kendi lehlerine kullanma çabaları. Biz de bunun farkına varınca, iş bu noktaya geldi. Bu evrak sızdırma işinde Orhan yok onu söyleyeyim. Onunla alakası yok. » “Televizyon kanallarına indirim yapıldı” açıklaması var. Yaptınız mı? Toplu istifa dilekçeleri verildiği zaman hemen Kültür Bakanlığı'nı aradık ve gelin bizi inceleyin, müfettiş gönderin dedik. Şeffalık bizce böyle olur. Geçen hafta 3 müfettiş geldi ve incelemelerini yapıyorlar. Tüm detayların incelenmesini kendimiz istedik. O söylenenlerin altının doldurulması lazım. Hangi kanala ne kadar indirim yapıldı? Ve kim yaptı? Metin Karataş muhasip üye, ben başkan yardımcısıyım. Adamın para ödeyecek durumu yok diye küçük indirimler yapılmıştır ama asıl büyük indirimler ismini söylemeyeceğim bir başkan varken yapılmış. Bizim tarifelerimiz, her şeyimiz belli. Ona ayrı öbürüne ayrı bir durumumuz yok. Hakkımızın peşinde koşuyoruz. Gencebay da koştu, Arif de koştu, ben de koştum, bütün masa koştu. Bazen hiçbir şey alamayacak iken o ufak hakkı, bedeli tahsil etmek önemlidir. Böyle durumlarda sadece indirimler yapılmıştır. Ticari bir yaklaşımdır bu. Buna çok dikkat ederiz. Bunun dışında şahit olduğum keyfi bir indirim kesinlikle olmamıştır. O kadar şaibeli bi iş ki bu iş, prensip olarak bu tarz bir pazarlıkta MESAM'dan 2 kişi bulunur. Özellikle dikkat ederiz buna. Genel sekreter ve yönetim kurulundan biri mutlaka olacak. Sen tek başına gittiğin zaman şaibe altında kalırsın. O yüzden hep iki kişi gider yapar bu işleri. » Genel kurulda neler olacak? Sizin olduğunuz yönetim ne kadar süre daha devam etmeyi hedefliyor? Yönetim kurulu toplantılarımızı yapmaya devam ediyoruz. MESAM'ı genel kurula sağlıklı bir şekilde götürmek için elimizden geleni yapıyoruz. Bu bizim en asli görevimiz. Biz seçilelim ya da seçilmeyelim bunun önemi yok. Demokratik ve üzerine hiçbir şaibenin yapışmayacağı bir genel kurul yapmak zorundayız. 9000'in üstünde üye var toplamda. Devamlı istifalar ve yeni girişler oluyor, devamlı çoğalıyoruz. Oy verme ve seçilme hakkına sahip olan asil üye sayısı ise 900’ün üstünde. İşin kötüsü, millet ağzını açtığı zaman mangalda kül bırakmıyor. MESAM üyesi isen gel şu kongreye ve oy ver. Tuzu kuru olanların çoğu gelmiyor. Gelsinler sahiplensinler. Ben geldim 72 yaşına Arif 74 yaşında. Orhan da 74 yaşında. Bizler daha ne kadar koşturacağız. Mümkün olduğu kadar gençlere, taze kanlara bu işi devretmemiz lazım. Aramızda tepişmekten hala” ben ben ben” diyoruz. Gençlerin yolunu açalım. Her kurumda böyle olmalı. Büyüyünce ne olacaksın?
Ünlü oyuncu Emma Chambers hayatını kaybetti
Ozbi'den Ali İsmail Korkmaz için şarkı: "Haykırır aşk diye!"
Gezi Direnişi'nde 'Asi' isimli şarkıyla da büyük beğeni toplayan başarılı rap sanatçısı Ozbi, Gezi Direnişi'nde faşistler tarafından 19 yaşında darp edilerek katledilen Ali İsmail Korkmaz için bir şarkı yayımladı. "Uyan Ali'm" isimli halk türküsünün nakaratının yer aldığı ve aynı ismi taşıyan şarkının kalan sözleri başarılı vokal ve söz yazma tekniğiyle bilinen Ozbi tarafından yazılırken, müzikte de yine Ozbi'nin imzası var. 24 Şubat gecesi yayımlanan şarkının videosu kısa sürede çok sayıda izlenmeye sahip oldu. Kendi mahallesi Nurtepe Pazar yerinde video ve ses kaydı yapılan bu performans Gülce Duru ile beraber yaptığı Rakılı Live Serisi gibi Uyan Ali’m sonrasında, Rant Hilafeti isimli şarkısının da çıkacağı bir canlı performans serisi olacak. Video çekimlerini Tugay Yıldırım ile birlikte tamamlayan Ozbi’ye, Elektrik Gitar’da Cihan Tanrıverdi, Akustik Gitar’da Veysel Çolak, Bas’da Olcay Bozkurt eşlik ediyor. Bütün Sound’un Ozbi tarafından bilgisayar üzerinde dizayn edildiği bu performans ve diğerleri /ozbimusic Youtube kanalında ve dijital platformlarda yerini aldı.  Chinese Man, 3 Mart’ta İstanbul’da: Müzikle dünyayı değiştirebiliriz
BURAK ABATAY @abatayburak Bağımsız hip hop kolektifi Chinese Man oluşumu, 3 Mart akşamında Babylon’da sahne alacak. Reggae, funk ve old school hip hop’ı turntable şovları ve sıra dışı videolarıyla sahne performansına dönüştüren Fransız müzik grubu Chinese Man ile BirGün için konuştuk. »Bu sizin İstanbul’daki ilk sahneniz olmayacak. Önceki konserleriniz nasıl geçti? Evet, İstanbul’da daha önce de konserlerimiz olmuştu ve verdiğimiz iki konser de muhteşemdi! İlk geldiğimizde neyle karşılacağımızı hiç bilmiyorduk ama epeyce dinleyici vardı ve çok havalı bir konser olmuştu. Türkler parti yapmayı seviyor! »“I’ve Got That Tune” şarkısından sonra sizin için çok fazla şey yolunda gitti. Geçen yıllar size neler hissettirdi? Dünyanın dört bir yanından insanların müziğimizi beğenmesi ve 10 yılı aşkın bir süredir bizi takip ettiğini bilmek harika bir duygu. İhtiyacımız olan enerjiyi ve ilhamı da burada buluyoruz. Yapabildiğimiz kadar da sürdüreceğiz bunu. »Müzik türlerine yakıştırılmış mesajlar her zaman kendini öne çıkarmıştır. Sözgelimi rock müzik barışı ifade ediyorsa, rap ya da punk da isyanı temsil edebiliyor. Trip-hop’ın böyle bir mesajı var mı? Bu soruyu cevaplamak zor çünkü trip-hop olarak adlandırdığımız tarz çok geniş bir müzik türü... Biz, anlattığımız hikâyede ise müziğimizle, adımızla özgürlük ve dayanışmayı vurgulamaya çalışıyoruz. Bildiğimiz bir şey daha var ki, o da, bu değerleri trip-hop yapan diğer isimlerle de paylaşmamız. »Son albümünüz Shikantaza’nın isminin arkasındaki hikâyeyi merak ediyorum... Bu albümle beraber fikrimiz, müziğimizde, söz ve beste yazma süreçlerinde ve yöntemlerimizde bir değişiklik olmaksızın nasıl bir evrim yaratabileceğimiz üzerineydi. İçimizden bazıları Zen felsefesiyle ilgileniyordu ve bununla beraber Shikantaza ismini keşfettik. Oluşturulan sound da, isim de gayet hoş oldu. »Zen sizi nasıl etkiledi ki? Zen felsefesi çok fazla parça halinde bulunan bir bütün. Ama şunu söylemek gerçekten mümkün, isteriz ki yaptığımız işleri devamlı geliştirelim ve kariyerimizi de sakin sakin, hassasiyetlerimizle oluşturalım. Şimdiki zamanın tadını çıkarmayı seviyoruz. Zen’in bizlere sundukları ile aklımızda olanlar çok iyi eşleşiyor. »Doğu’dan aldığınız ilham sadece bir zevk meselesi mi? Yoksa bilinçli olarak üretilen bir sentez mi? Bu esas olarak bir zevk meselesi ve doğunun estetiği, kültürü ve yaşam biçimi bizde fazlasıyla ilgi uyandırıyor.  »Türk müziği hakkında ne düşünüyorsunuz? Uzman değiliz ama Selda Bağcan, Selim Sesler veya Erkan Oğur gibi birçok Türk sanatçısını seviyoruz. Dürüst olmak gerekirse hip hop sahnesinde neler olup bittiğini bilmiyoruz ama Ceza’nın yaptıklarını seviyoruz. Şarkı sözleri bizim için fazlasıyla karışık olsa bile. Ancak yine de keşfedeceğimiz daha çok şey var. »Down adlı şarkınızda Moğollar’ın Haliç’te Gün Batışı sample’ını da kullandınız... Fransa’da bir plak dükkânında plaklara bakınıyorduk. Orada denk geldik bu şarkıya. Ve çok da sevdik. Hayranlarımıza biraz Türk müziği sunmanın havalı bir şey olacağını düşündük. İyi de oldu. »“Shikantaza” albümünde çok fazla düet var. Çalışacağınız kimseleri nasıl tercih ediyorsunuz? Yalnızca gerçekten sevdiğimiz ve bizimle çalışmak için motive olan müzisyenlerle çalışıyoruz. İnsan faktörü de çok önemli, işbirliği yaptığımız insanlarla iyi bir ilişkiye ihtiyacımız var. Bir şarkıyı dinlemeye başlıyoruz ve şarkının eşlik edecek birine ihtiyaç duyup duymadığını hissetmeye çalışıyoruz. Ardından doğrudan sanatçılarla iletişim kurmaya ve şarkıyı hissedip hissetmediklerini ve bizimle bir şeyler yapmak isteyip istemediklerini soruyoruz. Aslında gerçekten oldukça basit bir süreç, bazen işe yarıyor. Bazen de yaramıyor! »Mottonuz, “Müzik yap, savaşma!” Gerçekten müziğin hayatta bir şeyleri değiştirebileceğini düşünüyor musunuz? Belki müzik kendi başına bir şeyleri değiştiremez. Ama birey olarak müzisyenler bir şeyleri değiştirmeye yardımcı olabilirler. Tüm dünyayı dolaşmak ve farklı ülkelerden ve kültürlerden çok sayıda insanla tanışmak için bir şansa sahibiz. Yapabileceğimiz şey, farklı insanlar arasında köprüler kurarak farklılıkların kötü bir şey olmadığını, aslında çok güçlü bir özelliğimiz olduğunu anlatabiliriz. Farklılıklarımızla hep birlikte olumlu ve güzel şeyler yaratabileceğimizi insanlara gösterebiliriz. Evet, belki bu çok küçük bir şey. Ama yine de bir ‘şey’, değil mi ? »Türk dinleyiciyi konserde neler bekliyor? Sahnede yeni konuklar, yeni parçalar, yeni videolar vs. ile bu yıl yeni bir gösteri sunacağız. Daha önce bizi dinlemiş ve izlemiş hayranlarımız gerçekten yeni ve farklı bir şeyler görecekler. Emrah'tan zamane tarifesi: Yurtdışı konseri için 30 Bitcoin
Dokuz yıl önce çalınan Degas tablosu otobüste bulundu
Emel Sayın hastaneye kaldırıldı
Ayşen Gruda: '8 bin 500 flörtüm olmuştur'
Tiyatro ve sinema emektarı Ayşen Gruda, yeni oyunu Entrika Kuntrika’yı, beğendiği kadın oyuncuları ve hayatına dair merak edilenleri anlattı. Posta gazetesine konuşan Gruda, "Yeni nesilden bulunduğunuz yere aday gördüğünüz biri var mı?" sorusuna şöyle yanıt verdi; "Canavar gibi gençler geliyor. Gupse Özay’ı beğeniyorum. Gülse Birsel yazar olarak komedinin aritmetiğini çözmüş bir kadın. Ki en zorudur bu. Ama kimse kimsenin yerini doldurmak üzere değil, kendisi olarak var olma yolunda ilerlemeli. Veliaht, kral, kraliçe... Nefret ederim bu tabirlerden. Dünyanın başına ne geliyorsa onlardan geliyor zaten." İDAMA KARŞIYIM Ayşen Gruda, sürekli artan cinsel taciz olaylarına ilişkin ise "Ben idama karşıyım. Ama bu haberleri okuyunca çıldırıyorum. Yetişkin iki insan arasında bir takım hisler gelişir ve karşılıklı rızalarıyla birlikte olurlar. Hayvanlarda bile bu böyle. Ben doğayı müthiş gözlemlerim." dedi. Gruda, "Ama onların bile bir birleşme yaşı var. Koca koca adamlar kendi çocuklarına... Ayıp. İşte bu çok büyük bir günah! Çok ağır cezalara tabii olmalılar.Sosyal medyayı hiç sosyal görmüyorum. Yani hayatında yüzünü görmediğin insanları bir şeyin poposuna sokup çıkarmak sosyal olmak değildir. Kullanmıyorum. Hiç de merak sarmadım. Şu kadarını söyleyeyim. Ben telefonda Ayşe’yi arayacaksam, Ayşe’nin üstüne gelip tuşa basmam. Ezberimdedir. Numarayı yazar öyle ararım." ifadelerini kullandı. Gruda, vasiyeti olmadığını söyleyerek "Onlar bilir beni nasıl gömeceklerini. O gün gelene kadar da benden sevgi ve ilgilerini esirgemeyeceklerini hissediyorum" dedi. BIRAKIN ŞU ÇOCUKLARIN YAKASINI, RAHAT RAHAT FLÖRT EDEBİLSİNLER Gruda "Neden bir daha evlenmediniz?" sorusuna da şöyle yanıt verdi: "Çünkü kızım Elvan’ın babası (Yılmaz Gruda) gibi bir tane daha adam çıkmadı karşıma. Sırf evlenmiş olmak için evlenilir mi? Sen birey olarak var olamazsan, sürü nereye çekerse oraya gidersin. Bence kadınlarımızın bir özeleştiri yapması gerekiyor. Niye bu baskıya izin veriyorlar?“Kadına çapkınlık yakışmaz” diyen kadınlar da var... Valla çok güzel bir şey. Herkese tavsiye ederim. Çapkın olsunlar. Özellikle anne babalara bu lafım. Bırakın şu çocukların yakasını. Hem kız çocukları hem erkek çocukları rahat rahat flört edebilsinler. Ne güzel bir şey. Flört ede ede doğruyu bulacak çocuklar. Ve lütfen erkek anneleri de oğullarına, “Sen erkek adamsın. Erkekler ağlamaz” deme işini bitirsinler. Bu saatten sonra flört edersem torunum üzülür. Geçenlerde, “Evleniyorum” diye şaka yapayım dedim. Duvara zor yaslandı evladım, bayılıyordu. Ama geçmişte 8 bin 500 flörtüm olmuştur herhalde." Heykel sanatçısı Ali Teoman Germaner yaşamını yitirdi
Aziz Nesin Emek Ödülü’ne değer görülen Menderes Samancılar: Sanatı politikadan ayıramazsınız
ÖZGÜR CEREN CAN Bu yıl 29’uncusu düzenlenecek Ankara Uluslararası Film Festivali, 19-29 Nisan tarihleri arasında gerçekleşecek. Ankara Uluslararası Film Festivalinde “Aziz Nesin Emek Ödülü” Menderes Samancılar’a verilecek. Ödül töreni 19 Nisan’da MEB Şûra salonunda gerçekleştirilecek açılış töreninde takdim edilecek. BirGün’e konuşan Samancılar, “Aziz Nesin Emek Ödülü’nün bana verilmesi beni çok duygulandıran, hüzünlendiren ve başka bir coşkuya sürükleyen bir karar” dedi. »Dolu dolu bir yaşam öykünüz var. Anadolu’nun sizde bıraktığı en derin iz nedir? Anadolu bizi mayasında insan ve toprak olan hamuruyla etkiledi. İnsan ve toprağın birleştiği yerde umut, bereket, emek var. Emek ve toprak deyince aklıma Orhan Kemal, Yaşar Kemal, Aşık Veysel gelir… Anadolu’nun bende bıraktığı en derin iz Aşık Veysel’dir. Fotoğraf: Ozan Gürbüz Sinemada devrimci mücadeleyi öğrendik »Yeşilçam’dan bahsedelim mi biraz? Yeşilçam sizin okulunuz oldu diyebilir miyiz? Bir sığırcık kuşu gibi gökten düştüm Yeşilçam’a. Bir kuşun hangi yuvaya düşeceği de çok önemli. Kedilerin önüne de düşebilirsin. Nitekim düştüm de ama şanslı ve uyanıktım. Bana uçmayı öğretecek kargaların yanına sığınmayı becerdim. İhsan Yüce, Tuncel Kurtiz, Süreya Duru, Kadir Savun, Vedat Türkali… Saymakla bitmez. Ben Yeşilçam’a fabrikadan geldim; işçi ve emekçiydim. Fakat sömürülmeyi de emek mücadelesini de asıl Yeşilçam’da öğrendim. Sinemada devrimci mücadeleyi öğrendik. Ama kime karşı? Yine kendi arkadaşlarımıza karşı mücadele etmek zorunda kaldık. Biz Çağdaş Sinema Oyuncuları Derneği’ni kurduğumuzda pek çok sinema yapımcısından veto da yedik. Oysa biz sadece emeğimizin karşılığını almanın ve özgürce sanat yapabilmenin mücadelesini veriyorduk. Arkadaşlarımızla mücadele etmiyorduk biz onlarla kol kola girmeyi deniyorduk. »Fransa, İtalya, Irak, İran, Almanya ve Amerika gibi ülkelerin sinemalarında farklı filmlerle iz bıraktınız. Nasıl bir deneyim sanatçı için uluslararası yapımlar? Yabancılarla çalışmak insana başka derinlikler açıyor. Ama ne yaparsan yap kendi ülkenin sineması kadar seni derinden etkileyen bir şey olmaz. Çünkü önce kendi memleketimin hikayesini anlatmak anlamlı benim için. Memleketin problemi olan hikayeleri… Acıyı hissedemiyorsan oyunculuktan da nasibini alamıyorsun yapımcılıktan da yönetmenlikten de. Avrupa sinemasının temel insan haklarına ve özgürlüklere bakışı farklı. Bizde her zaman sansür var. Sanatçıların özgür olmadığı ülkede biz özgürlükten bahsedemeyiz. Sanatın üstünde sansür yoksa o ülkenin geleceği vardır.  Sinema her şeyin üstündedir diyorsun. Sonra bir oyun dünyayı değiştirebiliyor. Bazen öyle tehlikeli bulunuyor ki siyasal iktidarlar tiyatro oyunlarını, filmleri yasaklıyor. »Bugüne kadar çok sayıda ve değerli ödüller aldınız, sanatçı için ödüllerin nasıl bir etkisi oluyor? Sanatçının ödül alması ağacın budanması gibidir, yeniden yeşerir. Yeni dallar, yeni yapraklar yeni çiçekler açar. Burada asıl mesele sana bir ödül verildiği zaman ona layık olabilmek. Ödül sorumluluktur. Eline alıp sahneden aşağı inmekle bitmez, omuzuna koca bir yük alıyorsun aslında. Yaşadığın toplumdan sorumlu ve insanlığa layık olmak zorundasın. »Bu yıl 29. Ankara Uluslararası Film Festivali komitesince “Aziz Nesin Emek Ödülü”ne değer bulundunuz. Bu ödülün bir kültür sanat emekçisi olarak sizin için anlamı nedir? “Aziz Nesin Emek Ödülü”nün bana verilmesi beni çok duygulandıran, hüzünlendiren ve başka bir coşkuya sürükleyen bir karar. Aziz Nesin gibi bir usta… Sevdiğim, aydınlatıcı bir yazarımızdı. Tanıdım da kendisini şanslıyım. Aydınlanma meşalesini yakmış, halkın da görmesini istemiş o meşaleyi. Aydınlanmak sizin elinizde, karanlık da burada aydınlık da burada demiş. Gerçeğiniz bu, gerçeğinizi fark edin demiş. Aziz Hocamın adına bir ödül almak beni son derece mutlu etti. Üstümüze düşen, bu ödüle ve hocamın bıraktığı değerlere layık olmak.  »Sanat ve politika ilişkisi hakkında ne düşünüyorsunuz? Sanatçı bu ilişkinin neresinde? Sanatı politikadan ayıramazsın. Memlekette kötü giden şeyler yükseldikçe sanat da tırmanır, engel olamazsın. Her şey sütliman giderken de sanat eleştirir. Yapıcıdır, onarıcıdır ve yol göstericidir. Sanatasırtını dönen iktidarlar ne kendilerinin ne de halkın hayallerini asla gerçekleştiremezler. Özetle; güneşle ilgili hayalleri olmayanın, aydınlık geleceği de olmaz. »Festival filmlerine baktığımızda yoğun bir politik içerik görüyoruz. Adeta düzenle hesaplaşma alanı olmuyor mu festivaller? Aslında festivaller hesaplaşma alanı değil, toplumun ve sanatçıların soluk aldığı alanlar. Nefesini tutarsın tutarsın bir festivalde dışarı verebilirsin. Mesela Antalya Uluslararası Film Festivalinde ulusal yarışmayı kaldırarak toplumun oradan aldığı soluğu kestiler. Ülke sinemasını yok saydılar. Bizim festivalimizi ve sinemamızı yok sayanlarla bizim hiçbir zaman işimiz olmaz. Behlül Dal’ın kemikleri sızlamıştır. Nur içinde yatsın sevgili hocamız. »Her dönemde sanat hafıza tetikleme, zihin açma ve duygusal iletkenlik gibi işlevler yüklenmiştir ama sanki günümüzde ve özellikle kendi coğrafyamızda toplumsal sorumluklar politika alanından sanata devredildi. Ortadoğu sineması ve Türkiye sineması bu noktada nerde sizce? Sanat tabii ki topluma görmediğini ve görmek istediğini gösterebilir. Toplum kendi gerçeğini sırları dökülmüş bir aynanın sisli derinliklerinde bulabilir. Doğal olarak da bu durum kimi iktidarların asla işine gelmez. Ortadoğu geçmişten günümüze kadar bitmeyen savaşların odak noktası olmuş ve bugün de bu savaşlar aynı hızla devam etmekte. Savaş yalnızca sanatsal olanakları değil tüm kültürel mirası da yerle bir ediyor. Bugün sanata olan ihtiyacımız kadar barışa ve kardeşliğe de ihtiyacımız var. Ortadoğu sinemasına gelince, benim için her zaman birinci sırayı İran Sineması almıştır. Türkiye ve İran sinemasını yana yana koyduğumuzda, ikisinin benzer değerler taşıdığını görebiliriz. Çünkü temelinde acılarımız, kardeşliklerimiz ve ayrılıklarımız her zaman ortak olmuştur. Irak ve Afgan sineması için de böyledir.  »Tiyatronun farklı bir konumu var mı peki bu bağlamda? Tiyatro insanların birbiriyle yüzleşmesidir. Gerçekleri insanların gözüne baka baka yüzüne söylemektir. O nedenle tiyatro her zaman sinemadan bir karış öndedir diyorum. Fakat sonra bir film çıkıyor karşımıza… Sinema her şeyin üstündedir diyorsun. Sonra bir oyun dünyayı değiştirebiliyor. Bazen öyle tehlikeli bulunuyor ki siyasal iktidarlar tiyatro oyunlarını, filmleri yasaklıyor. Oysa sinemanın, sanatın ve basının özgür olmadığı yerde insanlar da özgür olamaz. »Sabahattin Ali’nin “Kürk Mantolu Madonna” adlı romanı ilk defa sahneye uyarlandı Engin Alkan rejisiyle. Oyunda “Raif Efendi” karakteriyle izleyicilerinizle ikinci kez sahnede buluşuyorsunuz. Tiyatroda izleyiciyle doğrudan ve yoğun bir temas kurmak nasıl hissettiriyor? Sinema ile kıyaslıyor musunuz? Tiyatro oyunculuğu çok başka bir alan. Ben sinemacıyım ve alaylı bir sinemacıyım. Sinemayı da çok teknik olarak kavramış değilim. Zaten sinema oyunculuğunu öğrenene kadar anam ağlamış. Bu ikinci tiyatro deneyimim. Daha önce Selvi Boylum Al Yazmalım vardı orada Barış Erdenk Hocanın ısrarı ile tamam dedim. Tiyatroda başarılı olacağımı da düşünmüyordum. Hala da düşünmüyorum. Sinemada hatanı görüp daha sonrası için ders çıkarabilirsin ama tiyatroda oynuyorum ama kendimi göremiyorum en büyük uhdem bu. Tiyatro çok emek isteyen, çok meşakkatli, gerçek bir mücadele alanı. Gönül verenlerin yapacağı iş. Tamam ben de tiyatroya gizli sevdalılardan biriyim ama seyirci olmak daha güzel. Sabahattin Ali’nin “Kürk Mantolu Madonna” eseri toplumu derinden etkilemiş bir eser. Beni de derinden etkiliyor. Oyun oturdukça öyle bir içselleştirdim ki Sabahattin Ali’nin ruhunu damarlarımda hissetmeye başladım. Kurduğum cümleler bile değişiyor. Yine şanslıyız, Sabahattin Ali gibi bir ustanın yaşamış olduğu topraklarda yaşamak bile bizim için bir onurdur. Kendi masalını kuracak kızlar
‘Kadın masal kahramanı’ dendiğinde akla gelen isimler daima toplumsal cinsiyet kurumunun pekiştirme aracı olmuştur. Halk masallarında kadın eğer erkeğin üretimden ya da maceradan dönmesini bekleyen ev canlısı değilse ya kurtarılması gereken aciz rehinedir ya da erkekten erkeğe/babadan oğula sunulan bir ödüldür -imkansız görevi yerine getiren kahramanı kızıyla evlendiren padişahlar... Grimm Kardeşler ve Andersen gibi profesyonel masal anlatıcılarının yapıtlarında tanıdığımız Kırmızı Başlıklı Kız, Pamuk Prenses, Külkedisi, Rapunzel, Uyuyan Güzel gibi karakterlerin her biri erkek-egemen toplumun kadına biçtiği rolleri yeniden üretir: Bir ucunu dış dünyadan ve erkeklerden uzak durarak beyaz atlı talibini bekleyen, bu sırada evi temizleyip yemek yapan, çamaşır yıkayan, dikiş diken genç kadınların, diğer ucunu ise cadılar, kötü kraliçeler, zalim üvey annelerin oluşturduğu bu hastalıklı dünyada erkekler bilge, hakem, koruyucu, kurtarıcı, üretici güç ve çoğunlukla kendilerini kadınlar yüzünden tehlikenin ortasında bulan masumlar olarak sunulur. Bunun başlıca nedeni bu masalları yazan ve anlatanların çoğunun erkek olmasıdır elbette; söz, sahibine göre biçimlenir. Bugün artık kadınlar bilimsel ve sanatsal ürün verirken Bronte Kardeşler -Charlotte, Emily ve Anne- gibi yazıp çizdiklerinin kabul görebilmesi için erkek ismi kullanmak zorunda kalmıyor ama onun dışında çoğu şey aynı; üretim biçimleri değişiyor, toplumsal dinamikler dönüşüyor ama anlatıların şekillendirdiği toplumsal cinsiyet kurumu gücünden bir şey kaybetmiyor. Neyse ki sesini duyurmayı başaran kadın anlatıcılar da var. 2014 tarihli A Girl Walks Home Alone at Night/Gece Yarısı Sokakta Tek Başına Bir Kız adlı etkileyici filmin İran kökenli yönetmeni Ana Lily Amirpour’un 2016’da yaptığı The Bad Batch/Yemekle Oynanmaz’da kadının belirleyici, dönüştürücü ve üretici güçlerinin potansiyelini görebiliyoruz. Birleşik Devletler’in artık olmadığı kıyamet sonrası (post-apokaliptik) bir Amerika’da, çölün ortasında bir yalancı vaha görüyoruz; ‘dream’ (rüya) adlı uyuşturucuyla insanları sürüleştirirken kendisine genç kızlardan ve bulabilirse kız çocuklarından harem kuran bir peygamberin yönettiği Comfort (Rahatlık) adlı bir sahte cennet. Ya yüksek duvarlarla örülü bu sahte cennette peygamberin kurallarına göre yaşayacaksınız ya da çöldeki yamyam kabilelerin gıdası olacaksınız. Önce iktidar tarafından ‘kötü’ olarak damgalanıp çöle atılan, sonra bir kolu ve bacağı yamyamlar tarafından kesilip yenen Arlen adlı genç kadın, Peygamber’in hareminden küçük bir kızı da alıp kaçarak Comfort’ın sunduğu görece huzuru ve aldatıcı rüyaları reddedip çölde yeni bir hayatın olanakları için savaşıyor. Amirpour çok fazla sembol kullanmanın anlamı belirsizleştirip anlatıyı kolayca yolundan çıkarması riskini göze alarak, en zor şartlarda bile kendini erkekle eşit koşullarda var edebilme olanaklarının peşinde koşan bir kadın kahraman masalı anlatıyor. ‘Kadın’, ‘çöl’, ‘peygamber’, ‘yamyamlık’ gibi kavramları bir araya getiren bu ilginç filmi, ben bu yazıyı yazarken Nijeryalı İslamcı terör örgütü Boko Haram’ın kaçırdığı duyurulan 94 kız öğrenciye, bu erkeklerin onlardan niçin bu kadar çekindiğini, kadının yaratıcı potansiyelinin neden böyle büyük bir korku yarattığını anlayıp tartışabilmek için bir başlangıç noktası olarak izletebilmeyi çok isterdim. Bu dünyayı ancak kendi varoluş koşullarını kendisi belirleyen kadınlar ve bu güce saygı duyup onunla iş bölümüne giden erkekler dönüştürebilecek. Taliban ve Boko Haram gibi yıkıcı erkek topluluklarının anlamadığı şey şu: Sakatlamaya, ruhunu yemeye çalıştıkları bu kızlar sahip oldukları gücü okul çantalarında değil içlerinde taşıyor. Bu güce sahip çıktıkları müddetçe bu kızlar sadece kendi masallarını kurmakla kalmayacaklar, yamyamların yok oluş hikâyelerini de onlar yazacak. Beni Adınla Çağır: Narsisist âşıklar
“Beni Adınla Çağır” (BAÇ) bir aşk filmi ama adından başlayarak karakterlerin asıl aşklarının kendilerine yönelik olduğunu ilan eden bir film. Bilirsiniz, bizde anneler (daha az olmakla birlikte babalar, teyzeler, halalar, amcalar, dayılar da...) çocuklarını kendi adlarıyla çağırırlar. Yani çocuklarına “kızım” ya da “oğlum” diyeceklerine “anneciğim” derler. Benim bu tuhaf ama son derece yaygın olan duruma yorumum, annelerin “anneciğim” diyerek, çocuklarına olan sevgilerini ifade etmekten çok, kendilerinin ne kadar çok sevilesi varlıklar olduklarını ilan ettikleri şeklinde. “Ne sevilesi, cici bir anneyim ben!” ya da “kızım, oğlum beni ne kadar çok seviyor!” diyesiler. BAÇ’ın kahramanları da bu yolu seçiyorlar. Oliver, Elio’ya Oliver; Elio, Oliver’e Elio diyor. Filmin adı burdan geliyor. Kendilerine olan aşklarını, diğerinin ağzına yakıştırıyorlar. Filmin geçtiği zaman ve mekan belli: 1983, İtalya, çoğunlukla Perlmanların yazlık, bahçeli evi. Fakat 6 haftalarına şahit olacağımız aile hem her yere ait hem de hiçbir yere ait değil. Aile içinde İtalyanca, Fransızca, İngilizce değişimli olarak kullanılıyor, bir ara anne Almanca’dan diğer aile üyelerine tercüme de yapıyor. Etnik olarak son derece karışık bir aile olan Perlmanların dini öyle karışık değil, aile Yahudi. Perlmanların oturduğu taş ev sanki Romalılardan kalma (duvarda silik freskler gözüme çarptı bir sahnede). İçinde yüzdükleri küçük havuz kesinlikle tarihi bir yapı. Perlmanlar zenginler, daimi hizmetçileri ve bahçıvanları var. Bahçelerinde şeftali, kayısı gibi meyva ağaçları bulunuyor. Aile sanki belirli bir mekân ve zamanda yaşamıyor gibi ama... Onlar, sadece bilim, sanat ve hazdan oluşan bir dünyanın insanları. Resim, heykel, şiir, roman, mitoloji, felsefe, dilbilim, tarih ve müzik dışında bir şey ilgi alanlarında değil. Tabii bir de aşk, erotizm ve ağız tadı var. Politikayı, tipik bir şekilde geveze İtalyan bir çift olan misafirleri ve mutfakta çalışanlar konuşuyor. Perlmanlar için politika İtalyan folklorunun bir parçası sanki, yaşlı bir teyzenin evinin dış duvarında asılı duran Benito Mussolini resmi gibi. İtalyanın faşist geçmişiyle yüzleşmemesinin bir simgesi değil o resim. O yüzleşmemenin devamı, “İtalya işte” deyip geçilen, sorun edilmeyen bir şey. Perlmanlar zamanın dışında yaşıyorlar. Baba Perlman bir profesör. Oğul Elio (Timothée Chalamet) henüz lise öğrencisi. Profesör her yaz bir araştırmacıyı yazlık evlerine davet ediyor. 83 yazının misafiri Oliver (Armie Hammer) adlı Amerikalı, yakışıklı biri oluyor. Oliver, hemen kasabanın genç kızlarının ilgi odağına yerleşiyor. Oliver genç kızlardan biriyle öpüşürken, bir yandan da Elio’ya sinyaller gönderiyor. Oliver ve Elio, o kadar narsisistler ki, başka genç kızları tamamen birbirlerini kıskandırma oyunlarında piyon olarak kullanmaktan çekinmiyorlar. Kullandıktan sonra da o kızları unutuveriyorlar. Ama, bu “cennetsi” dünyada çatışma diye bir şey neredeyse yok. Kızlar anlayışla karşılıyorlar her şeyi. Oliver’in öpüştüğü kız, sahneden çekiliveriyor zaten, finalde ortaya çıkmak üzere... Elio’nun sevgilisi, öpüşmenin çok ötesine geçen bir ilişki yaşamış olsalar da, Elio’nun bencilliğine sadece saygı duyacak. Oliver’in, Amerika’daki 3 yıllık uzatmalı sevgilisinin tabii ki evleneceği adamın özelliklerinden haberi olmayacak. Bir eşcinselle evlendiğini bilemeyecek ama Oliver yine de hep haklı olacak. Eşcinselliğinin kabulu için mücadele etmek yerine, ikiyüzlü bir yaşam sürmesi hoşgörülecek çünkü suçlu sadece “Oliver’in eşcinselliği aşağılayan anne ve babası (ve de toplum)”. Mücadeleden kaçan Oliver’in hiç sorumluluğu yok! İki âşık arasındaki yaş farkı rahatsız edici olsa da yönetmen Luca Guadagnino bunu hissettirmemek, eşitler arasında geçen bir ilişki gibi algılatmak için elinden geleni yapıyor. Eşlerden ikisinin de canı yanmıyor sonuçta, bu durumda kimseye bir laf etmek düşmez belki de. Fakat 30’lu yaşlardaki, muhtemelen post-doc yani doktora sonrası kitabını yazan bir araştırma görevlisinin, 17 yaşındaki bir lise öğrencisiyle, kız ya da erkek fark etmez, aşk yaşaması durumunda, ben o adamda çok tuhaf ve güvenilmez bir şey olduğunu düşünürüm. Timothée Chalamet’nin çelimsiz vücuduyla, Armie Hammer’ın gelişmiş erkek vücudu arasında o kadar büyük fark var ki, biraz irkilmemek zor. Biri yetişkin bir erkek, diğeri yeni yetme, nihayetinde bir çocuk vücuduna sahip. Bir yandan 18 yaşından küçük kızların evlendirilmesine karşı çıkarken, bir yandan da bu aşkta yüce bir şeyler bulanlar kendilerini sorgulamalılar. Bir de baş narsisist baba Perlman var tabii ki. Babanın filmdeki son konuşması da ilk konuşması kadar tuhaf. Baba, misafirlerine tuzaklı kültür soruları sorarak, onların saygınlığını değerlendiren sığ bir entelektüel. Heidegger üzerine anlaşılmaz zırvalar yazarak tatmin olan ve kendi sığ çevresinde saygınlığını sürdüren biri. Baba Perlman, oğlu Elio’nun Oliver’la ilişkisine büyük saygı duyuyor gibi ama daha çok kendi yaşayamadığı bir aşka yanıyor, konuyu derhal kendisine getiriyor. Ama baba Perlman’ın aslında ne kadar çevresindekilerin farkında olmadığını gösteren başka bir şey var: Karısının, Elio’nun Oliver’le ilişkisinden haberdar olmadığını düşünüyor ve bu da onun tam bir hödük olduğunu gösteriyor. Oysa oğlunun aşkını ilk anlayan anne ve ikiliyi bir araya getirmeye çalışan da o. İnsanın, bunlar nasıl bir çift diye sorası geliyor. Evlerinde olan biteni birbirleriyle hiç mi konuşmuyorlar? Anna ya da babanın, tam hatırlamıyorum şimdi, bir ara Oliver’in “utangaç” olduğuna dair bir gözlemde bulunması da çok tuhaf. Oysa Oliver’in, köye geldiğinin ikinci gününde herkesle selamlaşmaya başladığını ve bara girip köylülerle kağıt oynadığını görüyoruz. Hoş, Oliver’in halkla bu ilişkilerinin devamı hiç gelmiyor. Çünkü sonra Oliver’in ilgisi sekse yöneliyor ve hayatında ihtiyarlara kalmıyor. Kendilerinden başka her şeye duyarsızlar filmin kahramanları. Bilgiye tapan ama bilgiyi bir şeyin hizmetine sokmayan cinsten sığ entelektüeller. Bu aileyle ilişkilenemedim hiç. Çok ayrıcalıklılar ve çok kopuklar hayattan. Bu aşkla da ilişkilenemedim. Bu filme tapan film eleştirmenleriyle de... Hayır, film ele aldığı çevreye eleştirel bir mesafeden baksa sorun görmeyeceğim. Ama yönetmenin o mesafesi yok. Aksine, yönetmenin bu çevreye ve bu eşitsiz aşka âşık olduğu izlenimi oluştu bende. Sonuçta içinde çatışma ve çelişki olmayan, zaman zaman sıkan vasat bir film BAÇ. Ünlü oyuncu Alper Kul'dan Hasan Şaş itirafı
FOX TV dizisinde teknik ekip iş durdurdu
Tüzünataç, NTV skandalından sonra ilk kez konuştu
 NTV'nin hakkında skandal bir paylaşım yaptığı oyuncu Berrak Tüzünataç sessizliğini bozdu.  DW Türkçe'ye konuşan Berrak Tüzünataç, hem NTV'nin özrünü hem de paylaştığı tepki mesajına aldığı desteği şaşkınlıkla karşıladığını söyledi. Tüzünataç, verilen tepkileri ve yayınlanan özrü aynı zamanda umut verici de bularak şunları söyledi: "Artık kamuoyu vicdanında bu olayların ters etki yaptığını görmek beni çok mutlu etti ve bu kadar ses getirdiğini görünce tüylerim diken diken oldu! Normalde değil özür dilemek, düzeltme bile yapılmıyor. Özür için teşekkür ediyorum. Bu özrün örnek ve nazik bir diyalog için başlangıç olmasını istiyorum.” "MEDYA LAFA GELDİĞİNDE..." Berrak Tüzünataç, medyanın kadına yönelik şiddete ön ayak olabilecek veya kadınları hedef haline getirebilecek söylemlere karşı durması gerektiğini belirtti. Tüzünataç, sanatçıların "rol model” olması gerektiği konusunda bir beklenti olduğunu, fakat medyanın sanatçılara yüklenenden daha büyük bir sorumluluğu olduğuna dikkat çekerek "Medya lafa geldiğinde kadına şiddete, tecavüze, tacize karşı. Eğer samimi iseler önce kendi üstlerine düşeni yapmalılar. Seçtikleri her kelimenin toplum üzerindeki etkisinin sorumluluğunu taşımalılar” diye konuştu. *** NE OLMUŞTU? NTV'nin Twitter hesabından paylaştığı "Berrak Tüzünataç'ın davetkâr beyaz stili” mesajı üzerine sosyal medyada tepki oluşmuştu. Oyuncu Berrak Tüzünataç, NTV'nin paylaştığı mesaja, "Basınımızda böyle bir üslup oldukça başka bir tacizciye ihtiyacımız yok. Üslupla ilgili uyaran her cevap için teşekkürler, iyi ki varsınız” yanıtını vermişti. Tüzünataç'ın mesajı üzerine NTV, attığı mesajı silerek, "Bugün Vogue Türkiye ve NTV Yaşam sosyal medya hesaplarından yayınlanan Berrak Tüzünataç'ın stili ile ilgili moda amaçlı haberimizin başlığında ifade yanlışlığı olmuştur. Bu yanlış anlaşılmadan ötürü kendisinden özür dileriz” açıklamasını paylaşmıştı. Kadir İnanır ameliyat olacak
Marmara Ereğlisi Belediye Başkanı: Yapılan eleştirilerden mutlu oluyoruz
Marmara Ereğlisi Belediye Başkanı İbrahim Uyan, yeni yaptırdıkları ve sosyal medya üzerinde tartışılan belediye binasının ilçenin tarihi dokusunu ön plana çıkaracağını belirterek, "İlçemizin barındırdığı tarihi alanlar varken biz buraya çok modern bir bina yapsaydık, o zaman hiç uyumlu olmayacaktı. Daha çok eleştiri alabilirdik" dedi. Marmara Ereğlisi Belediyesi, 2015 yılında yeni bir hizmet binası yapımına başladı. Kaba inşaatı tamamlanan bina, özellikle sosyal medya üzerinden tartışılmaya başlandı. Belediye Başkanı CHP'li İbrahim Uyan, Osmanlı, Roma ve Bizans motiflerini taşıdığını söylediği binanın tartışılmasıyla ilgili konuştu. Başkan Uyan, binada evrensel bir mimari dil ile ortaya konulduğunu belirterek, "Binanın yapımına başlarken, kendi mimarlarımızla yaptığım toplantılarda, bölgemizin birinci derece SİT alanı olması nedeni ile ve ilçemizi ileriye dönük kültür merkezi ve açık hava müzesi olarak ziyaretçilerin hizmetine sunmayı hedefledik. Ve dolayısı ile yeni hizmet binamızın da tarihi motifleri taşımasına önem gösterildi" dedi. Binanın Antik Perinthos Herakleia ve Marmara Ereğlisi kültürlerinin bir sentezi olarak tasarlandığını ve yapı tamamlandığında Marmara Mermeri renk tonlarında olacağını söyleyen Uyan, "Üçgen alın ve sütunlar klasik dönem mimari tarzı sembolize etmektedir. Pencere boyutları ve kemerli doğramalar geleneksel Türk sivil ve kamu mimarlık yapılarını temsil ediyor. Kubbe ise evrensel bir yapı elemanı olarak toplu yaşam alanlarını temsil etmektedir. Kubbenin sembolik doğası onun geometrisinden kaynaklanmakta. Daire, simgeler arasında sonsuzun ifadesi olarak en güçlü olanı. Kaynağı ve sonu içerdiği için evrendeki birlik ve bütünlüğün başlıca ifadesidir" dedi.İLÇENİN TARİHİ DOKSUNU ÖN PLANA ÇIKARACAK Marmara Ereğlisi Belediye Başkanı İbrahim Uyan, yeni belediye binası yapısının Antik Perinthos kenti arkeolojik kazıları yapılıp ortaya çıkarılana kadar bir illüstrasyon niteliğinde algılanacağını ifade ederek, "Çevre düzenlemesi, rekreasyon alanının tamamlanması, açık hava müzesinin taşınması ile belediye binası ilçenin tarihsel dokusunu ön plana çıkaran bir alanda yer alacaktır. Zaman içerisinde belediye binası illüstrasyonu çevreye ilham verecek ve kentin kaderi değişecektir. İlçemiz Büyük İskender'in krallık yaptığı bir ilçedir. Biliyorsunuz, Büyük İskender buradan Trakya, Romanya ve Bulgaristan'a kadar hükmetmiş bir kraldı. Binamızın ön cephesindeki görseller Büyük İskender dönemindeki para biriminin üzerindeki görselle aynıdır . Çünkü Büyük İskender'in bu paraları bastığı darphanede ilçemizde buluyor. İlçemizin barındırdığı tarihi alanlar varken biz buraya çok modern bir bina yapsaydık, o zaman hiç uyumlu olmayacaktı. Daha çok eleştiri alabilirdik" diye konuştu.'ELEŞTİRİLERİ AÇIĞIZ' Başkan Uyan, binasının 10 milyon liraya mal olan binanın, 1866 metrekare arazi içine, 11 bin metrekare kapalı alana sahip ve 9 katlı olarak inşa edildiğini, Osmanlı, Bizans ve Roma medeniyetlerine ev sahipliği yaptığını söyledi. Bina ile ilgili sosyal medya üzerinden de çeşitli eleştiriler geldiğini söyleyen Uyan, "Kimisi, 'Beyaz Saray'a benziyor, kiliseye benziyor. Saçma bir proje. Ortaya karışık,' diyenler oldu. Bizler yapılan bu eleştirilerin hepsini olumlu buluyoruz. Ve çok mutlu oluyoruz. Burası bittiğinde ve açılışı yapıldığında eleştirenlerinde çok beğeneceğine eminim" diye konuştu.İLÇE HALKI NE DEDİ? Marmara Ereğlisi'nde yaşayan Yusuf Erdeniz, "Yeni binayı çok güzel bulduk. Çok güzel Marmara Ereğlisi halkına yakışır bir bina. Tartışmaları halk bilir. Eski ve tarihi dokuya önem verilmiş. Eleştiriler olabilir" dedi. Melek Veliler ise "Eleştirileri haksız buluyorum. 3 medeniyetin birleşmesi ile beraber çok güzel bir yapı çıktı ortaya. Başkanımıza teşekkür ediyoruz, ilçemize böyle güzel bir binayı kazandırdığı için" dedi. Zeki Çakısı ise eleştirileri siyasi bulduğunu belirterek, "Her yapılan şey güzeldir. Neymiş kubbesi kiliseye benziyormuş. Kubbesi de var niye camiye benzediği söylemiyorlar da kilise diyorlar. Tamamen yermek, yapılan bir işi engellemek için söylenenler. Tamamen siyasi nedenlerle eleştiriler. Halk buraya kadar geliyor binayı görüyor" dedi. Kadir İnanır'ın sağlık durumu hakkında yeni gelişme
Sultan Tunç, 'Rasta Baba' ismiyle müziğe geri döndü
1998 yılında Türkçe yayımladığı ilk single ile giriş yapan ve Türkiye'de, Almanya'da rap müziğin öncüllerinden olan Sultan Tunç, 'Rasta Baba' projesiyle müzik severlerin karşısına çıkıyor. Sony Müzik Türkiye'nin alt markası olan Gloss Music etiketiyle yayımladığı "Otobiyograffiti" isimli şarkıyla müzik dünyasına yeniden giren Rasta Baba özünü sözünü sakınmadığı sözlerle bütün müzik kariyerini sentezlediği yepyeni şarkılarını olgunluk dönemini ifade eden bir dil, imaj ve markayla yeni albümünde müzikseverlerle buluşturuyor. 2003 yılında çıkardığı “Saygı Değer Şarkılar” albümü ile hip-hop müziğe yeni bir soluk getiren Rasta Baba, Türk ve Alman kimliğine sahip olmanın kimi zaman büyük zorluklar yarattığını da iyi bir mizahla şarkı sözlerine ve müziğine yansıtıyor. Rasta Baba, Selda Bağcan, Eastenders, Özay Fecht, Selim Sesler gibi birçok usta sanatçıyla ortak çalışmalara imza attı. Parçaları 30'un üstünde uluslararası 'compilation' ve sinema, tv, radyo müzikal ve operaya lisanslandı. Canlı grubu Avrupa'nin e önemli festivallerinde ve sehirlerinde konser verdi.  Üçüncü Kısa Film Kolektifi Festivali başlıyor
Bu yıl üçüncüsü gerçekleştirilen Kısa Film Kolektifi Festivali, 1-16 Mart 2018 tarihleri arasında Kadıköy Barış Manço Kültür Merkezi’nde gerçekleşecek. Birbirinden önemli kısa filmlerin izlenebileceği festival kapsamında ayrıca, “Kolektif Muhabbet” adı altında sinemanın önemli isimleriyle söyleşiler ve “Görüntünün Yolculuğu” isimli fotoğraf sergisi de düzenlenecek. Yurt içinde ve yurt dışında kısa film festivallerinde kaçırılan ya da tekrar izlenmek istenen kısa filmleri gösterime sunmak, amatör ve profesyonel sinemacıları aynı platformda buluşturmak amacıyla hayata geçirilen ve bu sene üçüncüsü düzenlenen Kısa Film Kolektifi Festivali, 1-16 Mart 2018 tarihleri arasında Kadıköy Barış Manço Kültür Merkezi’nde gerçekleştirilecek. Kısa Film Kolektifi Festivali sayesinde kısa film severler, Filmmor, Uluslararası İşçi Filmleri Festivali, Uluslararası İstanbul Mimarlık ve Kent Filmleri Festivali, Documentarist, Canlandıranlar, Sürdürülebilir Yaşam Filmleri, Woman Make Movies Seçkisi, Engelsiz Filmler Festivali Seçkisi, İzmir Kısa Film Festivali Seçkisi ve Kısa Film Kolektifi Seçkisi Festivali’nde gösterilen birbirinden güzel kısa filmleri izleme fırsatı bulabilecek. Festival kapsamında ayrıca, “Kolektif Muhabbet” adı altında sinemanın önemli isimleriyle söyleşiler ve “Görüntünün Yolculuğu” isimli fotoğraf sergisi de düzenlenecek. “Görüntünün Yolculuğu” sergisi ile görüntülerinin tarihsel yolculuğuna tanıklık edilecek Kısa Film Kolektifi Festivali kapsamında 01-16 Mart 2018 tarihleri arasında Kadıköy Barış Manço Kültür Merkezi’nde ziyaret edilebilecek “Görüntünün yolculuğu” sergisi ile, kısa ve uzun filmleriyle tanınan görüntü yönetmenlerinin, hafızalarda yer edinen kareleri oluştururken geçirdikleri süreci, doğadan, sanattan, hayattan nasıl beslendiklerini ve bu etkinin filme nasıl yansıdığını görmek mümkün olabilecek. “Filmlerde gördüğümüz görüntüye giden yol nerelerden geçer” düşüncesinden yola çıkılarak düzenlenen sergide Uğur İçbak’ın Av Mevsimi, Son Mektup ve The Cats, İlker Berke’nin Oyun İçinde Oyun, Gülen Gözler Matinesi, Sevdije Kastrati’nin Ninni ve Dönüş, Meryem Yavuz’un Salı filmlerinin görüntülerinin tarihsel yolculuğuna tanıklık edilebilecek. “Kolektif Muhabbet” söyleşileri Melek Mosso'nun ilk şarkısı 'Kedi' yayında
Kendi besteleri ve yorumladığı cover şarkılarla dijital mecralar ve canlı performans mekanlarında hatrı sayılır bir dinleyici kitlesine sahip olan Melek Mosso’nun ilk single çalışması “Kedi”, Sony Music etiketiyle müzikseverlerin beğenisine sunuluyor. Sözü ve müziği Melek Mosso’nun kendisine, düzenlemesi Cenk Erdoğan’a ait olan “Kedi”; bugün radyo, tv ve tüm dijital müzik platformlarında dinleyicilerle buluşuyor.  Melek Mosso kimdir? İlk bestesini 7 yaşında yapan Mosso, orta okul yılarında Denizli Belediye Konservatuvarı’nda bağlama ve Türk Halk Müziği dersleri aldı. Korist ve solist olarak devam ettirdiği müzik çalışmalarını, Güzel Sanatlar Lisesi müzik bölümünde okurken önce keman, sonra yan flüt çalarak sürdürdü. Okulun klasik müzik orkestrası ve çok sesli korosuyla etkinliklerde ve festivallerde sahne aldı. Üniversitede müzik öğretmenliği bölümünde okurken İzmir, Aydın, Denizli başta olmak üzere çeşitli il ve etkinliklerde sahne almaya devam etti. Bu dönemde söz ve bestelerin yanı sıra kısa öykü, şiir ve deneme türlerinde de yazılar kaleme aldı. İstanbul’un çeşitli mekanlarında yaptığı programlarla da kendi dinleyici kitlesini oluşturmayı başardı. Piyano, yan flüt, solfej ve armoni dersleri vererek konservatuvara öğrenci yetiştirdi. Bir dönem vapurda ve sokakta şarkı da söyleyen Mosso, “Zbam The Band” isimli grupla caz ve swing türlerinde müzik yapmaya ve sahnelerde yer almaya devam etti. Trabzonlu köylülerin HES direnişini konu alan Kırlangıçlar Susamışsa vizyona giriyor
Yüzyüzeyken Konuşuruz’dan yeni albüm: Akustik Travma
Kadebostany, mayısta Türkiye'ye geliyor
Film Endüstrisi Konferansı 3-4 Mart’ta İstanbul’da
Berlin’de hava güzel, ya filmler?
68. Berlinale’nin sonuna yaklaşırken, bu yılki seçkinin vasatlığı Batı sinemasında izlenen tıkanmışlığın yansıması adeta. Ödül tahmini yapmak gerekirse, Alexey German Jr, Christian Petzold, Marcello Martinessi ve Lav Diaz’ın filmleri öne çıkan eserler arasında. Henüz görmediğimiz Rumen Adina Pintilie, Polonyalı Malgorzata Szumowska, Meksikalı Alonso Ruizpalacios veya Alman Thomas Stuber sürpriz yapmazsa... Fransa’nın özgün yönetmenlerinden Cédric Kahn, “La Prière-Dua” ile ismine uygun bir gün ve saatte, Pazar sabahı gösterildi (!). 22 yaşında eroin bağımlığından kurtulmak için geldiği Alpler bölgesindeki Katolik “rehabilitasyon” merkezinde genç Thomas, önce kader arkadaşlarının koşulsuz dayanışmasıyla, ardından inançsız yapılsa da duaların tedavi edici gücüyle ve nihayet aşkla tanışacaktır. Kahn’ın filmi gösterişsiz, dingin ve akıllıca yazılmış ve çekilmiş ve uyuşturucu bağımlılığını dine bağımlıkla tedavi etmeye çalışanları ince bir üslupla eleştiriyor. Buna rağmen, gereksiz uzunluklar ve senaryodaki eksik taşlarla etkileyiciliğini kaybetmiş. İtalyan Laura Bispuri’nin “Figlia Mia-Benim Kızım”ı ne yazık ki tam bir hayal kırıklığı yarattı. Bispuri’nin aynı çocuğu paylaşamayan iki kadının hikâyesi ilginç olabilecekken, inandırıcılıktan çok uzak bir ilişki yumağına taşımış. Yarışma seçkisinin bir diğer anlamsız filmi de Norveçli Eric Poppe’nin “Utoya 22.Temmuz”u. İsminden de anlaşılacağı üzere film, 22 Temmuz 2011’de Oslo’da 8 kişinin hayatına mal olan bombadan sonra, ardından İşçi Partisi Gençlik Kolunun kongre için toplandığı Utoya Adası’nda 69 genci katleden aşırı sağcı fanatik (Breivik) saldırsını konu alıyor. Saldırı süresinin (72 dakika) tek planda çekilmesi filmin kayda değer tek özelliği. Merakla beklenen filmlerin ilk sıralarında yer alan İsveçli Axel Petersen ve Mans Mansson’un “Toppen av ingenting- Hiçbir şeyin Üstü” çok iyi başlayan ve şaşırtıcı derecede kötü biten bir eser. Stockholm’de babasının ölümüyle kendine miras kalan 72 dairelik dev binayı satmaya çalışan 70’lik Nojet, yıllardır rantiye olarak yaşadığı İspanyol adasından cenaze için gelip binayı satmak ister. İçinde dar gelirli ve göçmenlerin bulunduğu yedinci kat ise yasal olmayan şekilde kiraya verilmiştir. Zevk-ü sefadan vazgeçmek istemeyen acımasız mirasçının “mücadelesi” etrafında filmin son derece güncel, siyasi ve evrensel konusu iyi başladıktan sonra, ikinci yarıda psikedelik bir zırvalığa dönüştüğünden festivalde iz bırakacak bir filmin yanından geçmiş yönetmenler. 60’ların ve 70’lerin unutulmaz yıldızı Romy Schneider’in son aylarından birkaç günü anlatan “Quiberon’da Üç Gün” duyarlı, ancak büyük festival filmi niteliği taşımayan, daha ziyade televizyon filmi mahiyetinde bir eser. Marie Bäumer Schneider’e oldukça benzese de, unutulmaz oyuncunun iğne oyası gibi zarif yüzünün etkisini yaratamıyor. Filmin bizce en ilginç yeri, Stern Dergisi gazetecisi Michael Jürgs’e verdiği içten ve sarsıcı röportaj sahneleri. Cannes’dan Berlin’e düşey geçiş (!) yapan Gus Van Sant, Amerikalı çizer John Callahan’ın filmle aynı adlı kitabını uyarlamış. Callahan’ın alkol bağımlılığı ile savaşı ve sakatlığı ile mücadelesi ise seçtiği mercekler. Klasik ve usta bir film, ancak yine televizyon filmi tadında... Ama Callahan’ın canlandıran Joaquin Phoenix’e En İyi Erkek Oyuncu ödülünü kazandırması büyük ihtimal. Son günlerin zevkle izlenen nadir eserlerinden biri İranlı yönetmen Mani Haghighi’nin “Khook-Domuz”uydu. Kara listede olduğu için uzun zamandır film çekemeyen Hasan, yıldızlığa filmleri ile kavuşan ve hala aşık olduğu kadın oyuncu (Leila Hatami) başka bir yönetmenin teklifini kabul edince kıskançlığından çıldırır. Aynı zamanda, bir süredir Tahran’da meşhur yönetmenlerin kafasını keserek öldüren seri katil, kendisini neden hedef almıyor diye de bunalıma girer. Bürlesk komedi, yer yer grotesk komediye dönüşse de, hem kibir, hem de soysal medya eleştirisi olarak keyifle izlendi. Alman yönetmen Philip Gröning’in “Erkek Kardeşimin adı Robert ve tam bir salak” filmi, tam üç saat boyunca iki paralık ucuz felsefe cümlelerinin kenar süsü eşliğinde, kardeşler arası bir ensest hikayesini anlatıyor. Bülent Ersoy'dan kürk 'savunması': Giymediğim için 12 gün hastanede yattım
Türk Sanat Müziği'nin 'Diva'sı olarak anılan ve giydiği kürklerle tepki toplayan Bülent Ersoy, bir süre kürk giymediği için üşüttüğünü ve 12 gün hastanede yattığını söyledi. Ersoy, "Vücut alışmış, giymeyince ciğerlerimi üşüttüm ve bu yüzden hastanelik oldum" dedi. Ersoy ayrıca kürk giymek yasaklanmadığı için giymeye devam edeceğini de söyledi.  Hürriyet'ten Cengiz Semercioğlu'nun bugün yayımlanan "Kürk giymediğim için 12 gün hastanede yattım" başlıklı yazısında Ersoy'un kürk hakkında söylediklerini şu sözlerle aktardı: "Yıllarca kürkü savunduğu için biz gazetecilerle tartıştı, kürk taraftarlığı yaptı. Bir süredir kürk giymiyordu. Dün televizyonda kürk meselesini konuşurken, reklam arasında Bülent Hanım aradı. 'O dizilerde kürk giyen kadınlara neden bir şey söylemiyorsun' diye çıkıştı bana... Sonra da yeniden kürk giymeye başlayacağını söyledi. 'Neden Bülent Hanım?' diye sordum. 'İki nedeni var' dedi... 1- Kürk giymediğim için 12 gün hastanede yattım, üşüttüm. Vücut alışmış, giymeyince ciğerlerimi üşüttüm ve bu yüzden hastanelik oldum. 2- Kanun koyucuların kürkü yasaklamamasını protesto etmek için... Madem öyle kürk yasaklansın. Yasaklanmadığı için ben de giyerek durumu protesto edeceğim. İşte bu yüzden hazırlanın, Bülent Ersoy yeniden kürklerini giyiyor..." Semercioğlu'nun bugünkü yazısı için tıklayın Uçuşlarını da kuşları da unutma!
“Bilemezsiniz bu küçük topluluğa nasıl bağlıyım.” Yıl 1917; kaldığı hücrenin bahçesindeki kuşlardan söz ediyor Rosa Luxemburg. Bir tutsağın kanatlı varlıklara duyduğu özlem. Biz de bağlıyız bu küçük topluluğa; yeryüzüne çizilmiş sınırları değersizleştiren havai kaçışlarına. İranlı şair Füruğ Ferruhzad’ın sözlerini tenimize kazıdık: “Kuş ölür sen uçuşu hatırla.” İnsan da kafeslere kapatılmış bir kuştur, kafeslerin içinden konuşur; sözcüklerimiz bile tutsak: “Orada insanı içiçe geçmiş iki tel kafesin içinde sunuyorlar, yani küçük bir kafes, daha büyük bir kafesin içinde ve bu parıldayan iki kafesin içinden insan konuşmak zorunda” (Hapishane Mektupları, Boyut). Ama bizler o kadar sevdik ki kafeslerimizi, her gün tellerini ova ova parlatıyor, anlata anlata bitiremiyoruz. Kuşlar, bedenlerine form dayatılanlara, bedenleri formların içine kapatılanlara uçuşu, kaçışı, özgürlüğü hatırlatır. Hele sığırcıklar yok mu? Hava sahasında yaptıkları o müthiş gösteriler. Binlerce sığırcığın tek bir beden gibi davranması ve durmadan biçim değiştirmesi. Bedenin ve toplumsal bedenin bir biçimi olmadığını anlatıyorlar, anlayana. Ama iktidar tek tek bedenleri ve toplumsal bedeni kafeslerin içinde biçime sokuyor. Kafeslerimizin telleri ikili karşıtlıklarla örülmüştür. “Ya/ya da”cı tellerle kendi ellerimizle ördük. Ve içeriden dışarıya baktığımızda sadece ikili karşıtlıklar görüyoruz: “Ya şusun ya da bu, ya bizdensin ya da onlardan”. Tellerin arasında boşluk var, göremiyoruz. Oysa kaçış çizgilerini “ne o, ne de bu, hem o hem bu olanlar”, hep arada duranlar görebilir ve icat edebilir ancak. Hep arada duranlar, tellerin arasından kaçabilir. Kuşlar, müthiş gösterileriyle kaçış çizgileri çiziyorlar havaya. Hava sahası; kanatlı varlıkların varlık ile boşluk, varlık ile oluş, form ile formsuzluk arasında geçişler yaşadığı oyun alanı. Zihnimizde de kuşlardan oluşan bir topluluğumuz var, birlikte kaçış çizgileri icat ediyoruz. Çocukken, henüz kanatlarımız varken oynardık biz bu oyunu. Boş arsalarda oynadığımız çivi saplama oyununu hatırlasanıza! Çiviyi nemli toprağa saplayarak çizgiler çizer, oyun arkadaşımızı çizginin içine kapatmaya çalışırdık, arkadaşımız da bizi. Kapana kıstırılmamak için en hünerli atışlarımızı yapar ve en dar boğazlardan geçmek için en olmadık kaçış çizgileri icat ederdik. Bir kapatma ve kaçma, varlık ve oluş oyunu. Sonra büyüdük ve kafeslere kapatıldık, tellerini kendi ellerimizle örüyoruz şimdi. Çizgileri eğip bükerek kaçış çizgisi icat etmek yerine kafeslerin içinden konuşuyoruz. Çizgiler üzerimize kapanıyor. Oysa çizgiler bizi kaçırabilir de. Lyotard’ın “figüral”i mesela. Figürali, form ile çizgi arasındaki ayrımı aşındıran bir kuvvet olarak tanımlıyor: “Harf kapalı, sabit bir çizgidir; çizgi ise kapatılmış harfin açılışıdır. Harfi açın, imgeyi, olayı, büyüyü bulursunuz. Çizgiyi kapatın, amblemi, sembolü ve harfi bulacaksınız.” Kuvvet çizgilerinin akışından oluşan bir evrende çizgileri akıştan kopararak, kendi üzerlerine kapatarak sabit formlar, semboller, kafesler yaratıyoruz. Yeryüzü yeniden olaylı, büyülü hale gelebilir, sabit biçimlerin çizgisini kırmamız yeterli; kafesi kırmak ve kaçmak gerekiyor. Figüral, biçim ile biçimsizlik arasındaki geçiştir. Hava sahasındaki sığırcık sürülerinin sürekli biçim değiştiren toplumsal bedeni. Yeryüzünü formlar halinde istifleyen kapitalistlerin hipermarketine saldıranlar da kuşlardır, unutmayın. Alfred Hitchcock’un 1963 tarihli “Kuşlar” filmi, daha önce bir araya gelmemiş farklı kuş türlerinin bir araya gelerek, yeryüzünü bir hipermarkete dönüştüren kapitalizme saldırmalarının, kafesi kırmalarının öyküsüdür de. Kuşların saldırdığı kasabanın adı: “Bodega Bay”. “Bodega”, İspanyolcada dükkân ya da market anlamına geliyor. İktidar yaşamı market formunun içine kapattığında, yaşam bu kapalı formu kırarak kaçış çizgileri yaratacaktır, yaşamı kapatamazsınız. Kuş türlerinin bir araya gelerek yeryüzünü felakete sürükleyen kapitalist ilişkilere, markete saldırmaları, market sahibi tarafından bir felaket olarak algılanabilir ama market sahibinin felaketi, kuşların ve yeryüzünün kurtuluşudur. Kuş sürülerinin havadaki kaçış çizgileri başka bir dünyayı müjdeliyor. İnsan da bir kuştur, hatırlayın. Çoğu zaman kafasını kuma gömse de kanatları vardır. Renkli BirGün'ün konuğu masal anlatıcısı - eğitmen Judith Liberman
Buğra'dan yeni tekli çalışma: Sadece Dinle
Kukerlandia Festivali, Edirne'de tanıtıldı
Bulgaristan'ın Yambol kentinde 8 bin yıllık tarihe sahip Kukerlandia Festivali'nin gösteri ekibi, Edirne sokaklarında dolaşıp, 'kötü ruhları' kovaladı. El yapımı kıyafetleri ve üzerlerindeki çanlarla renkli görüntüler oluşturan ekibin gösterileri ilgiyle izlendi. Kırkpınar Kültürünü Tanıtma ve Yaşatma Derneği ile Bulgaristan'ın Yambol kentindeki Tunca Belediyesi tarafından iki ülkenin geleneksel kültürlerinin tanıtılması için 'yenilikçi girişimler ile büyüyen festivaller' sloganıyla 'Interreg- IPA Bulgaristan- Türkiye Sınır Ötesi İş Birliği' projesi hazırlandı. Yambol'de Tarihi Kırkpınar Güreşleri, Edirne'de ise Kukerlandia Festivali tanıtıldı.  Proje kapsamında, 'baharı müjdeleme' geleneğine göre, üzerlerine el yapımı maskeli kıyafetler giyerek, çok sayıda çanı da bellerine bağlayan gösteri ekibi üyeleri, Edirne sokaklarında gürültü yaparak dolaştı ve 'kötü ruhları' kovdu. Gösteri, tanıtım amacıyla trafiğe kapatılan Saraçlar Caddesi'nde yapıldı. Görenlerin cep telefonu kameralarıyla kaydettiği gösteri, ilgiyle izlendi. Projenin koordinatörlüğünü yapan Kırkpınar Kültürünü Tanıtma ve Yaşatma Derneği Genel Sekreteri Mübeccet Güzey, tarihi Kırkpınar Güreşleri'ni bu kapsamda en iyi şekilde tanıtmak istediklerini söyledi. Bulgaristan'ın Yambol kentindeki Tunca Belediyesi ile Avrupa Birliği (AB) projesi kapsamında iş birliği yaptıklarını kaydeden Güzey, "Tarihi Kırkpınar Güreşleri'ni Balkanlar'da da tanıtmak için Tunca Belediyesi ile iş birliği projesi yaptık. Yambol'da tarihi Kırkpınar Güreşlerimizi tanıttık. Onların 8 bin yıllık geçmişe sahip olan Kukerlandia yani 'Maske Festivali'ni de Edirne'de tanıtıyoruz. Geleneksel kıyafetleriyle Edirne sokaklarında dolaşarak 'kötü ruhları' kovaladılar ve gösteri yaptılar. İki ülkenin kültürlerini birbirine tanıtma hatta daha geniş kitlelere ulaştırmak anlamında çok önemli bir proje yürütüyoruz" diye konuştu. (DHA)  Orhan Pamuk'tan Altan kardeşler ve Nazlı Ilıcak açıklaması
Yazar Orhan Pamuk, Altan kardeşler ve Nazlı Ilıcak’ın da aralarında bulunduğu 6 sanığa ağırlaştırılmış müebbet verilmesine tepki gösterdi. Altan kardeşler ile Ilıcak’ın da aralarında bulunduğu 6 kişiye “15 Temmuz darbe girişimine iştirak etmek” iddiasıyla yargılandıkları davada "anayasayı ihlal" suçundan ağırlaştırılmış müebbet hapis cezası verilmişti. Yazar Orhan Pamuk, T24'e yaptığı açıklamada, “Ahmet Altan, Mehmet Altan ve Nazlı Ilıcak’a verilen cezaları acımasız, haksız ve adaletsiz buluyorum" dedi. Nobel ödüllü yazar açıklamasının devamında şunları söyledi: "Bizi birbirimize bağlayacak şey hapishane korkusu ve hiç bitmeyen tehditler değil, barış ve düşünce özgürlüğüdür. Kıyıma ve haksızlığa uğrayan kamuoyunun kırk yıldır severek, tartışarak okuduğu bu değerli yazarlar değildir yalnızca... Bu ölçüsüz kararlarla zedelenen ve tükenen toplumdaki adalet ve güven düşüncesi; demokrasi ve kanun nizam ile yönetildiğimiz inancıdır da... Bu temel duyguları kaybetmek bir milletin geleceğini zedeler... Cezalandırma ve hapse tıkma siyasetinden hükümet vazgeçmelidir. Bu kararın yeniden ele alınması lazımdır.” Maviler içinden bir garip Orhan Veli
Gizem Biçer İsmail Cem Doğru’nun Kasım 2017’de İndie Yayınları’ndan çıkan ‘Orhan Veli - Unutabilmek Maviler İçinde’ adlı eseri okuyucuya 124 sayfalık samimi bir Orhan Veli yolculuğu vadediyor. Kitap on dokuz kısa bölümden oluşan bir biyografik roman. Orhan Veli’nin 12 Nisan akşamı dünyaya gelişiyle başlayan hikâye bizi, daha ilk sayfadan, tanıdığımız ve alışık olduğumuz Orhan Veli’yi bir kez daha ve bu kez somut verilerle gözümüzde canlandırmaya davet ediyor. Yazar, bu kısa biyografik romanında kronolojik yapıya sadık kalmış ve şairin doğumuyla başlattığı yaşam öyküsünü ilkokul, lise ve üniversite yıllarından ölümüne ulaştırarak sonlandırmış. Kitap boyunca yazarın takındığı genel tutum, Orhan Veli’nin bir kazayla son bulan yaşamının da edebî yeteneklerinin ilk sinyallerinin de aslında çocukluktan kendini belli ettiği düşüncesinin ayrıntılarını okuyucuya sunmak yönünde. Yaşam öyküsünün bu kısmında, Orhan Veli’deki edebî eğilimleri ilk fark eden ve onu bu konuda teşvik eden öğretmen Sedat Bey, herkesin yaşamını bir biçimde etkilemiş öğretmenlere atıfta bulunması bakımından tanıdık bir doku katmış hikâyeye. Yazar, Orhan Veli’nin kişiliğiyle özdeşleşmiş şiirlerini kitabın dokusuna işleyerek kitabın dilini kurguluyor. “Şiirler yazıp eskiler alıyorum / Eskiler verip musikiler alıyorum / Bir de rakı şişesinde balık olsam!” gibi Orhan Veli imzalı daha pek çok dizeden de aşina olduğumuz balık, rakı, deniz imgeleri kitabın görsel estetiğe verdiği özeni ortaya koyuyor. Yanı sıra çocukluktan başlayan ve kardeşi Adnan’ın da ortaklığıyla âdeta bir tutkuya dönüşen deniz sevdasından söz ederken okuyucunun hayallerini sınırlandıran bir yol oluşturmanın da önüne geçmiş oluyor. Beşinci bölümün “Ankara’yı İstanbul’a bağlayan gerekçeler ve gerçekler arası yerde duruyordu mevsimler” cümlesiyle başlaması İsmail Cem Doğru’nun bir şairin romanını şiirsel bir dille ancak bunu zorlamadan, dilin doğal akışı çerçevesinde sunmak gayesi içinde olduğunun bir örneği. Okuyucuyu sıkmayan, bunaltmayan, insanda kitabı bir yerinde bırakma isteği uyandırmayan; akıcı, samimi bir dille yazılan roman, Türk edebiyatının Ahmet Hamdi Tanpınar, Sabahattin Eyuboğlu, Nurullah Ataç, Nâzım Hikmet gibi belkemiklerinden anekdotlar da içerdiği için edebiyat sevdalılarının bir parçası olmayı çok isteyeceği bir masanın da tablosunu çizmiş oluyor. Böylece okuyucuya keyifli bir okuma deneyiminin kapısından içeri sızmak kalıyor. Yazar ‘Orhan Veli - Unutabilmek Maviler İçinde” kitabında Türk dilinin temelini şiirin oluşturduğu ve bugünün modern şiirini Orhan Veli ve arkadaşlarının kurduğu düşüncesini öne çıkarıyor. Bunu yaparken de uluslararası ve içsel politik, toplumsal sorunlara ince ince dokunmayı ihmal etmiyor. Lise yıllarına denk gelen harf devrimini öğrencileriyle tartışan Ahmet Hamdi Tanpınar, İkinci Dünya Savaşı sırasında yaşananlar, azınlıkların yaşadığı sorunlar dönüşüm sürecinin birer tanığına dönüşüyor. Dönemin siyasal ve toplumsal yapısı üzerinden anlatılanlarla bugünün siyasal ortamı arasında kurulan izomorfik denklem, şiirinden tanıdığımız Orhan Veli portresiyle pek uyuşmuyor. Ancak bu çelişkiyi Orhan Veli’nin yaşamındaki ayrıntılar ortadan kaldırıyor. Aç kalmak pahasına otoriteye başkaldırması, her şeyi kendi çizgisine çekme mücadelesi ve genellikle bu konuda başarılı oluşu etkileyici bir kurguyla ortaya koyuluyor. Her şeye rağmen kitapta bazı olumsuz yanlar da dikkat çekmiyor değil. Yazarın Orhan Veli’yi Türk edebiyatındaki yeri üzerinden açıklama çabası onun kişiliği ve özel yaşamı açısından bazı boşluklar oluşturmuş. Orhan Veli ve şiirleri arasındaki ilişkiyi hiç bilmiyoruz örneğin. Orhan Veli şiirleri bize kendisiyle şiirleri arasında koruma altına alınmış özgün bir dünya olduğunu işaret eder. Orhan Veli ile şiiri arasına sıkışmış tüm ayrıntılardan arındırılarak yazılmış bir kitap, haliyle içinin doldurulma beklentisi yaratan unsurlar barındırıyor. Bir defa her şiirinin bir öyküsü olduğunu bildiğimiz Orhan Veli, kitapta şiirlerini tanrısal esinle oluşturan bir büyük karakter gibi betimlenmiş. Yazarın bunu yapmak istediğini söylemek güç… Ama sonuç olarak ortaya çıkan eser, daha özenli bir son okumayla bu açığı tanımlayabilirdi izlenimi yaratıyor. Ayrıca bazı teknik ayrıntıların daha özenli bir kontrol gerektirdiğini de söylemek gerekiyor. Bölümler arasındaki hızlı geçişlerin bir karmaşa ortamına sebebiyet vermesi gibi durumlara rağmen Türk şiirine damgasını vurmuş bir şiir döneminin kahramanlarının lise yıllarına dayanan dostluklarını, bu şiir akımının nasıl ve hangi şartlarda doğup geliştiğini, varlığını sürdürdüğünü merak edenler için nesnel görüntüsünde, derinlikli bir kaynak kitap çıkmış ortaya. Thomas Bernhard’dan ‘Sarsıntı’
Barış Can Sarıkaş Sarsıntı, Bernhard dünyasında önemli bir noktayı işaretliyor. Bu yönüyle gerek Bernhard okurlarının gerek onun yazı evrenine yeni yeni adım atanların ilgisini çekecektir. Taşra ikiyüzlülüğü, dedikoduları, dar kafalılığı ve o dar kafadan çıkmaya çalışan insanları bastırmasıyla yansır edebiyata ki, genelde bir toplumsal tahlil için özellikle de gerçekçi edebiyatın malzemesini meydana getirir. Fakat söz konusu Thomas Bernhard ise bu durum daha farklı bir hâl alır çünkü Bernhard için ‘taşra’, ‘taşralılık’ bir toplumsal sorundan öte kişisel hikâyesinin de ciddi enkazlarından biridir aynı zamanda. Ülkesi Avusturya’ya âdeta nefretini kustuğu metinlerinin merkezini Avusturya kırsalının meydana getirmesi de tam olarak bundan kaynaklanır. Avusturya Bernhard için nefret edilecek bir olguysa eğer, ki öyle, taşra ve taşralılık da bu nefretin merkezini meydana getirir. Tam da bu nedenle Bernhard metinlerinin çoğu kırsalın, en az Bernhard’ın kendine malzeme ettiği konular kadar boğucu atmosferinde şekillenir. Bunu, Esen Tezel çevirisiyle okur karşısına çıkan ve Bernhard’ın ilk dönem yapıtları arasında kendine önemli bir yer edinen Sarsıntı’da da görüyoruz.Taşra meselesi Yazdıklarından ve kendinden bir adım dahi geri gitmeyen, taviz vermeyen biri Thomas Bernhard. Geçenlerde yayımlanan ve Bernhard’ın söyleşilerinin, mektuplarının yer aldığı kitabı Hakikatin İzinde’de de bunu görmüştük. Bu taviz vermeme ve tutarlılık hâli, Bernhard’ın sadece kendisi özelinde değil yazdıklarına mesele ettiği konular için de geçerli aynı zamanda. Sarsıntı’da Bernhard’ın işte bu taşra ve taşralılık üzerine, yazı yaşamının daha en başından beri kafa yorduğunu görüyoruz. Bu fikrin bir edebiyat metnine nasıl malzeme olabileceğinin Thomas Bernhard dünyasından yorumunun başlangıcına doğru yolculuk yapıyoruz bir anlamda. Sarsıntı bir diğer anlamda ise Bernhard okurlarının, yazarın kaleminin tarihçesinin başlarına kadar gitmesine ve bu tarihçede çok önemli bir yer kaplayan taşra meselesinin kökenlerine inmesini sağlayan bir metin olarak dikkat çekiyor.Taşralılığın ‘çirkin’ yüzü İki ayaklı bir yapı kurmuş Bernhard Sarsıntı’da. Anlatının atmosferini ise Avusturya’nın dağlık kesiminin nemrut manzarası meydana getiriyor. Metnin kendisi ve Bernhard’ın kendine mesele ettiği konular gibi yüzü gülmeyen bir manzara bu. Bu manzaranın ve metin ilerledikçe karşımıza çıkacak taşra insanlarının, taşralılığın ‘çirkin’ yüzünün aktarıcısı olarak da o yörenin doktoru çıkıyor. Fakat anlatıcımız doktor değil. Bernhard üslubunun klasik bir parçası olarak yine dolaylı anlatım tercih edilmiş Sarsıntı’da ve anlatıcımız, doktorun dilinden dökülenleri bize aktaran, annesini kısa süre önce yitirmiş oğlu... Oğul ve metinde çok yer kaplamayan içe kapanık kız kardeş bağlamında ise Bernhard’ın yine üzerine çokça kafa yorduğu meselelerden bir olan ‘aile’nin ilişkisel anlamda ne kadar kritik bir noktayı kapladığını gösteriyor yazar.‘Nefretlik’ hâl Bu ilk bölümle birlikte okura açılan pencereden taşranın Bernhard gözünden yansıyan ‘nefretlik’ hâli de bize yansımaya başlıyor. ‘Yansıma’, bu noktada kullanılabilecek en doğru kelimelerden biri çünkü Bernhard’ın detaycı üslubunda taşra sadece bir figür olarak değil, Bernhard gözünden tüm çirkinliğiyle kendini gösteriyor. Cinayet, iftira ve riyakârlık ise Bernhard’ın çizdiği bu manzaranın düşünsel temellerini atıyor ve yazar tüm bunları, doktorun karşısına çıkan manzaralar eşliğinde okuruna taşıyor. Atılan bu düşünsel temel üzerine yükselip kendini gösteren manzarada ise insan ruhunun tüm kötücül yanları kendini gösterecek alan bulmayı başarıyor.Taşralı dertleri Sarsıntı’nın iki ayaklı bir yapı ortaya koyduğunu söylemiştik. Anlatının ‘Prens’ adını alan ikinci bölümü, metnin ikinci ayağını meydana getiriyor. Burada da Bernhard’ın dolaylı anlatımı devam ediyor. Bu kez aktarıcımız doktor, anlatıcımız Prens ve bu ikinci bölüm Bernhard üslubunun nitelikli yansımalarını anlayabilme adına okura nitelikli nüveler veriyor. Delicesine akıp giden bir monologdan meydana geliyor yekpare ikinci bölüm ve Bernhard’ın taşralı dertleri burada da devam ediyor. Anlatıcı Prens, muhtelif sıkıntıları üzerinden kılıcını taşraya yöneltiyor; dolayısıyla Bernhard... Ancak Sarsıntı’nın ikinci bölümünün dikkat çeken yanı Bernhard’ın taşra üzerinde kılıç yaraları açmasından çok, an önce de değinilen coşkun diyalog şekli. Çünkü bu anlatım şekli, Bernhard üslubunun temellerinden birini meydana getiriyor ve yazarın ilk dönem eserlerinden birinde bunu görmek, onun yazın evreninde bir yolculuğa çıkılmış hissi uyandırıyor okuyanda. Tüm bu bağlamlarıyla Sarsıntı, Bernhard dünyasında önemli bir noktayı işaretliyor. Bu yönüyle gerek Bernhard okurlarının gerek onun yazı evrenine yeni yeni adım atanların ilgisini çekecektir. Anadolu Diyalektolojisi
İki gün önce bir dostum, seyyar bir eskiciden ‘Anadolu İlleri Ağızlarından Derlemeler’ adlı 1951 basımı istanbul Üniversitesi Edebiyat Fakültesi Yayınlarından, A. Caferoğlu’na ait beş liraya bir kitap satın almış. Sohbet sırasında bana kitabı gösterdi. Birkaç günlüğüne el koydum. Araştırmacı, kitapta; Van, Bitlis, Muş, Karaköse, Eskişehir, Bolu ve Zonguldak illeri ağızlarını derlemiş. On beş yıl boyunca Anadolu’nun çeşitli bölgelerinin ağızlarına ait yayınladığı derleme serisinin dokuzuncu cildini teşkil ediyor. Yazar çalışmanın zorluklarını önsözde belirtmiş. Tamamıyla ihmal edilmiş olan saha ağızlarının coğrafi durumları nedeniyle gün geçtikçe silinmeye yüz tuttuğu dil kültüründen -Anadolu Diyalektolojisi-nden yola çıkmış. İnternet üzerinden benzer çalışmalara baktığımda özellikle üniversite okurlarının tez çalışmalarına rastladım, ancak onları daha sonra okumak üzere elimdeki kitaba döndüm. 1951 yılında yayınlanan derlemede; alan çalışmasında okuma yazması olmayanların ön planda tutulması, hatta askerlik yapmamış kişilerin tercih edilmesi -çünkü yerel ağzın kırılmasına/değişmesine sebep olduğu ileri sürülüyor-, şahsın ağzından çıktığı gibi bütün aksanlarıyla üzerinde hiçbir değişiklik yapmadan aktarılması tercih edilmiş. Ben değerlendirmemi şu kıstasları da düşünerek yaptım ve 51’lerden günümüze gelene kadar dil üzerindeki politik baskıları, köyden kente zorunlu göçleri, kentleşme süreciyle birlikte kaybedilen kültürel değerleri bildiğimize göre eksiği gediğiyle, belki de hatalarıyla da olsa o yıllardaki Anadolu diyalektiği üzerinde yapılmış bir çalışmanın şu an elimde olmasını önemsedim. Dil, ağız, lehçe üzerine meraklı okurlar, İstanbul Üniversitesi Yayınlarından bu çalışmanın tamamını -dokuz cildini- temin edibilirler mi bilemiyorum. Ben bu haftaki yazımda köşe yazısının belli vuruşla kısıtlı olması nedeniyle kitaptan iki örnekle yetineceğim. Parantez içinde anlamları belirttim, yazıldığı gibi aktarıyorum. İlk örnek Van yöresinden; Uvanni (Vanlı) G’etdim yanına süt bişiri / Sütün üzüni (yüzünü) döşüri (topluyor) / Meni görende şaşıri / İmani neyler Uvanni. / Vardım gittim yanına / Yanımi verdim yanına / Gadan belan şu canıma / İmanı neyler Uvanni / Gadan alaydım Suvazli. (Sivaslı) İkincisi Eskişehir yöresinden bir masal; Bi vâmış, bi yomuş Allan gulu bek çomuş Gözel dolusu..... Vahdı zamanında bi paşanın bi hızmatçısı vamış. O hızmatçı çok fena akıllıymış. Bi_gün paşa hızmatçısına demişkin: -Bana sen kendin gibi bi akıllı adam bul, bulamaşsan gırg güne gadar, seni azil ederin, keserin, asarın demiş; bana adamı bulcan demiş. U_da: -Bulamam, demiş. -Bulacaksın. U_da ata binmiş, çıkmış köylere; üç_dört köy gezmiş, bi köyde galmış. Ben bu gece size misafir olcan demiş. U_da olu demiş. -Bana bi osduruk deymemiş yatak demiş. U_da yata yapmış, bi gamış almış yatan ucuna guymuş; gamışın birisin-de gapıdan dışarı çıkartmış, gitmiş u gece urda yatmış, gecenin bi leylisinde gakmış. Hayatta (avluda) ev zahibinin geçileri varmış. Misafir u gece geçilerin alt dodanı, üs dodanı kesmiş. Tabi geçilerin dişleri sırıdı galmış. Zabatten ev zabı geçileri sağın diye varmışımış; geçileri o vaziyette görmüş. Bu aralıkda çocukları toplamış gadın, misafire yemek yapmış, aş pişirmiş, barabar yiyem demiş. Bu arada çocuklar-da başına toplanmış. -Bu böcekler ne arar demiş? -Senin gokunu duydu-da gelmiş. -Misafir bir ata bakim-de gelim demiş. Ata bakmaya gitmiş, vamışımış, hayatta (avluda) geçiler una sırıdırmış. -Bu geçiler ne güler, demiş? U-da: -Senin atın guyru götüne gaşdu-da, demiş onun içri gülermiş, demiş. U-da, atın guyrunu kesmiş götüne sokmuş. -Öyle_mi demiş. -Öyle, demiş. -Öyleyse bu benden akıllı demiş; hadi bakalım, düş yanıma gidelim paşaya demiş. -U-da peki demiş. Bul’ler gitmişle; gidiyorken, demiş: paşadan ne isdersen ortaz demiş. -Peki. Vamışla paşaya. Paşa demişkin: -Ne isten benden? -Elli dene sopa isteren, demiş. Elli dene sopa una vurmuşla. Ellisini yincek, bana vurman gari, hızmatçıya vurun demiş. Elli-de una vurmuşla. -Nedi böletdin paşa demiş. -Ben yolda tenbihlerdim demiş, yolladığın çırt_bırt, demiş, onun içri söyledim demiş. -Çırın çırt-bırt buraya demiş. Çırmışla. -Vedime doymadın-mı sen demiş, atın bunu dışarıya gissin, demiş. İşmiş muradına geçmiş, sen sa ben selamet. Bu ağızdır, benden paylaşması... Affola! Gün hafif karanlık ama ufukta güzel festivaller var
“Bu şehir acaba düzelir mi? Hiç toparlandığını görür müyüz?” diye sordum ki ben genelde böyle sorularla gelmem kendime. Coen Kardeşler şahaneliği The Big Lebowski’nin muazzam karakteri The Dude, El Duderino veya bilinen adıyla Jeff Lebowski de olsa böyle yapardı diye düşünür ve kaygılanmayı keserim. Genellikle dışarıya verdiğim hava budur çevremle ilgili. Tercihlerim bu yönde. Lakin tüm şehir karşısında kaygılanarak yaşamanın verdiği yorgunluğu umursamamak elde değil artık. Haftalardır geceleri uyuyamıyor, sabah bazılarınız mesaiye başlamak için ‘çağdaş’ toplu taşıma araçlarıyla işlerinize giderken kendimden geçerek uyumuş oluyorum. Dengem kayık, moralim bozuk. Hayır, “Taksim Meydanı neden böyle çöl gibi” diye düşüne düşüne uykusuz kalıyor değilim. Ama kaygı bozukluklarımı yaşadığım şehir olan İstanbul ve ülkenin beter halinin tetiklediğine emin gibiyim. Evden çıkmadan yaşama halime bir son verip kulaklıklarımı takıp vurdum kendimi Beyoğlu’na. Meydandaki bir otelin camından dışarıyı boş boş izliyorum. Yukarıdan gördüğüm kadarıyla turistleri getirip götüren minibüsler vızır vızır. Bu coğrafyanın tarihinde bu meydanın olup olabilecek en çöl haline bakıyorum. Kendimi bildiğimi iddia ettiğim son 10-15 yıl içinde bu meydanı daha çirkin daha sevimsiz daha kullanışsız daha gri ve daha iç karartıcı görmemiştim. Ortadaki manasız ve devasa açıklığın etrafına serpiştirilmiş üç beş küçük ağaçcık saç ekim merkezinden voltaya çıkan bey abileri anımsatıyor. Düzlüğüyle bir bakanın bir daha bakmak istemediği, kaldırımında tek tekere kalkarak giden kurye motorları, onlara bakıp video çeken zabıtalarıyla ciddi bir güven veren bu meydanda artık çöpleri toplamak da daha kolay, çünkü etrafta ağaç gibi gereksiz engeller yok. Ağaç da yok değil şimdi, bizde hak yemek yok. Şu an saydığım kadarıyla 15 tane filan civarındalar. Şanslılarsa upuzun hayatlarını bu meydanda yaşayabilirler ya da başka bir peyzaj politikası sonucunda çöpü veya şehirden uzakta kurulduğu iddia edilen bir konumu boylayabilirler. Çok şey beklemesinler bu hayattan. Bu coğrafyada her babayiğit hayatta kalamaz. Neticede Nihat Doğan’ın da dediği gibi “Burası Survivor, burada her şey gerçek.” Cumhuriyet Dönemi’nin -kullanışlıydı/kullanışsızdı tartışmalarına girmeden- en ikonik binalarından biri olan Atatürk Kültür Merkezi’nin şehre imza atarcasına işlenmiş dış cephesinin sökülüşünü izliyorum şu an. Öyle ikonik bir bina ki bu, yakın tarihimizde karakol olarak bile kullanılmıştı hatırlarsanız. Ben burada opera izleyecek kadar şanslı olmadım ama konser ve tiyatro oyunlarını izleme şansına eriştim. “Müzik bizi kurtarır, tek ilacımız sanat” gibi beylik cümlelere kanıp romantizm yaşadığım yaşları geçtim, bunlar beni etkilemiyor. Ufak olsa da somut şeyler arıyorum mutlu olmak için. Mesela binanın yeni halinde özerk bir yönetimin etkinlik programını oluşturması gibi... *** PSM Caz Festivali’nde kadro güzel Müzik bizi iyileştirir mi düzeltir mi, çekip çevirir insan eder mi bilemiyorum, kişiden kişiye değişir ama kendi adıma yazarından, organizatörüne, mekãn sahibine kadar yaklaşık 20-30 kişi etrafında dönen ve sürekli dayak yese de toplanmayı becerebilen müzik sektöründe hâlâ bir takım hareketler var. Umut varsa bu yüzden var. Zorlu PSM’nin Genel Müdürü Murat Abbas, Caz Festivali’nin 2018 programını açıklarken gayet heyecanlı ve mutluydu. Nasıl olmasın ki, organizatörlerin çağırdığı pek çok isim, coğrafyayı, hükümetler arası gerginliği, güvenliği sebep gösterip gelmek istemediğini söylerken bir festival veya yeni dönem programı açıklamak gerçekten zor ve yükü ağır bir iş. Fakat elimizde güzel bir festival kadrosu var. Festivalin sahne kadrosu elektronik, world, funk, indie, klasik, pop, blues ve rock gibi türleri kapsıyor. Bu yıl 2-13 Mayıs tarihleri arasında gerçekleştirilecek festival Miroslav Vitous Group ‘Music of Weather Report’ feat Aydın Esen, Ara Malikian, Dino Merlin, Cesaria Evora Tribute, The Australian Pink Floyd Show, Karsu Plays Atlantic Records, Scott Bradlee’s Postmodern Jukebox, Rosemary & Garlic, Grails, Kerem Görsev Quartet, Jason Moran & The Bandwagon, Stacey Kent ve Dagamba gibi isim ve projelere sahnesini açacak. Stacey Kent’in Drama Sahnesi konserini, Dagamba’yı, Ara Malikian ve Miroslav Vitous Group’un performanslarını merakla bekliyorum. The Australian Pink Floyd Show’aysa ilgim çok çok yüksek lakin bu tribute grup çok bilindik gruplardan değil. İnanılmaz bir şov sunuyorlar. Etkinliklere PSM’nin sitesinden göz gezdirip bilmediğiniz grupları keşfetmenizi öneririm. Adını hiç duymadığınız ama sevebileceğiniz isimler çıkma ihtimali çok yüksek. Kopya veriyorum mesela: Dagamba Volkan Konak'tan silahlı saldırıya ilişkin açıklama
Öykülem'in 11. sayısı okuruyla buluşuyor
Üç aylık edebiyat dergisi Öykülem, 11. sayısıyla okurlarıyla buluşuyor. Dergi, yeni sayısında on dört öyküyle okurlarının karşısına çıkarken bunlardan bir tanesi çeviri öykü oldu. Akın Çokuğurluel, Başak Baysallı, Bülent Çallı, Ceren Tan, Ece Çeçen, Emirhan Burak Aydın, Iraz Şensöz, Mavi Tuğba Ateş, Mehmet Şarman (Çev: Mehmet Said Aydın), Merve Kurun Aksoy, Nazlı Yıldırım, Önder Şit, Semih Öztürk ve Tunç Kurt öyküleriyle derginin yeni sayısına katkıda bulundu. Melike Koçak, Cemil Kavukçu ile edebiyatı üzerine konuştu. Öte yandan Ömer Arslan ise diğer söyleşi konuğu oldu. Selim İleri, Fatih Altuğ’un “Kapalı İktisat Açık Metin”i; Murat Turan ise Ayfer Tunç’un “Evvelotel”i üzerine yazdı. Orçun Ünal bu sayıda Seray Şahiner’in öykülerini eleştirdi. Yazısı, “Espriye Bulanmış Antifeminizm: Seray Şahiner Öykülerinde Kadının Kendine Karşı İşleyişi” başlığını taşıyor. Murat Çelik “Umacı” ile yine okur karşısında. İki sayıdır yayınlanan Sait Faik soruşturmasının bu sayıda konuğu ise Ayşe Sarısayın oldu. “Tıpkı Basım” sayfasında ise 1952 yılında Vatan’da yayınlanan bir çeviri öykü var. Çevirmeni Orhan Veli Kanık. Öykünün yazarı kim bilinmiyor! Son olarak Willa Cather’in “Kurgu Sanatı Üzerine” yazısını Oğuz Demirel çevirdi.  'Müslüm' filminin vizyon tarihi belli oldu
İnanış Ezgileri, müzikseverleri mistik bir yolculuğa davet ediyor
İnanış Ezgileri, Ermeni, Rum, Süryani, Sefarad, Alevi, Sunni, Sufi, Şaman ve Şafii inanışlarını müzik, dans ve mitolojik hikayelerle harmanlayarak mistik bir yolculuğa davet ediyor… Ücretsiz olarak gerçekleştirilecek konser, 22 Şubat 2018 Perşembe günü saat 19:30’da Şişli Cemil Candaş Kent Kültür Merkezi’nde. Konserde onbir parçadan oluşan bir repertuarla seyirciyle buluşacak olan İnanış Ezgileri, Ermeni, Rum, Süryani, Sefarad, Alevi, Sunni, Sufi, Şaman ve Şafii inanışlarının eserlerine yer verecek. İnanış Ezgileri: Anadolu inançlarını müzik, dans ve mitolojik hikayelerden oluşan performanslarla sergileyen İnanış Ezgileri yaklaşık 25 kişilik bir ekiple yola çıktı. Ekip bağlama, ney, piyano, kontrbas, viyola, çello, viyolonsel, keman, gitar, bas gitar, perküsyon icracıları ve koristlerden oluşuyor. Gülcan Koca yönetimindeki İnanış Ezgileri, sizleri Anadolu'nun binlerce yıllık tarihinden beslenen inanç ezgilerini, dans ve mitolojik hikayelerle harmanlayarak mistik bir yolculuğa davet ediyor. Tarih: 22 Şubat 2018Saat: 19:30Yer: Cemil Candaş Kent Kültür MerkeziTel: 0 212 231 39 16  Dilbilimci Necmiye Alpay: Barış için anadile saygı şart
ZEYNEP KURAY 21 Şubat Dünya Anadil Günü dolayısıyla BirGün’e konuşan dilbilimci Necmiye Alpay, Türkiye’de dil ve kültürlerin tekçi zihniyetin hedefinde olduğuna dikkat çekti. Tekçi politikaların öfkeyi artırmaktan başka bir işe yaramayacağını belirten Alpay, parkların ismini değiştirerek, belediyelere kayyum atayarak, dernekleri kapatarak hiçbir yere varılamayacağını söyledi. ‘Anadil bütün ruhunuzu besler’ Anadilin önemini, “Anadil bütün ruhunuzu besler” diye özetleyen Alpay, insanların ana rahmine düştüğü günden itibaren anadillerinin sesleriyle, vurgularıyla, duygularıyla büyüdüğünü ifade etti. Alpay, bu anlamda anadilin, içinde düşüncelerin, bilgilerin, sanatın hep birlikte yoğrulduğu bir ortam olduğunu söyledi. Türkiye’de buna ne yazık ki önem verilmediğini belirten Alpay, iktidarın anadillere saygı göstermek ve kültürleri yaşatmak için olanak sağlamak yerine baskı yaptığını ve gitgide saldırganlaşan bir politika izlediğini vurguladı. Bu saldırgan politikalar çerçevesinde 6 dilde belediyecilik yapan Diyarbakır Sur Belediyesi’ne kayyım atanmasını örnek gösteren Alpay, “Sur Belediyesi’ni dümdüz ettiler ve yerine kayyım getirerek orayı herhangi bir AKP belediyesine döndürdüler. İktidarın anadil kavramını tamamen silmeye çalışan politikası var şu anda” dedi.‘Tekçi dayatmanın etkisi olmayacak’ Tekçi dayatmanın dün olduğu gibi bugün de etkisinin olmayacağını, insanlardaki öfkeyi artırmaktan başka bir işe yaramayacağını kaydeden Alpay, dillerin silinemeyeceğini, bunun boş bir çaba olduğunu ifade etti. Alpay, “Kürt Dil ve Edebiyat Bölümleri eskiden hayal gibiydi, şimdi ise verilen büyük mücadele sonucunda bir değil üç tane var” diye konuştu.‘Kalıcı barış için anadile saygı şarttır’ Aynı zamanda Barış Vakfı üyesi olan Alpay, kalıcı bir barış için anadile saygının hayati bir önem taşıdığının altını çizdi. Herkesin anadilinin dikkate alınması, onun yaşatılması için gereken desteği görmesi ve gereken kaynakların ayrılmasının şart olduğunu dile getiren Alpay, anadilleri ve kültürleri ezme yönteminin ise tam tersi sonuçlar yaratacağını belirtti. Anadillerin desteklendiği oranda yaşayabileceğini hatırlatan Alpay, bu anlamda kültürleri bastırmanın, dilleri yasaklamanın, asimile etmenin bir utanç olduğunu kaydetti. Anadilleri bastırmanın kişinin kendisini değersiz hissetmesine neden olduğunu belirten Alpay, eğitimdeki en büyük sorunun da bu olduğunu söyledi. Asimilasyonda kapitalizmin büyük bir rol oynadığına dikkat çeken Alpay, “İlla silah zoruyla olmasa da insanlar kendi dillerini, kültürlerini terk edebiliyor. Mesela bugün Türkler de kendi dilleri yerine İngilizceyi tercih etmeye başladılar. Bu anlamda gönüllü asimile olanlar da var” dedi. Dillerin birçok yerde baskı yoluyla yok edildiğini belirten Alpay, egemen diller dışındaki diller yaşama iradesi gösterdiğinde ise devletlerin baskı politikasını devreye soktuğunu söyledi. Baskı altında tutulan dillerin ne dilbilgisini ne kendi sözlüğünü ne kendi kütüphanesini oluşturabildiğini ifade eden Alpay, bir dilin yaşaması için yeni gelen kuşakların onu konuşması ve konuşmakla kalmayıp türküsünü, şarkısını söylemesi, yazıya dökmesi, kitabını, tiyatrosunu hepsini üretmesi gerektiğini kaydetti. Boş sandalye
Balıkçılar kahvesinde sobanın yanında oturmuş, pencereden gökyüzünü kapatan bulutları, dalgaların usulca dalgakırana çarpışını izliyorum. Engin Geçtan’ın ölüm haberini aldığımdan beri içim buruk. Gözüm bir ara önümdeki boş sandalyeye takılıyor. Sanki az evvel o sandalyede Engin Geçtan oturuyordu ve sessizce kalkıp gitmişti, masada kitaplarını bırakarak. Sait Faik’in “Kış Akşamı, Maşa ve Sandalye” adlı öyküsündeki boş sandalye geliyor aklıma. Şehirden uzakta bir odadadır Sait Faik, pencereden gördüğü manzara dondurucudur ve kar yağıyordur bir yandan. Odadaki boş sandalyeye bakıp düşüncelere dalar: “Bu boş sandalye birdenbire doluvermeli. Kim gelip oturmalı? Hiç kimseyi istemiyorum. Ama sandalye… Bir insan bekler gibi duran sandalye? Onu yapan sandalyeci yaman adammış doğrusu. Sandalyeye insan bekletmesini bilmiş.” Rene Char’ın bir şiirindeydi galiba, kafede az evvel oturduğu sandalyenin boş oluşuna dışarıdan bakıp hüzünleniyordu şair… Gözümü boş sandalye ve önündeki masada duran Engin Geçtan’ın kitaplarından alamıyorum. Engin Geçtan’ın yas tutmayla ilgili sözlerini hatırlıyorum: “Ölen kişinin bizi terk etmiş ve sevgisinden yoksun bırakmış olmasından ötürü yaşanan kızgınlığın bilince ulaşması, her şeyden önce bir ölüye kızılamayacağı için engellendiğinden, bu duyguyu kendimize yöneltiriz.” Psikolojik onarım mekanizmalarının devreye girmesiyle iki aylık bir sürenin sonunda bu acı, eski yoğunluğunu yitirir diye de ekliyordu. İki ay… Ama bazen böyle olmaz diyordu “İnsan Olmak” adlı kitabında, “kaybettiğimiz kişiye karşı yaşadığımız bilinçdışı düşmanlık duyguları” yüzünden kendimizi cezalandırma sürecine gireriz farkında olmadan. Erdoğan Özmen, yas tutmayı çabucak geçiştirme ve eski canlılığa ulaşma çabasının modern kapitalist hayatın bir dayatması olduğunu yazmıştı “Vazgeçemediklerinin Toplamıdır İnsan” adlı kitabında. “Herkes yasını tutmalı; geride yası tutulmamış bir yoksunluk, kayıp, eksik kalmamalı!” desturunun, yaşamımıza gölge düşüren, enerjimizi yutan bir şey olarak tarif edilen hüzünden kurtulmamız gerekliliğine işaret etmesini, insan olma inceliklerinden yoksun acımasız bir dayatma olduğunun altını çiziyordu. İnsan hemen kurtulmak için çareler aramak yerine acısına sahip çıkarsa, o acıdan kendisine ve hayata dair öğreneceği ne çok şey vardır hâlbuki. Bir psikoterapist arkadaşım, Engin Geçtan’la buluştuğunda, yaşlılık üzerine konuşurlarken “Ölümden korkmuyor musun?” diye sormuş. Engin Geçtan, her zamanki gibi nazik bir gülümsemeyle yanıtlamış: “Yaşadıklarımdan hiç pişmanlık duymadım ki.” Dünyada iki tür insan olduğunu söylemişti Engin Geçtan: “Yaşayanlar ve yaşayanları seyredip eleştirenler. Seyretmek ölümü, katılmak ise yaşamı simgeler!” Kendi sorumluluğunu alarak yaşama etkin bir biçimde katılanlar, ölümden daha az korkarlar. Ölümden hiç korkmamak insani değildir. Ölümden daha az korkanlar da, acı çekmeyi, hüzünlenmeyi hemen kurtulunması gereken bir hastalık gibi yaşamazlar. Bu çağda yaşanan anlam krizinin, yaşama katılanlardan çok seyredenlerin çoğalmasıyla bir ilgisi olmalı. Bauman’ın “Bireyselleşmiş Toplum” adlı kitabında bahsettiği gibi, bu çağın insanı yalnızdır, yaşamının tanığı yalnızca kendisidir, sosyal medyada kendini gösterme çabası tam da duyduğu bu eksiklikle ilgilidir. Yaşanan bu yabancılaşma insanı tepkisizleştirir, tanık olduğu olaylar arasında neden-sonuç ilişkisi kuramaz, sahip olmak kendini yaşamaktan daha önemli bir hale gelir bu belirsiz ve güvensiz ortam içinde, ölüm korkusu dayanılmaz bir hal alır. İşte bu yüzden yas tutmak, hemen kurtulunması gereken bir hastalık gibi yaşanır, ölümü hatırlattığı için. Roland Barthes, annesinin ölümünden sonra tuttuğu “Yas Günlüğü”nde, yasın bir hastalık gibi değerlendirilmesine isyan ediyordu; bir insana yaşadığı ‘yas’ı hastalık gibi göstermek, çektiği acıya ve o insana saygısızlıktan başka bir şey değildi. Karla karışık bir yağmur başlıyor dışarıda, Sait Faik’in “dondurucu” diye tarif ettiği bir manzara… Dışarı çıkınca pencereden az evvel oturduğum ve şimdi boş duran sandalyeye bakıp hüzünleniyorum. Sıcak sobanın önündeki iki boş sandalye, öyle güzel bekliyorlar ki… Hukuk mu?
Gerard Depardieu, Cezayir'e taşınma kararı aldı
'Müslüm' filmi 26 Ekim'de vizyona giriyor
Ankara Uluslararası Film Festivali Onur Ödülleri sahipleri belli oldu
Uluslararası Gezici Filmmor Kadın Filmleri Festivali başlıyor
Burcu Tatlıses, 28 Şubat'ta Cemiyet'te
Mart 2015’te “Güzel Kokuyorum” adlı albümünü dinleyicisiyle buluşturan söz yazarı, besteci ve yorumcu Burcu Tatlıses, 28 Şubat Çarşamba gecesi İstanbul'da sevenleriyle buluşacka. Burcu Tatlısesi'in Beyoğlu'nda Cemiyet'te sahnede olacağı etkinliği biletleri Biletix'ten ve sahne öncesinde kapıdan temin edilebilecek. Konserin kapı açılış saati 21.00.  *** Mart 2015’te duru, sakin ama etkileyici yorumu ve güçlü sözleriyle işlediği ilk albümü “Güzel Kokuyorum” u yayınlayan Burcu Tatlıses, söz yazarlığının ardından singer/songwriter kimliğiyle dinleyicilerle buluştu. Müzik yazarlarının yılın en iyileri seçkilerine dahil olan albümden Ay, Bir Sana Bir de Bana, Gündelik, Beni Öldürür gibi şarkılar dikkat çekti ve playlistlerde yerini aldı. 2017 yılında gösterime giren Müthiş Bir Film isimli sinema filmi için “Hayat Bir Film” isimli şarkıyı yazdı ve yorumladı. Aynı yıl gösterilen Eski Sevgili filmi için “Eski Sevgili” isimli şarkıyı yazdı ve yorumladı. İkinci albüm hazırlıklarını sürdüren müzisyenin ikinci albüm öncesi ilk single çalışması “Geyikli Masallar” Ada Müzik etiketiyle tüm dijital platformlarda..." Telefon: 0212 243 26 85Adres: Asmalı Mescit Mah. Nergis Sok. No:8 Tünel / Beyoğlu  İstanbul Modern'in Karaköy'deki binası, Beyoğlu'na taşınıyor
Film Endüstrisi Konferans Serisi 3-4 Mart'ta İstanbul'da
 3-4 Mart 2018’de alanında uzman tüm endüstri profesyonellerini ilk kez eğitim amacıyla Beyond24 adıyla bir araya geliyor. Konferans, atölye, ustalık sınıfları ve panellerle dolu içeriğiyle 2 gün boyunca bilgi paylaşımının yapılacağı Beyond24 aynı zaman iş olanaklarının ve işbirliklerinin kapısını aralamak üzere ‘’Kariyer Alanı’’ nı da hayata geçiriyor Kariyer Alanında yer alacak şirketler ile katılımcılar birebir tanışma ve görüşme şansı yakalayacak. Sektörün değişik iş kolları ve kariyer fırsatları ile ilgili bilgi almayı kolaylaştıran Kariyer Alanı, sektörde iş arayan kişiler ve yeni elemanlarını bekleyen şirketler için buluşma noktası olacak. Yavuz Turgul, Tony Gatlif, Engin Alkan gibi ustalar verecekleri derslerde;1000 Volt, BluTv, Orion, Başka Sinema, 70x100, Beyoğlu Sineması, Contentine gibi şirketler ise Kariyer Alanında sinemacılarla buluşacak. Biletlerin Biletix'ten temin edilebileceği etkinlikte şu isimler katılacak:  Web site: https://www.beyond24.istanbul Facebook:http://facebook.com/beyond24istanbul/ Twitter:https://twitter.com/beyond24ist Instagram:https://www.instagram.com/beyond24istanbul/ Ozan Çolakoğlu'na evrakta sahtecilik suçlaması
Müzisyen Ozan Çolakoğlu, geçtiğimiz günlerde şarkıcı eşi Gülşen'in lüks aracını satmak istedi. Günaydın'dan Dilek Yaman'ın haberine göre; Çolakoğlu, yaklaşık 750 bin liraya Murat Dudu'yla anlaştı. Dudu, Çolakoğlu'nun banka hesabına kapora olarak 150 bin lira gönderdi. Paranın tamamını ise Çolakoğlu'nun iş yerine giderek, kendi imzası ve cirosu bulunan bir çekle ödedi. İddiaya göre; bir süre sonra çeki bozdurmak için bankaya başvuran Çolakoğlu, çekin karşılığı olmadığını öğrenince, Murat Dudu'nun sahibi olduğu şirkete icra takibi başlattı. Şirketine haciz gelen Dudu ise, icraya konu olan çekin kendisi tarafından cirolanmadığını ileri sürdü. Çolakoğlu'nun çek üzerinde oynama yaparak kendisini zor durumda bıraktığını söyleyen Dudu, Çolakoğlu'nun cezalandırılmasını istedi. 'ASIL MAĞDUR BENİM' Savcılık tarafından başlatılan soruşturma kapsamında geçtiğimiz günlerde İstanbul Çağlayan Adliyesi'nde ifade veren Ozan Çolakoğlu, şöyle konuştu: "Eşim Gülşen'in adına kayıtlı olan lüks marka aracı Murat Dudu'ya sattım. Asistanım Utku Ergün ile Murat Dudu ortak çalışarak beni zarara uğrattılar. Dudu'nun ileri sürdüğü gibi dolandıran değil, dolandırılan tarafım. Başlattığım icra takibi sonrası şirkete hacze gittiğimizde şirketin tasfiye edildiğini gördüm. Zararım da giderilmedi." Alevi-Bektaşiliğin 7 ulu ozanı aynı gece anıldı
Türk tiyatrosunun kurucusu, Türk sinemasının öncü isimlerinden oyuncu, yapımcı, yazar ve yönetmen Muhsin Ertuğrul’un kaleme aldığı anılar, Maltepe Belediyesi Türkan Saylan Kültür Merkezi’nde sahnelendi. Alevi-Bektaşiliği’nin yedi ulu ozanı kabul edilen Seyyid Nesimi, Şah İsmail Hatayi, Fuzuli, Yemini, Virani, Pir Sultan Abdal ve Kul Himmet de Maltepe Belediyesi'nin ev sahipliği yaptığı "Yedi Ulu Ozan" isimli etkinlikle anıldı. SAHNE PERFORMANSLARI İZLEYİCİLERİN BEĞENİSİNİ TOPLADI Boğaziçi Gösteri Sanatları Topluluğu, “Kim Var Orada? Muhsin Bey’in Son Hamlet’i” adlı oyunla, çağdaş Türk tiyatrosunun kurucusu, Türk sinemasının öncü isimlerinden oyuncu, yapımcı, yazar ve yönetmen Muhsin Ertuğrul’un kaleme aldığı anıları sahneledi. 2016 yılında düzenlenen 21. Sadri Alışık Tiyatro ve Sinema Oyuncu Ödülleri, tiyatro ödülleri dram dalında, Cüneyt Yalaz'a "Yılın En Başarılı Erkek Oyuncusu", İlker Yasin Keskin'e "Yılın En Başarılı Yardımcı Erkek Oyuncusu", yine aynı yıl 41. İsmet Küntay Ödülleri En İyi Oyun Yazarı, Direklerarası Seyirci Ödülleri 2016 En İyi Erkek/Yardımcı Erkek Oyuncu ödüllerini kazandıran oyun, Maltepeli tiyatroseverler için sahnelendi. İki perdelik oyunda, metin düzenlemesini Cüneyt Yalaz ve İlker Yasin Keskin, dekoru Özgür Eren, müzikleri Aybars Gülümser hazırladı. Oyunda Vahram Papazyan’ı canlandıran İlker Yasin Keskin, Muhsin Ertuğrul’u canlandıran Cüneyt Yalaz ve Latife hanıma hayat veren Banu Açıkdeniz, sahne performanslarıyla izleyicilerin beğenisini topladı. 7 ULU OZAN ANILDI Öte yandan yine Maltepe Belediyesi Prof. Dr. Türkan Saylan Kültür Merkezi'nde düzenlenen bir diğer anma programında, halk müziği sanatçısı Hasan Papur, yedi ulu ozanın Alevi-Bektaşi inancının temel taşı olduğunu söyledi. Yedi ulu ozanı saygıyla anan Papur, halkın, toplumun dili olan, gönüllerinde yaşayan halk ozanlarını, ozan geleneğini genç kuşaklara anlatmanın önemine dikkat çekti. Programda, Gülşen Kantoz Şahin, Sebahattin Yılmaz, Sinem Kantoz Şahin, Mey Üstadı Ali Kaya, yedi ulu ozanın deyiş ve türkülerini seslendirdi. (DHA) Ari Barokas'tan geç ama iyi gelen albüm: Lafıma Gücenme
ASLI ATASOY Ari Barokas'ın ilk solo albümü ‘Lafıma Gücenme’ 2018'in en iyilerinden biri olmaya aday. Çıkan işin iyi kotarılmış olması haz verirken albümün müzikal kalitesi ve ifadesi “neden bu kadar uzun zaman mahrum kaldığımızı” sorgulatacak kadar yerinde. Ari Barokas, uzun sayılabilecek bir zamandır Türkiye rock müziğinde üretici ve icracı kimliği ile yer alıyor. Barokas’ın hikayesi şehir müziğinin biçimlenip, kendi karakterini ortaya koyduğu bir sürece denk düşüyor. Burdan yola çıkarak sanatçının bağlı olduğu müzikal geleneğe katkısının ilk gençlik yıllarından bu yana artarak devam ettiğini söyleyebiliriz. Barokas’ın 'Lafıma Gücenme' isimli çalışması bu sert müzikal serüvenin duygusal olarak da ihmal edilmediğini, iyi tamamlanmış olduğunu ortaya koyuyor. ‘Lafıma Gücenme’yi sadece bir albüm olarak değerlendirmek sizi yanıltabilir. Çalışma bir albüm olmanın dışında bir duruş olarak da dinleyicisini tavlıyor. Her biri etkileyici parçalar usuldan sizi uyarıyor; sözlerin endişesi müzikal bir zarafetle ruhunuzu baştan çıkarabilir! Türkiye’nin önemli bas gitaristlerinden olan Ari Barokas, şarkı yazarı ve 'şehir ozanı' kimliğinin sağlam bir temsilcisi olduğunu da müjdeliyor. ‘Ozanlık’ durumunu son dönem aşırı mesaj kaygılı şarkılarla karıştırmak elbette doğru olmaz. Daha çok kendi ruhunun izini süren Barokas, etrafına bakmayı ihmal etmeden öteki hayatların hikayesini parçalarına katmayı başarmış. Şarkıların sakin ama güçlü melodik yapıları, sözlerin akılda kalan ve anlamlı halleri bizi başarılı bir albümle baş başa bırakıyor. Dinlerken yorulmadığınız, sözleri keşfettikçe yalnız olmadığınızı hissettiğiniz ‘Lafıma Gücenme’ ile Barokas, bu kadar naif bir işle bu sert zamanlarda zor olanı başarmış. Uzun zaman dinlenecek olan 'Lafıma Gücenme' yeni şehir ozanının gelişini müjdeliyor. Kulaklarınızdan ve dijital varlıklarınızdan esirgemeyin.  Dünya belgeselleri İstanbul Film Festivali ile beyaz perdede
Coen Kardeşler artık dizi sektöründe
Selda Bağcan’dan 240 şarkılık arşiv geliyor
Sofra Sırları: Şimdi güzel bir pilav yapalım
Bir seyirci ve film eleştirmeni olarak bu senenin (2017-2018) en iyi yerli filminin Sofra Sırları olduğunu, Demet Evgar’ın ise Sofra Sırları filminde bu senenin en iyi kadın oyuncu performansını sergilediğini düşünüyorum. Ne yazık ki filmin yarıştığı festivallerdeki jüri değerlendirmeleri bu zeki ve eğlenceli filmi, bu zorlu ve derinlikli performansı da görmezden gelmiştir. Film dramatik yanları olan içinde gerilimi ve absürtlüğü de barındıran bir kara komedi. Aynı zamanda da yeni bir tür olarak sayılmaya başlanan, yemek filmi. Filmlerinde pek çok türü harmanlamayı sevdiğini bildiğimiz yönetmen Ümit Ünal’ın kendine has formülü olarak da özetlenebilir. Sofra Sırları, ana akım filmlerin sanatsal değerlerinin yeterli seviyede olmadığı varsayımını yanlış çıkartan son derece kaliteli bir film. Zor bir film olmasına rağmen gayet anlaşılır. Başarılı senaryosunda açtığı her kapıyı hikâye özünde kapatabilen, akıcı anlatımı ile akıllarda soru işareti bırakmayan bir film. Hikâyesi ile bir yandan çiğnenmesi zor lokmalar sunarken seyircisine keyif aldırtan formülü ile her çeşit sinema seyircisini rahatlıkla memnun bırakabilecek bir yapım. Sevgili Burak Göral’ın tabiriyle ‘seyirci dostu’ bir film. Ciddi bir değişim yaşayan Neslihan karakterinde izlediğimiz Demet Evgar son zamanların en derinlikli, en zorlu kadın oyuncu performansı ile karşımızda. Evgar, bir taşra şehrinde kocası ile beraber yaşayan ve yemek yapmak konusunda kafayı sıyırmış bir noktada olan ev hanımı karakterinin, gerçeklikten çıkarak bir katile dönüşme sürecini başarıyla oynamış. Filmdeki diğer karakterler başıboş bırakılmamış ve hepsi ete kemiğe birer kimliğe incelikle büründürülmüş. Tüm karakterlerin özünde taşıdıkları benzer hırsları ile filmde suçlu-masum ayrımı arasında net bir çizgi konulmamış. Bu açıdan herkesin aslında kendilerinin katili ve kurbanları olduğunu söyleyebiliriz. Stüdyo çekimleri ile kazanılmış olan tutarlılığın yarattığı kesintisiz atmosfer, seyirciyi hikâyenin içine sokarak orada tutmayı iyi başarıyor. Aynı zamanda set çekiminin sağladığı rahat kamera hareketleri ile yakalanan açılar kurgunun da yağ gibi akmasını sağlıyor. Filmin görüntü yönetmeni Türksoy Gölebeyi’nin yarattığı atmosferdeki etrafı çevreleyen sürrealist buğu ve bunu destekleyen Erdem Helvacıoğlu’nun müzik yaratımı son derece başarılı. Festivallerin ana akım popüler sinemaya sırtını dönme motivasyonunu, bir meziyetmiş gibi kullanan jüri, aslında bir yandan kendi alternatif hayal dünyasında bazı filmleri ve isimleri kendince popülerleştirdiğinin farkında değil gibi. Adana Film Festivali’nden bu filmi ödülsüz gönderen jüri üyeleri ile Malatya’da jürinin ödüllendirmediği ama Malatya halkının en iyi film ödülü verdiği Sofra Sırları aslında bu açıdan ders niteliğindedir. Festivaller ile sinema seyircisi ve sinema severler ile kalitesiz ana akım filmleri arasında gün geçtikçe açılan çatalı Sofra Sırları kapatabilir. İyi film sevenlerin, sinema severlerin bu filmi seveceğine inanıyorum. *** Hadi be Oğlum: Erkekler iyi ama aptallar mı? Hadi Be Oğlum, bir erkek filmi hem de iyi erkeklerin filmi. Bu açıdan değerli. Ancak özellikle çocuk karakterin özel durumu çevresinde gelişen ciddi mantık tutulması yaşayan senaryosu, seyirci aklıyla dalga geçer gibi. Çocuğun rahatsızlığının ne olduğunu neden kimse anlamıyor? Koskoca Kaş’ta bir kişi bile demiyor ki ‘bu çocuğa fazla yüklenmeyin onun özel bir durumu var, hastalığı şudur, bu konuda da pek çok çalışma grubu, özel okullar vardır, çocukcağızı oralara gönderelim’ diye. Ne baba, ne dede, ne doktorlar, ne koskoca müzisyen sanatçı Feridun Düzağaç durumu anlamıyor... Filmdeki aşırı müzik kullanımı son derece rahatsız edici, üstelik seyirci duygusal olarak haksız bir şekilde yönlendiriliyor. Filmde çok sayıda yükselme anları yaşanıyor bu yüzden de finali duygusal anlamda etkileyemiyor. Senaryo çok önemli. Ve senaryo daha en baştan mantıksal olarak yanlışsa geriye konuşulacak pek bir şey kalmıyor. Tüm bu temel aksaklıklarla mantık ve tıp konusunu umursamazsak, Hadi be Oğlum gayet sıcak, seviyeli ve duygusal bir film. Kıvanç Tatlıtuğ'un yeni filmi 3 günde ne kadar gişe yaptı?
'Sylvester Stallone öldü' iddiası, ortalığı karıştırdı
Stallone'nin, milyonlarca hayranının yüreği ağzına geldi. Beyazperdenin efsanesi, Rocky ve Rambo filmleriyle hafızalara kazınan ünlü aktör Sylvester Stallone'nin, milyonlarca hayranının yüreği ağzına geldi. Sosyal medyada yayılan ve 71 yaşındaki aktörün öldüğüne ilişkin söylentiler, Stallone'nin dünyanın dört bir yanındaki sinemaseverleri telaşlandırdı. Medyatava'nın haberine göre Facebook'ta başlayan ve Stallone'nin hayatını kaybettiğini ileri süren iddia, sosyal medyada hızla yayıldı. İşin ilginç yanı böyle bir iddianın bundan 18 ay önce , 2916 yılının Şubat ayında da gündeme gelmesiydi. O dönemde de Sylvester Stallone'nin Los Angeles'taki evinde ölü bulunduğu ileri sürülmüştü. Haber kısa süre sonra yalanlanmıştı. Benzer bir durum bugün de birkaç saat önce tekrarlandı. Facebook'ta başlayıp tüm sosyal medyaya dağılan bu söylentinin, ünlüler hakkında sahte "ölüm " haberleri yapan bir internet sitesinden kaynaklandığını sanılıyor. Bu söylentinin yayılmasından sonra milyonlarca Twitter kullanıcısı birbirine Stallone'nin gerçekten ölüp ölmediğini sormaya başladı. Şu ana kadar Sylvester Stallore cephesinden bu söylentilere ilişkin herhangi bir açıklama gelmedi. Ancak bu kez de haberin sahte olduğuna kesin gözüyle bakılıyor. Avusturyalı çellist Lukas Lauermann İstanbul’a geliyor
Ediz Hafızoğlu ve Elif Çağlar’dan ‘Doğru’ şarkı
Ünlü davulcu ve müzisyen Ediz Hafızoğlu’nun yeni albümü 13’ünikinci teklisi ‘Doğru’ tüm dijital mecralarda yayınlandı! Sözlerini ve melodisini Elif Çağlar’ın yazdığı, müziğini ve düzenlemesini Ediz Hafızoğlu’nun yaptığı şarkı, çok yakında yayınlanacak albümün müzikal dünyasına dair ipuçları veriyor. Cazdan rock’n roll'a, metalden deneysel müzik ve Balkan müziğine, birbirinden farklı tarzlarda çalışan birçok müzisyene eşlik eden, yerli caz sahnesinin en başarılı davulcu ve müzisyenlerinden Ediz Hafızoğlu’nun çok yakında çıkacak solo albümü 13’ün ikinci teklisi ‘Doğru’ tüm dijital mecralarda yayınlandı. Sözlerini ve vokal melodisini Elif Çağlar’ın yazdığı, müziğini ve aranjmanını Ediz Hafızoğlu’nun yaptığı şarkı, birlikte birçok yeni müzikler üreten ve sahne paylaşan ikilinin bugüne kadar yaptıkları en başarılı projelerden biri! 13’ün müzikal dünyasına dair bize bir çok ipucu da veren şarkının vokalinde Elif Çağlar’ı dinlerken, davulları çalan Ediz Hafızoğlu’na, trompette Barış Doğukan Yazıcı, tenor saksafonda Engin Recepoğulları, alto saksafonda Serhan Erkol, tuşlu çalgılarda Ercüment Orkut, gitarda Cem Tuncer ve bas gitarda Orhan Deniz eşlik ediyor. Mix ve mastering’i Erim Arkman’ın yaptığı şarkının tekli kapağının çizimini Burcu Ürgüt, tasarımını ise Yiğit Gürevin yaptı. Geçtiğimiz ay yayınlanan ve pek çok dijital platformda en çok dinlenen şarkılar listesinden düşmeyen, Birsen Tezer’in seslendirdiği “Kül” adlı single’la merakları iyice artıran 13, çok yakında Kabak & Lin etiketiyle dijital platformlarda olacak. “13 rakamının gücünü ve değişimi temsil ediyor” Vokallerde Birsen Tezer, Ece Ünsal, Elif Çağlar Muslu, Jülide Özçelik ve Ülkü Aybala Sunat’ın eşlik ettiği ve 13 parçadan oluşan 13, Ediz Hafızoğlu’nun ikinci solo albümü olacak. Ediz Hafızoğlu’nun “İnsanların hayatlarında bir anda nelerin değişebileceğini, bu değişime açık olmaları gerektiğini vurgulamakla birlikte; hayatın aslında sadece şu an'dan ibaret olduğunu hatırlatan ve bizi bu an'da tutmaya çalışan bir albüm” sözleriyle tanımladığı 13, 13 rakamının gücünü ve değişimi temsil ediyor ve dinleyenleri karanlıktan aydınlığa, iç karmaşasından düzene doğru akan hislerle dolu bir yolculuğa davet ediyor. Çukur’daki karakter isimlerinde dikkat çeken ayrıntıyı senarist açıkladı: Metin, Kemal, Kahraman…
Selda Bağcan Londra'da hayranlarıyla buluştu
Hayranlarıyla Birleşik Krallık başkenti Londra’da son altı yılda üçüncü kez bir araya gelen ünlü Türk Halk Müziği sanatçısı Selda Bağcan, kendisinin arşiv yapıtlarının toplandığı "Kırk Yılın Kırk Şarkısı" albümlerinde toplam 240 parça olacağını söyledi. Bağcan DHA’yla yaptığı söyleşide, geçmiş sanat yaşamında en ilginç bulduğu anıları anlatırken, “Tabi çok anı var ama daha önceki röportajlarımda da anlattığım bir anım var. Almanya’da Köln’de Alevi federasyonun bir konseri oldu, ‘Bin Yılın Türküsü’ diye. Çok kalabalıktık, konser saatler sürmüştü. Bu yüzden de oradaki her sanatçıya bir şarkılık bana iki şarkılık izin verdiler. Ben iki şarkımı söyledikten sora içeri geçtim; fakat, seyirci 20 dakika boyunca tekrar sahneye dönemem için bis yaptı; 20 dakika aradan sonra ben de çıktım sahneye. Bu unutulacak bir anı değil, çok güzel bir andı” dedi. Londra’da Boom Pam orkestrasıyla beraber gerçekleştirdiği konserle ilgili Bağcan, “Bugün de burada Londra’da çok güzel bir konser oldu. Yine seyirci defalarca bis yaptı, bırakmadılar bizi. İçeriye giremedik bir türlü. Çok özlemişiz seyirciyi, hasret kalmışız birbirimize. Daha önce yine Londra’ya 2012 yılında Meltdown Festivali’ne, 2016’da da WOMAD festivaline gelmiştim. Bu kısa zamandaki üçüncü konserimdi ve buna rağmen çok güzel bir seyirci vardı, çok muhteşem bir konserdi” dedi. Söyleşide bugüne kadar şu anki başarılarına ilaveten sanat hayatında inşa etmek istediği yeni hedefi sorusuna Bağcan, “Biz şu an benim arşiv eserlerimi yayınlıyoruz. ‘Kırk Yılın Kırk Şarkısı 1’ olarak ilki çıktı. Bu albümün ilk kısmında 40 eser, toplam 20 cd olarak hit parçalarım var. İkinci bölümde de beni seçtiklerim, performansımı beğendiğim parçalar var. Şimdi ‘Kırk yılın Kırk Şarkısı 2’ adıyla onun ikincisini çıkarıyoruz. Sonra üç, dört, beş altı diye 240 şarkılık bir arşiv çıkaracağız. Bugüne kadar 400’e yakın şarkı söylemişim. Bunlardan 240’ını yayınlayacağız. Ayrıca dünyada bütün dj’ler benim şarkılarımı remix yapıyorlar. Remix albümünün de birincisi çıktı, ikincisi de bu yaz çıkacak” diye yanıtladı. Gelecek konserleri hakkında ise Bağcan, ”30 Mart’ta Bostancı Gösteri Merkezi’nde konserim var. Bambaşka, büyük bir orkestrayla çıkacağım. Daha sonra 24 Mayıs’ta Brüksel’de konserim var. Sonra da Türkiye’de rock festivalleri başlıyor, orda da on konserlik bir serimiz var. Ekim ayında ise ABD’de sahneye çıkacağım” dedi. Most Production tarafından organize edilen ve Pazar akşamı 900 kişinin katıldığı konser, Camden Town’da bulunan Koko Konser Salonu’nda gerçekleştirildi. Ünlü sanatçıya Israil Tel Aviv'den gelen Boom Pam isimli orkestra eşlik etti.  Konsere “Yaz Gazeteci Yaz” şarkısıyla başlayan ve yaklaşık üç saat sahnede kalan Selda Bağcan, program süresince zaman zaman Türkçe ve İngilizce espriler yaparak dinleyicileri eğlendirdi. Sanatçı daha sonra “Yuh Yuh” parçasını seslendirerek programı bitirdi. Dinleyicilerden gelen aşırı istek üzerine Bağcan iki kez daha sahneye çıktı. Konser sonunda hayranları, Bağcan ile fotoğraf çektirmek ve imza almak için kuyruk oluşturdu. Most Production yöneticisi Mustafa Oğuz "Sanatseverler ile sanatçılar arasında köprü görevi yaparak buluşmalarını sağlıyoruz. Yine yakında Mazhar, Fuat, Özkan grubu ve Sıla ile müzik severleri Londra da buluşturacağız" dedi. DHA  İstanbul Şehir Tiyatrolarında bu hafta 17 oyun sahnelenecek
İstanbul Büyükşehir Belediyesi Şehir Tiyatroları’nda 21 - 25 Şubat tarihleri arasında Nora (Bir Bebek Evi), Kahvede Şenlik Var, Şahane Züğürtler, Yangın Yerinde Orkideler, Makedonya Gamzesi, Bak Bizim Şarkımızı Çalıyorlar, Karıncalar (Bir Savaş Vardı) ile çocuk oyunlarından Define Adası, Karagöz’ün Uykusu, Alaaddin’in Sihirli Lambası, Yaşasın Barış, Dedektif Köpek Cash, Bisküvi Adam, Harikalar Mutfağı, Bir Gün Ayakkabımın Teki, Elma Kurdu Kırtık, Üç Kardeş ve Muhteşem Kurt sahnelenecek. İstanbul Şehir Tiyatrolarında bu hafta sahnelenecek oyunlar ve konuları şöyle: NORA (BİR BEBEK EVİ) “Modernizmin tiyatrodaki kurucusu Henrik Ibsen doğumunun 190. yılında çağdaş insanın dramını anlatmaya devam ediyor. Maddi baskı altında rekabete sürüklenen bireylerin yıkımını ve yok olan değerleri ele alırken, insan onuru ve kişiliğinin eşsiz yanına vurgu yapıyor. Konusunu gerçek yaşamdan alan başyapıtında gerçek sevgi üzerine kurulmayan birlikteliğin ve birey olarak kadının var olamadığı bir yuvanın nereye savrulacağını gösteriyor. “Nora (Bir Bebek Evi)”, yazımının üzerinden 140 yıl geçmiş olmasına rağmen bugün de tartışılmaya ve güncelliğini korumaya devam ediyor.” Henrik Ibsen’in yazıp Ali Gökmen Altuğ’un yönettiği oyunda, Berna Adıgüzel, Canan Kübra Birinci, Cengiz Tangör, Hakan Arlı, Mert Tanık, Nurdan Gür, Yeşim Koçak rol alıyor. Oyun, 21-24 Şubat tarihleri arasında Harbiye Muhsin Ertuğrul Sahnesi’nde. KAHVEDE ŞENLİK VAR “Kadın erkek rolleri, toplumsal kurallar ve bu kurallar çerçevesinde biçimlenen insan ilişkilerinin tartışmaya açıldığı Kahvede Şenlik Var, bir kadın ile bir erkeği karşı karşıya getirir. Sabahattin Kudret Aksal’ın uyuşmanın da uyuşmazlığın da en büyük örneği olarak tanımladığı kadın ve erkek, sonunda evlenme niyetiyle denize nazır bir kahvede buluşurlar. Zaman zaman kahvenin nevi şahsına münhasır garsonunun da yönlendirmeleriyle birbirlerini tanımak ve anlaşmak için uzun bir sohbete başlarlar. Evlilikten beklentilerin, hayallerin ve düş kırıklıklarının dillendirildiği bu bol eğlenceli sohbetin sonu nereye varacaktır? Kozların kıran kırana paylaşıldığı bu mücadelenin kazananı kim olacaktır? Kadın mı? Erkek mi? Yoksa garson mu?” Sabahattin Kudret Aksal’ın yazıp Murat Ozan’ın yönettiği oyunda, Derya Çetinel, Ertan Kılıç, Özgür Dereli rol alıyor. Oyun, 21-24 Şubat tarihleri arasında Fatih Reşat Nuri Sahnesi’nde. ŞAHANE ZÜĞÜRTLER “Rusya'daki devrimden sonra pek çok Rus asilzadesi batı ülkelerine kaçtı. Ouratieff çifti de bu ailelerden biridir. Çar'a ait yüklüce bir serveti de beraberinde getiren çift bu paraya dokunmaz, çeşitli evlerde hizmetçilik ve uşaklık yaparak hayatlarını sürdürmeye devam ederler. Ancak bu parada herkesin gözü vardır ve Ouratieff çifti parayı korumak için büyük bir gayret içindedir. Neticede, çok büyük bir servete hükmetmekle beraber yoksul bir hayat yaşayan çiftin başına akıl almaz olaylar gelir.” Fransız bulvar tiyatrosunun öncülerinden aktör, yazar ve yönetmen Jacques Deval'in 1933'te yazdığı Haldun Dormen’in yönettiği komedi oyununda Can Başak, Müge Akyamaç, Hakan Güner, Süeda Çil, Dilay Taşkaya, Özgün Akaçça, Çağrı Hün, Ceylan Çete, Engin Akpınar, B. Çağatay Çakıroğlu, Can Doğan, Onur Şirin ve Buğra Can Ildırışık rol alıyor. Oyun, 22-24 Şubat tarihleri arasında Kağıthane Sadabad Sahnesi’nde. YANGIN YERİNDE ORKİDELER “...Orkideleri hep bir "ballad" olarak düşündüm. Hakkı yenmişlerin, hayatın-toplumun- yerleşik düzeninin kıyısına itilmişlerin, uyurgezerlerin, mutsuzların, sırtından yaralıların, alkoliklerin, esrarkeşlerin, yalancıların, masal anlatıcılarının, gezginlerin, kaybedecek hiçbir şeyi olmayanların, filmleri balkondan ya da hususiden değil, birinciden yani en ön sıralardan seyredenlerin, dünyaya kekremsi, ekşi bir sırıtışla bakanların, sis ve dumanlar içinde yaşayanların, bilgiye ve bilgisizliğe aynı tiksintiyle yaklaşanların, bütün bunlara rağmen ya da birazda bunlardan ötürü insan kalmayı becerebilmiş olanların şarkısı olsun istedim Yangın Yerinde Orkideler.(Memet Baydur, 1990-İstanbul)” Memet Baydur’un yazdığı Hülya Karakaş’ın yönettiği oyunda, Can Ertuğrul, Emin And, Eraslan Sağlam, Gözde İpek Köse, Ömer Barış Bakova ve Zümrüt Erkin rol alıyor. Oyun, 21-24 Şubat tarihleri arasında Kadıköy Haldun Taner Sahnesi’nde. MAKEDONYA GAMZESİ (YENİ OYUN) “Batılılaşma yolundaki Osmanlı’nın sancılarını, II. Abdülhamit Han’ın son dönemleri ile İttihat Terakki’yi, mesleğine aşık bir asker olan Binbaşı Fehmi Aksaray’ın gözünden anlatan oyun, aynı zamanda hüzünlü bir aşkın da hikayesini konu alıyor. Aynı adlı romandan sahneye uyarlanan Makedonya Gamzesi, dönemin siyasi ve sosyal şartlarını o zamanların İstanbul'unu, sokaklarıyla, insanları ve yaşam koşullarıyla gerçekçi bir biçimde gözler önüne seriyor.” Üstün İnanç’ın yazdığı Tarık Şerbetçioğlu’nun yönettiği oyunda, Ada Alize Ertem, Aslı Menaz, Aybar Taştekin, Nafiz Can Tarakçı, Cem Uras, Cemal Ahhan Şener, Çağlar Polat, Deran Özgen, Emrah Can Yaylı, Fahri Kıncır, Göksel Arslan, Mert Aykul, Emrah Özertem, Murat Bavli, Naci Taşdöğen, Nazif Uğur Tan, Özgür Dağ, Selen Nur Sarıyar, Sinan Bengier, Şeyda Arslan, Uğur Dilbaz, Yağmur Damcıoğlu Namak, Yeşim Mazıcıoğlu, Z. Bahar Çebi rol alıyor. Oyun, 21-24 Şubat tarihleri arasında Üsküdar Musahipzade Celal Sahnesi’nde. BAK BİZİM ŞARKIMIZI ÇALIYORLAR “Sahnelendiği birçok ülkede beğeniyle izlenerek, “Tony”, “Outer Critics”, “Theater World” ödüllerine layık görülen bu eğlenceli Broadway müzikali, oyunun şarkılarının bestecisi Marvin Hamlisch ile şarkı sözlerinin yazarı Carole Bayer Sager’in gerçek hayatta yaşadıkları aşk hikayesinden esinlenilerek yazılmış. Oyunda, şöhretli ancak takıntılı bir besteci olan Vernon ile ona hayran, çılgın ve yetenekli bir söz yazarı olan Sonia’nın yaratıcı iş birliği ve fırtınalı duygusal ilişkileri anlatılıyor. Bu renkli macerada kahramanlarımıza içlerindeki “öteki benler” de birbirinden keyifli şarkı ve danslarıyla eşlik ediyor.” Neil Simon’un yazıp Ersin Umulu’nun yönettiği oyunda; Ali Mert Yavuzcan, Özge Özder, Köksal Ünal, Evrim Artut, Müge Gülgün ve Çağrı Büyüksayar rol alıyor. Oyun, 22-24 Şubat tarihleri arasında Ümraniye Sahnesi’nde. KARINCALAR - BİR SAVAŞ VARDI “Bir asker, nedenini bilmediği ve hiçbir şeyini anlayamadığı savaşta firar eder. Özgürlüğe koşup sevgilisine kavuşacağını sanırken ayağı bir mayına kilitlenir. İşgal için gittiği topraklarda kendine esir olan asker, hayatta kalabilmek için, topuğunu mayından ayırmamak zorundadır. "Burada ne kadar kalırım, bilemiyorum. Bildiğim bir şey varsa, artık ben seni bekliyorum!..” Boris Vian ve John Steinbeck'in metinlerinden yola çıkarak Gökhan Aktemur'un oyunlaştırdığı, Ergun Üğlü'nün yönettiği oyunda Mert Turak rol alıyor. Oyun, 22-24 Şubat tarihleri arasında Gaziosmanpaşa Sahnesi’nde. -ÇOCUK OYUNLARI-  DEFİNE ADASI (7+ YAŞ) R. L. Stevenson’ın yazıp Cem Karakaya’nın yönettiği oyunda, efsanevi korsan Kaptan Flint'in sakladığı define haritasını bulan Jim Hawkins ve o haritayı ele geçirmek için onun peşine düşen Uzun John Silver ve Kaptan Flint'in eski tayfalarının hikayesi anlatılıyor. Oyunda Alp Tuğhan Taş, Asrın Gurur Kuyucak, Ayşem Yağmur Ulusoy, Barış Çağatay Çakıroğlu, Ahhan Şener, Çağatay Palabıyık, Dilay Taşkaya, Direnç Dedeoğlu, Gizem Akkuş, Gülce Çakır, Reyhan Karasu, Selim Can Yalçın, Şeyda Arslan, Şirin Kılavuz Sevinç, Engin Akpınar, Selen Nur Sarıyar rol alıyor. Oyun, 25 Şubat’ta Harbiye Muhsin Ertuğrul Sahnesi’nde. KARAGÖZ'ÜN UYKUSU "Hoooor piiiş, hoooor piiiş. Yok olmadı. Hiiiiir poorrr, hiiiiir pooorrr. Yine olmadı... Uyuyamıyorum " diyor Karagöz. Karagöz'ün uykusu kaçmış. Nerde bu uyku, kimde? Karagöz'e uyuması için yardımcı olmaya hazır mısınız?” Özgür Atkın’ın yazıp Can Alibeyoğlu’nun yönettiği oyunda Elyesa Çağlar Evkaya, Lale Kabul rol alıyor. Oyun, 25 Şubat’ta Fatih Reşat Nuri Sahnesi’nde.Alaaddin’in Sihirli Lambası (6+ Yaş) “Alaaddin, iyi niyetli, sevgi dolu, müziği çok seven bir gençtir. Rüyalarında gördüğü prensesle evlenmektir hayali. Ama bir türlü iş bulamaz kendine. Bir gün çok uzaklardan, şarkılarını dinleyen güzeller güzeli prensesle karşılaşır ve birbirlerine aşık olurlar. Kral'ın kötü yürekli veziri ise sihirli lambanın Alaaddin'in evinde olduğunu öğrenmiştir. Bakalım Alaaddin cin'inde yardımıyla önüne çıkan zorlukları aşabilecek mi?” Turgay Yıldız’ın yazıp Özgür Atkın’ın yönettiği oyunda Ceysu Aygen, Serkan Bacak, İbrahim Can, Hamit Erentürk, Emre Çağrı Akbaba, Cihan Kurtaran ve Nilay Yazıcıoğlu rol alıyor. Oyun, 25 Şubat’ta Kağıthane Sadabad Sahnesi’nde. YAŞASIN BARIŞ (5+ YAŞ) “Birbirleriyle ürettiklerini paylaşarak dostça yaşayan koyun ülkesi ve buğday ülkesi sadece kendini düşünen bencil vezirin hain planlarıyla savaşa başlarlar. Buğday ülkesinin her şeyin farkında olan prensesi kendini feda ederek "düşman ülkeye" gizlice girer. Mızıkasının umutlu ezgileriyle vezirin planlarını ortaya çıkarır ve herkesin ısrarla istediği barışı getirir.” Hasan Erkek’in yazıp Nihat Alpteki’nin yönettiği oyunda, Cafer Alpsolay, Çağlar Ozan Aksu, Emrah Can Yaylı, Ercan Demirhan, Pelin Abay, Uğur Dilbaz, Volkan Öztürk, Yağmur Damcıoğlu Namak’ın rol alıyor. Oyun, 25 Şubat’ta Kadıköy Haldun Taner Sahnesi’nde. DEDEKTİF KÖPEK CASH (5+) “Mert, Pıtır ve Yaramaz’ın hayatları, oyuncak makinesi Oyu-Maki’nin keşfiyle değişir. Üç arkadaş, oyuncaksız çocuklara oyuncak dağıtmak üzere yola koyulurlar fakat Oyu-Maki’nin kaybolmasıyla masallar dünyasına kadar uzanan bir maceraya atılırlar. Oyu-Maki’yi ararken en büyük yardımcıları kim dersiniz? Dünyanın en kocaman burunlu dedektifi, Dedektif Köpek Cash!” Kaan Elbingil’in yazdığı Berna Adıgüzel’in yönettiği oyunda İrem Okyay, Sezai Aydın, Emre Şen, Mert Aykul, Onur Demircan, Pınar Demiral, Tankut Yıldız, Tarık Köksal, Zeynep Göktay Dilbaz rol alıyor. Oyun, 25 Şubat’ta Üsküdar Musahipzade Celal Sahnesi’nde. BİSKÜVİ ADAM (5+ YAŞ) “Büyük evin saati Guguk Bey'in ansızın kısılan sesi, ev sahipleri tarafından onu çöpe atılma tehlikesi ile karşı karşıya bırakmıştır. Ama mutfaktaki arkadaşları Tuz, Biber, sonradan aralarına katılacak olan Poşet Çay ve en çok da fırından yeni çıkmış Bisküvi Adam'ın yardımıyla bunun üstesinden hep birlikte geleceklerdir. Bisküvi Adam'ın Fare ile mücadelesi de Rutin hayatlarına yeni bir tempo getirir. Bir evin mutfağında, herkes uyuduktan sonra kurulan yepyeni bir dünyanın oyunu Bisküvi adam, mücadele, önyargı, yardımlaşma ve her şeye rağmen birlikte yaşama kavramlarını eğlenceli bir dille anlatırken, çocukların hayal dünyasını renkli kılan neşeli sahneler de içeriyor.” David Wood’s’un yazıp Nihat Alpteki’nin yönettiği oyunda Nazif Uğur Tan, Müslüm Tamer, Damla Cangül, Esen Koçer, Gülsün Odabaş ve Ada Alize Ertem rol alıyor. Oyun, 25 Şubat’ta Ümraniye Sahnesi’nde. HARİKALAR MUTFAĞI (7+ YAŞ) Haluk Işık ve Ege Işık’ın yazdığı Arda Aydın’ın yönettiği Harikalar Mutfağı’nda Papatya Sokağı'nda lokantaları olan iki aşçı Gümüşkepçe ve Kırıkçatal'ın yemek pişirme macerası anlatılıyor. Oyunun önemli kahramanları, kedi Yorgunpençe, fare Kazmadiş ve bayan Gülücük’tür. Oyunda ustalığın, bir işi yaparken gösterilen özen, sevgi ve dikkatle ortaya çıkabileceği düşüncesi işleniyor. Özgür Dereli, Ertan Kılıç, Berfu Aydoğan, Gözde İpek Köse ve Nilay Bağ’ın rol aldığı oyun, 25 Şubat’ta Gaziosmanpaşa Sahnesi’nde. BİR GÜN AYAKKABIMIN TEKİ (3+ YAŞ) “Rengarenk bir mutfak… Ama her yer çok dağınık… Oyuncu mutfağı toplamaktan sıkılıp gitmeye karar verir ama ayakkabısının tekini bir türlü bulamaz. O da ne, önce ayakkabısının diğer teki, sonra mutfaktaki her şey konuşmaya başlar. Kayıp ayakkabı, Kaptan Cook’u aramaya gitmiştir ve kim bilir başından ne maceralar geçmektedir…” Derya Yıldırım’ın yazdığı, Özgür Kaymak’ın yönettiği oyunda Derya Yıldırım rol alıyor. Oyun, 22 Şubat’ta Üsküdar Kerem Yılmazer Sahnesi’nde. ELMA KURDU KIRTIK (4-7 YAŞ) “Elma Kurdu Kırtık 7 yaş altı çocuklara yönelik, kuklaların kullanıldığı, canlı müzik eşliğinde oynanan eğlenceli bir çocuk oyunudur. Haylaz bir elma kurdunun mükemmel elmayı bulmak için çıktığı yolculuğu anlatır. Sahip olduklarına değer vermeyen, çevresindekileri hor gören Kırtık bu yolculukta aradığı mükemmel elmaya ulaşmak yerine çok daha kıymetli bir şeyin farkına varır. Çocukların sosyal çevreleriyle olan ilişkilerine dikkat çeken oyun somut nesnelerle soyut kavramları ilişkilendirerek çocuğun algısını geliştirmeyi amaçlamaktadır. Çocuğun günlük yaşamında yaşadığı çelişkileri renkli bir hayal dünyasında yeniden yaratan oyun çocuğa kendi gerçekliğine dışarıdan bakabilme şansı verir.” B. Çağatay Çakıroğlu ve Ö. Barış Bakova’nın yazıp B. Çağatay Çakıroğlu’nun yönettiği oyunda, Elyesa Çağlar Evkaya ve Seda Çavdar rol alıyor. Oyun; 22, 23 Şubat tarihlerinde Kağıthane Küçük Kemal Çocuk Sahnesi’nde. ÜÇ KARDEŞ VE MUHTEŞEM KURT (3+ YAŞ) “Üç Kardeş ve Muhteşem Kurt, çocuk seyirci için oldukça eğlenceli bir el kuklası oyunu. Oyun, üç afacan kardeşin, yaramazlıklarını ve herkesin korktuğu Muhteşem Kurt ile tanışıp arkadaş olmalarını, mümkün olduğunca yalın biçimde, çocukların gözünden anlatıyor.” Okan Karaca’nın yazıp yönettiği oyunda, Okan Karaca ve Pınar Aygün rol alıyor. Oyun, 22, 23 Şubat tarihlerinde Gaziosmanpaşa Ferih Egemen Çocuk Sahnesi’nde. Müzisyen Haluk Çetin ve şair Ahmet Telli Manavgat'ta
Seks sahneleriyle ilgili yeni 'düzenleme' geliyor
Hollywood'da ortaya çıkarılan taciz skandalının ardından ortaya çıkan #Metoo tartışmaları, sinema endüstrisini de yeniden yapılandırmaya itiyor. Eşitlik savunucusu Aktörler Sendikası, filmlerde seks sahneleriyle ilgili yeni düzenlemelerin getirilmesi için talepte bulundu. Hollywood'un ünlü film yapımcısı Harvey Weinstein'ın, aralarında ünlü aktrislerin de bulunduğu çok sayıda kadına cinsel tacizde bulunduğu iddialarıyla başlayan #MeToo tartışmaları sinemalarda da köklü değişikliklere neden olabilir. Hollywood, ardı ardına gelen itirafların ardından filmlerdeki seks sahnelerini tartışmaya başladı. Eşitlik savunucusu Aktörler Sendikası, filmlerde 'çıplaklık, seks sahneleri ve ateşli öpüşme sahneleri' ile ilgili yeni yönergeleri değerlendirdiklerini açıkladı. Buna göre, sevişme sahneleri sırasında aktör ve aktrislerin cinsel organlarının tamamen kapatılarak birbirine temasının engellenmesi, öpüşme sahnelerinde de 'usturuplu' görüntülere yer verilmesi, prodüktörlerin her zaman oyuncuyu koruması gibi konular gündemde. Sendika, "cinsel istismarın uygun bir şekilde ele alınması" ve 'mütevazı sahneler' kullanılmasının da önemle üstünde duruyor. Bu istekler sendika tarafından iletilirken, Hollywood'un nasıl bir adım atacağı şimdilik merak konusu. Suzan Avcı hastaneye kaldırıldı
Coen Kardeşler'in Netflix’te yayınlanacak western dizisinden detaylar geldi
Blue Man Group: İstanbul harika bir şehir
Müzik, komedi ve teknolojiyi bir araya getiren dünyaca ünlü performans grubu Blue Man Group’un kaptanı Adam Erdossy ve grubun müzik direktörü Nils Westermann, İstanbul’un harika bir şehir ve seyircisinin heyecan verici olduğunu söyledi. İsmini, ekibin bizzat yaratıp bir kimlik haline getirdiği mavi karakterden alan, müzik, eğlence, sanat ve komedi öğelerini taşıyan sahne şovuyla dünyaca ünlü bir fenomene dönüşen Blue Man Group’un kaptanı Adam Erdossy, 30 yılı geride bırakan grubun yaratılma hikâyesini şöyle anlattı: “Blue Man Group, 1987 yılında Chris Wink, Matt Goldman, Phil Stanton’ın daha önce hiç görmedikleri bir deneyim yaratmak istemesiyle başladı. Bu, şehir hayatına karşı verilmiş bir tepkiydi. New York’ta birçok insanın yaşadığını ama hepsinin ne kadar kopuk olduğunu gördüler. Bu yüzden toplumu çevreleyen, insanların müzikle bir araya geldiği, ilkel, hepimizin içinde hissedebileceği bir şey yaratmak istediler. Çünkü bu, hepimizi farklılaştıran bir şey değil, bizi bir araya getiren bir şey. Sonra ‘Mavi Adam’ karakterini keşfettiler. İlk başta uzaylı olarak görünse de aslında ne kadar insan olduklarını bir süre sonra görebiliyorsunuz. Bu Mavi Adam karakteriyle şov için yeni şeyler ürettiler, farklı müzikler üretip, farklı enstrümanlar çaldılar. Yıllar önce hiçbir telefon, kamera henüz yokken ve hiç fil, kaplan görmediğiniz zamanlarda, sirke gittiğinizde göreceğiniz türden bir şov yarattılar. Bugünlerde erişebileceğimiz, elimizde olan çok fazla bilgi var ama bu, insanları birbirinden uzaklaştırıyor. Bu yüzden bu şov bunu yeniden yapılandırmaya yönelik bir şey. İnsanların hoşuna gidecek, bir araya geleceği bir şov. Yeniden çocuk olmak ve hiçbir şey hakkında endişe duymadan bir şeyin tadını çıkarmak ve çevrendeki insanlarla bağlanmak gibi.” “İNSANLARIN YAPMAK İSTEDİĞİ ŞEY BAĞLANTI KURMAK” 30 yıldır bu gösterinin başarıyla devam etmesinin, “Mavi Adam”ın evrenselliğinden kaynaklandığını belirten Erdossy, “Oyunculuğa ilk başladığımda aynı şovu veya aynı karakteri oynamazdım. ‘Bir insan nasıl sürekli aynı şeyi oynar’ derdim. Ama işte 12-13 yıl sonra bu şovun farklı versiyonlarını oynuyorum. Oynadığım karakter çok büyüleyici ve çekici ki izleyiciden aldığınız deneyim her zaman farklı. İnsanların Mavi Adam karakteriyle iletişim kurmasını sağlayan şey; şovdan ayrılırken hissettikleri, şova geldiklerinde hissettiklerinden her zaman daha iyi. Kendilerini değişik bir şeyi deneyimlemiş hissediyorlar ve bu, insanlarla bağlanmalarını sağlıyor. Bence insanların yapmak istediği şey, bu tarz bir bağlantı kurmak. Bizim de keşfettiğimiz ve deneyimlediğimiz şey bu” diye konuştu. “İSTANBUL’DAKİ ŞOVLARIMIZ ÇOK EĞLENCELİ GEÇİYOR” İstanbul’daki gösterilerinin çok eğlenceli geçtiğini de vurgulayan stanbulluların Mavi Adamları gördüğü, Mavi Adamların da İstanbulluları gördüğü ilk şovlar olduğu için çok eğlenceli geçiyor. İzleyici şovda bir karakter. Bir duvar, sahne ayrımı yok, izleyici de şovun bir parçası. Bu yüzden bunu deneyimlemek bizim için harika bir tecrübeydi. Güzel olan başka bir şey de, şovun başlangıcından bitişine kadar çok güzel bir bağ vardı. Çünkü insanlar Mavi Adam karakterini dinleyip, izleyip gözlemliyordu. İlk başta çok etkileşimli değildi ama zaman ilerledikçe insanlar şovun içine daha çok dahil olmaya başladı ve heyecanlandılar. Şovun bitiminde her şey büyük bir partiye dönüyor ve bu çok eğlenceli” dedi. “İNSANLARIN TELEFONLARLA ÇEKİM YAPMASI BAŞARMAYA ÇALIŞTIĞIMIZ ŞEYİN ÖNÜNÜ KESEN BİR DURUM” İnteraktif gerçekleşen şovda seyircinin telefonlarıyla video ve fotoğraf çekimi yapmasının kendileri için her zaman zorluk olduğunu ifade eden Erdossy, “Başarmaya çalıştığınız şeyin önünü kesen bir durum bu. Ancak insanlar şova bu şekilde de dahil olmak istiyor sanırım. Bu bazen çevrenizdeki insanlar için dikkat dağıtıcı olabilir, o yüzden şovun yer aldığı tiyatroya da çok bağlı. Fakat bazı katı kurallar koymaktan kaçınıyoruz. Bazen tiyatroların uymak zorunda olduğunuz kendi kuralları oluyor, ama insanların şovu istedikleri gibi deneyimleyebilmesi için serbest olmaları da bizim için önemli. Bizim için önemli olan şey, insanlar video çekerken belki şovun bir bölümünde ‘Şu anda bunu çekmiyor olmam gerek’ diyebilmesi. ‘Belki de sadece bunu canlı olarak izlemeliyim’ demeleri gerek. Eğer biz işimizi doğru yapabilirsek bu da değişecektir” diye konuştu. “İSTANBUL, ENERJİSİ ÇOK GÜZEL, HARİKA BİR ŞEHİR” İstanbul’un, enerjisi çok güzel, harika bir şehir olduğunu söyleyen Adam Erdossy, şöyle konuştu: “Beni İstanbul’la ilgili en heyecanlandıran şey, “İstanbul Hatırası: Köprüyü Geçmek” filmiydi. Çünkü ben müziği çok seviyorum. Müzisyen değilim ama şovda harika müzisyenlerle farklı enstrümanlar çalıyorum. İstanbul’a gelip bunu yaşamak çok büyülü ve benzersiz bir deneyimdi. Çok farklı kültürler var. Çok derin bir toplum anlayışı var, farklı kültürlerle beraber yaşayan topluluklar var. Enerjisi çok güzel bir şehir. Pazarlarda yürümek, şehrin farklı yerlerine gitmek, her yerin kendi kimliğinin olduğunu görmek benzersiz ve güzel bir deneyimdi.” WESTERMANN: BLUE MAN GROUP, 3 ORİJİNAL ADAMIN BİR ARAYA GELMESİYLE BAŞLADI Blue Man Group’un müzik direktörü Nils Westermann ise, “Mavi Adamlar” ekibinin seçimini yaparken nelere dikkat ettiklerini şöyle anlattı: “Blue Man, 3 orijinal adamın grup olarak bir araya gelmesiyle başladı. Aslında çok yaratıcı insanlardan oluşan daha büyük bir topluluğun parçasıydı bu ve Mavi Adamlar bunu, içinde müzik, mizah, ışık, teknoloji olan bir şov haline getirmek istediler; karmaşık ve renkli… Bu yüzden Mavi Adamlar grubuna katılacak bir kişi olduğunda, yaratıcı olan, insanlarla çalışmak isteyen, yetenekli birini istiyoruz. Bu yüzden bir sanatçıysanız ve böyle bir şeyi yerine getirebiliyorsanız kesinlikle bir ‘Mavi Adam’ olabilirsiniz. Beraber müzik yapmaktan hoşlanan bir müzisyenseniz ve yeni bir şeyler yaratmak istiyorsanız, o zaman da gruba katılabilirsiniz. Teknisyenler için de aynısı geçerli. Sahne, ışık, ses v.b her şey bir bütünlük içinde olmalı ki, sonrasında bunları 7 araca koyup dünya turnesine gidilebilsin.” “TARKAN, ALMANYA’DA DA BÜYÜK BİR YILDIZ. TARKAN’IN BİR ŞARKISINI ÇALDIK VE İŞE YARADI” Her şehir için farklı performans hazırlamalarıyla ilgili olarak da Westermann, “Bu çok eğlenceli bir şey ve aynı zamanda bir deney. Müziğimizin bizim kelime hazinemiz olduğu büyük bir şov ortaya koyuyoruz. Bu yüzden Türkiye gibi yeni bir yere geldiğimizde ben ve takım oturup ‘Biz izleyicinin daha önce duyduğu bir şov, müzik ortaya koymak istiyoruz ki insanlarla bağlantı kuralım, ondan sonra ilerleyelim’ diyoruz. Bazı arkadaşlarımıza ve sanatçılara ‘Biz Türkiye’ye geliyoruz, Türkçe müzik çalmak istiyoruz. Fikriniz var mı’ diye soruyoruz. Yani biraz ‘deney’ yapıyoruz. İstanbul’da da ilk defa yeni bir şey denedik. Tarkan’ın bir şarkısını çaldık ve işe yaradı. Tarkan’ı daha önceden de biliyordum. Berlin’de yaşıyorum çünkü ve Tarkan Almanya’da da çok büyük bir yıldız” dedi.  Refah, sanatçı ve estetik
Batı ile Doğu arasındaki en temel farklılıklardan birisi, Doğu’da toplumun refah oranı düşük olduğu için sanatçıların geçim kaynakları bulma konusunda çektiği kısıtlar ve geçinmek için sanatından verdiği ödünler meselesidir. Doğulu uyanıklar, kısacası Cem Yılmaz filmlerinde canlandırdığı avantacılar –bu arada Cem Yılmaz’ın kendisi de bir avantacıdır- sanat diye yaptıkları eserleri müşteriye göre ayarlamayı iyi bilir. Eğer geçmişteki Yeşilçam’a baktığımızda, onların onurlu bir iş yaptıklarını bugün çok iyi biliyoruz. Çünkü Yeşilçamcıların yaptıkları çok net; üretiyor ve halka satıyor, sonrada vergi veriyorlar, düzenli bir iş yapıyorlar. Bugünkü sinemaya baktığımızda gördüğümüz ise temelden farklı: yalnızca sanatçılar değil, örneğin plastik sanatçılar, örneğin tiyatrocular da bunların arasında olmak üzere, müşteri olarak halkı değil tam da sistemin kodamanlarına ya da sistemin onlar için ayırdığı fonlara koşuyorlar. Ne oluyor? Sonuçta müşteri portföyü değişince karşımıza şu çıkıyor, gerçek sanat eseri üretmek yerine, müşteriyi yağlamak ve müşteriye yalancı bilirkişiler aracılığı tuhaf ürünleri kakalamak. Evet, bugünkü sistemin özü budur: Bedri Baykam’ın boş çerçeveyi Ülker’e satması ve üstelik bunun bir sanat olayı olarak lanse edilmesi ve basının buna yer vermesi özünde bir utanç meselesidir. Nereden baksan çirkin, nereden baksan tutarsızlık, nereden baksan kabulü mümkün deği, bu hepimiz için bir uyarı aslında. Sanatçıların verdikleri eserlerin toplumsal kökenleri olmayınca, toplum ile esaslı ilişkilere girmeyince ne oluyor? Sonuçta sanatçı denilenlerin büyük kısmının sanatçı olmadıkları anlaşılıyor, çünkü sanat eseri üretmiyorlar. Mesela yıllarca Kutluğ Ataman’ın ürettikleri Bienal işlerinin tümü hepimizin için bir utanç kaynağı olmalı, hiçbiri sanat eseri değil. Ürettiği filmlere gelince, bunlara film demek için şahide gerek yok, çünkü bunlar son derece kaba yetersiz ve niteliksiz eserler. Estetik denilen şey, yalnızca eserin içinde ve üzerinde mevcut olan bir şey değil: tam tersine sanatçının üretim biçimi, koşulları ve sonrasında bunların sunma biçimleri, tam olarak sanatçının duruşu ile tamamlanıyor. 1. Eserin üretilme biçimi, 2. Eserin üretildiği toplumsal koşullar ve bu koşulların eserde nasıl yorumlandığı, 3. Sanat eserinin topluma sunulma biçimi (şimdilerde utanmadan buna lanse etme biçimi diyorlar), 4. Sanatçının duruşu… Bu dört öğenin içinde Doğulu toplumlarda ilk aksayan ve izleyiciyi sarsan nitelik sondan başa doğru geliyor. Evet sanatçı ilk önce bir duruşa sahip olamıyor, sonra da, eseri sunarken cambazlık yapmaya başlıyor, ardından toplumsal koşulları sanatında yansıtmıyor, yorumlamıyor, onunla yüzleşmiyor, ilk basamağa geldiğimizde ise eserini çoğu kere sipariş üzerine yapıyor. İşte Onat Kutlar’ın anlattığı haliyle size tüccar-terzinin sanata uygulanmış hali: TÜCCAR-SANATÇI üretim tarzı… Böyle olunca, sanatçı için etik lüks ve hatta erişilmesi gereken bir yer haline geliyor, refaha ulaşmak için zaten uygunsuz şeyler yapınca, sanatçı kendini savunmak için kibir kumkuması haline bu süreçten geçerek geliyor. Yenilgi esastır, çünkü zaten yenilmeden, ilkelerini kapının dışında bırakmadan ünlüler odasına almıyorlar. Sistemin sigortası böyle işliyor: Geriye de estetik diye özenti, kolaj ve apartılmış ürünleri esoterik eserler diye piyasaya sunmak kalıyor. İşte bunun için Nâzım Hikmet ve Yılmaz Güney hala sembol isimler, çünkü bir davaları ve bir ahlakları vardı, onlar içinde ömürlerini tükettiler. Berlin’de başyapıt aranıyor
Berlin’de ana yarışmada geniş kitlelere hitap eden filmler, sanat filmleri ve hatta romantik filmlerden oluşan eklektik bir seçki var. Yarışma seçkisinin üçte birini ardımızda bırakırken, bizce şimdilik en etkileyici film Rus yönetmen Alexey German Jr’ın “Dovlatov”u. Ana yarışma filmleri Yarışmanın ilk filmi Wes Anderson’un “Köpekler Adası”, yönetmenin “Fantastic Mr. Fox” ile başladığı animasyon serisinin ikincisi. Anderson bu filmde insanoğlunun kötücül yaradılışının altını çizen masalsı bir dünya yaratmış. Japonya’da geçen hikâye, 12 yaşındaki Atari’nin sürgüne gönderilen ve binlerce köpekle birlikte ölüme terk edilen dört ayaklı dostunu bulmak için savaşını anlatıyor. Filmin en çarpıcı esprisi ise, izleyicilerin köpeklerin tüm konuşmalarını anlamasına karşın, insan karakterlerin hepsini tercüman aracılığıyla anlamak zorunda bırakması. “Köpekler Adası”nı izlerken, doğrusu 2010 yılında Cannes’da En İyi Kısa Film Altın Palmiyesi’ni alan Serge Avédikian’ın animasyon filmi “Hayırsız Ada” (Chienne d’histoire)’ı fazlasıyla anımsadık. Avédikian, 1910’da İstanbul’daki sokak köpeklerini toplatılarak Hayırsız Ada’da ölüme terk edilmelerini getirdiği görüntüye (ve Osman Kavala’nın ortak yapımcılığını üstlendiği) filmde birkaç yıl sonraki Ermeni Soykırımı’nın girizgâhını anlatıyordu. Paraguaylı yönetmen Marcelo Martinessi, “The Heiresses” (Kadın Mirasçılar)’da orta yaşını geçmiş bir lezbiyen kadın çiftin ilişkisini irdeliyor. Kadın eşcinselliğini anlatan klişelerin başında gelen kadın hapishanesinin kullanımı, ana karakterin film boyunca aynı şaşkın ifadeyle oynatılması, yönetmenin hikâyede erkek-kadın ilişkisinden farklı olmayan hükmeden/hükmedilen dengesi kurması bence filmin etkisini azaltmış. Amerikalı Zellner Biraderlerin Vahşi Batı’da geçen “Damsel”i hakkında yazacağım tek şey, şimdilik yuhalanan tek film olması. Keza yarışmanın iki Fransız’ından Benoit Jacquot’nun Isabelle Huppert’e rağmen tahammülü zorlayan “Eva”sı da sinirlendirdi... Bence şimdilik en etkileyici film Alexey German Jr’ın “Dovlatov”u. Ermeni bir anne ve Yahudi bir babadan doğma Sergei Dovlatov’un gerçek yaşam öyküsünden esinlenen film, 70’lerin başında Leningrad’da geçiyor. Dönemin baskıcı rejimi yüzünden genç yazarlarının Yazarlar Sendikası’na alınmadıkları için, eserlerini yayınlayamamalarının getirdiği yılgınlığı ve hayal kırıklığını anlatırken German Jr’ın karamsarlık tuzağına düşmemiş. Aksine, zeki ve ironi dolu diyaloglar kullanmayı yeğleyen yönetmen, tüm anlatımı bir haftalık bir süre içine sığdırmış. 1979’da Amerika’ya göç eden ve 1990’da New York’ta ölen Dovlatov’la birlikte, 1987’de Nobel Edebiyat Ödülü’nü alan şair dostu Joseph Brodsky ve diğer genç sanatçılar filmde “edebiyat ve resmin var olmasına izin verilmiyor. Tek kelimeyle bizi siliyorlar, ama biz, ne yaparlarsa yapsınlar, varız, var olacağız” diyorlar. Baskı, sansür, yandaşlık her şey sanata karşı. İşin acı tarafı, bugünün Türkiyesi’ni fazlaca hatırlatıyor... Yarışmadaki dört Alman yönetmenden ilki “Transit” filmiyle katılan Christian Petzold idi. Transit’de yönetmen ilginç bir mekân ve zaman denemesi yapmış. Günümüz Fransa’sı dekorunda, filmin karakterleri hikâyenin içinde İkinci Dünya Savaşı kıyafetleriyle yer alıyorlar. Sokaklarda polis ve milislerin kovaladığı, halkın ihbar ettiği “kaçak”lar Yahudi değil, Alman. Sadece kurmacanın verebildiği sınırsız özgürlükle tarihi gerçekleri tersine çeviren Petzold, yurtdışına kaçmaya çalışan bu Alman kaçakların öyküsünden filmin ikinci yarısında ne yazık ki gereksiz bir aşk hikâyesine saplanarak uzaklaşıyor. Yine de ilginç bir tür denemesi olarak izlenebilir.Diğer seçkilerden Katalan yönetmen Isabel Coixet’in “The Bookshop-Kitapçı”sı Berlinale Special seçkisinde yer alıyor. Film 1950’lerin sonunda, İngiltere’nin küçük bir sahil kasabasında hayatına yeniden yön vermeye çalışan bir dul kadının kitapçı açmasıyla başlıyor. Zaten halkın kitaba ilgi göstermediği bir yerde, üstelik dükkânında Nabokov veya Bradsbury gibi dönemin tartışmalı yazarlarının eserlerini satma cesareti gösteren genç kadına, kurdukları ve hükmettikleri düzenin bozulmasından rahatsız olanlar rahat vermiyor. Kitap kurtlarının seveceği ve oyuncularının başarısı sayesinde keyifle izlenecek iddiasız bir film... Alman Yönetmen Lars Kraume’nin “Sessiz Devrim”i 1956 yılında Doğu Almanya’da yer alan gerçek bir olaydan esinlenmiş klasik bir film. Macaristan’da aynı yılki başkaldırıda hayatlarını kaybedenler için bir dakikalık saygı duruşunda bulunan lise son sınıf öğrencilerinin bu küçücük eylemle siyasi sistemi karıştırmalarını anlatıyor. Acaba bugün ne söylesem?
Tarkan'ın 'Beni Çok Sev' şarkısıyla ilgili MESAM kararını verdi
Şarkıcı Tarkan'ın uzun bir aradan sonra çıkardığı albümünde yer alan 'Beni Çok Sev' isimli eserin Ayşe Mine'nin yıllar önce okuduğu 'Ellerim Uğurlar' şarkısına benzerliği dikkat çekmişti. Bu benzerlik üzerine harekete geçen eser sahibi Cengiz Tekin MESAM’a başvurarak şarkıların incelenmesini istemiş ve aralarındaki benzerlik hakkında işlem yapılması talebinde bulunmuştu. Geride bıraktığımız yılın sonlarında gerçekleşen bu başvurunun ardından MESAM kararını verdi. Bir dilekçeyle Tekin’e iletilen kararda, eserlerin benzerlikler taşıdığı ve tarafların aralarında bir anlaşmaya varmaları gerekliliği doğduğu iletildi.İşte Onur Akay’ın sosyal medya hesabından paylaştığı satırlar ve dilekçe: “Tarkan'ın okuduğu ‘Beni Çok Sev' isimli şarkının, Ayşe Mine'nin okuduğu ‘Ellerim Uğurlar' isimli şarkıdan çalıntı olduğu iddiası hakkında, MESAM Teknik Bilim Kurulu kararını verdi. Kurul, aynı olan bölümlerin eserlerin ana teması olduğunu tespit etmiştir. ‘Ellerim Uğurlar' isimli şarkının bestecisi Cengiz Tekin'in, bestesi Serkan İzzet Özdoğan'a ait olan ‘Beni Çok Sev' isimli eserdeki pay oranın belirlenmesi için tarafların aralarında anlaşması veya yargı yoluna başvurmaları gerektiğine karar vermiştir.” Tarkan’ın okuduğu ‘Beni Çok Sev’ isimli şarkının, Ayşe Mine’nin okuduğu ‘Ellerim Uğurlar’ isimli şarkıdan çalıntı olduğu iddiası hakkında, MESAM Teknik Bilim Kurulu kararını verdi. Kurul, aynı olan bölümlerin eserlerin ana teması olduğunu tespit etmiştir. ‘Ellerim Uğurlar’ isimli şarkının bestecisi Cengiz Tekin’in, bestesi Serkan İzzet Özdoğan’a ait olan ‘Beni Çok Sev’ isimli eserdeki pay oranın belirlenmesi için tarafların aralarında anlaşması veya yargı yoluna başvurmaları gerektiğine karar vermiştir. Konu ile ilgili OnurAkayMedya'da yer alan köşe yazım: http://www.onurakay.com.tr/tarkanin-beni-cok-sev-sarkisi-icin-flas-karar-makale,66.html #Tarkan #BeniÇokSev #AyşeMine #OnurAkay #OnurAkayMedya Onur Akay (@_onurakay_)'in paylaştığı bir gönderi (Şub 17, 2018 at 2:09ös PST) Tarkan, "Beni Çok Sev" şarkısıyla Altın Kelebek’te ‘Yılın Şarkısı’ ödülüne layık görülmüştü.    Belma Fırat'tan yeni öykü kitabı: "Bugün Anne Gibi Değilim"
Yazar Belma Fırat, "Alışın Buradayız" ve "Kuyuda" adlı iki öykü kitabının ardından "Bugün Anne Gibi Değilim" ismini verdiği üçüncü öykü kitabıyla okurlarıyla buluşuyor. Daha önce LGBTİ+ ve kadın mücadelesine sıklıkla yer veren yazarın yeni öyküleri de yine kadınlar ve onları kısıtlayan toplumsal cinsiyet temsilleri üzerine. NotaBene etiketiyle yayımlanan kitap raflardaki yerini aldı. Tanıtım bülteninden: "Kadın yoktur, kadınlar vardır. Kadın bir inşadır, erkekliğin arzularını temsil eden; onu “kutsal anne”, “evinin kadını”, “fahişe” gibi rollere hapsederek fetiş haline getiren, çeşitliliğini, zenginliğini ortaya koyacak varoluş imkânlarını elinden alan bir kurgu. Eril tahakküm; cinselliğe dair ürettiği söylemler ve normu belirleyen pratiklerle oluşturduğu cinsellik tertibatı üzerinden kadını bir cinsel özne olarak kurar. Öyle ise farklı kadınlık kurguları da mümkündür. Belma Fırat’ın öykülerinde ele aldığı kadınlar, onları kısıtlayan toplumsal cinsiyet temsillerine karşı koymayı bir direniş biçimi olarak algılayan, politik farkındalıklarını cinsel edimlerinin içine taşıyan, cinselliğin toplumsal/siyasi tahakküm biçimlerinin bir arenası olduğunun bilincinde ve bu olguyla yüzleşmekten kaçınmak yerine, aykırı cinsellikleri üzerinden iktidarı ifşa etmeyi seçen kadınlardır." Oyuncu Köstendil'den bankaya 50 bin liralık 'izinsiz fotoğraf' davası
İstanbul Fikri ve Sınai Haklar Hukuk Mahkemesi’ne avukatı Aydın Kurban aracılığıyla dava açan Erkan Kolçak Köstendil, oyuncu olarak yer aldığı Onur Ünlü’nün yönettiği “Görünen Adam” isimli internet dizisindeki fotoğrafının izinsiz olarak 4 ayrı dergi ile bir bankanın Youtube kanalında yayınlandığını iddia etti. Hürriyet'te yer alan haber şöyle: Davalı bankaya noterden ihtarname göndererek yayınların durdurulmasını istediğini dava dilekçesinde anlatan Erkan Kolçak Köstedil’in Avukatı, “Davalı banka, ihtarnameye rağmen müvekkile herhangi bir cevap vermedi. Reklam ve tanıtımlarda bir sanatçının fotoğraflarının kullanılabilmesi için kendisinden izin alınması gerekmektedir. Bu nedenle huzurdaki davayı açmak zorunda kaldık” dedi. Davalı bankanın izinsiz fotoğrafını kullanmasındaki amacının kendisinin ün ve tanınırlığından, sanatsal başarısından istifade etmek olduğunu belirten Erkan Koçak Köstendil’in avukatı, “Müvekkilimin fotoğrafının davalı bankanın ticari unvan ve isimleriyle birlikte aynı sayfada kullanılması ve yayınlanması, müvekkilimi üzmüş ve manevi olarak zarar vermiştir. Davalı banka bu hukuka aykırı eylemiyle kendi marka ve ticari unvanının tanıtımını yapmıştır. Müvekkil davalıyla bir anlaşma yapmış olsaydı isteyebileceği tutar kanuna göre en fazla 600 bin liraydı. Fazlaya dair haklarımız saklı kalmak kaydıyla şimdilik 50 bin lira maddi-manevi tazminatın davalıdan tahsilini istiyoruz” dedi. Picasso tablosunun altında gizli bir resim daha bulundu
ABD'li araştırmacılar, yeni bir görüntüleme cihazı ile baktıkları Picasso'nun Diz Çökmüş Kadın (La Misereuse Accroupie) tablosunun altında, Barcelona şehrinin yağlı boya resminin bulunduğunu keşfetti. BBC Türkçe'nin haberine göre; yeni kullanılmaya başlayan röntgen cihazı, mevcut sanat eseri görüntüleme yöntemlerinden çok daha ucuza, tabloların alt katmanlarına bakmayı mümkün kılıyor. Yeni tarama cihazı taşınabiliyor ve bu sayede ellerindeki eserleri incelemek isteyen müzelere götürülebiliyor. Yeni yöntemin detayları Bilimsel Gelişme için Amerikan Birliği'nin (American Association for the Advancement for Science) Teksas'taki toplantısında açıklandı. Barcelona'nın tepeleri kadının sırtını oluşturuyor Diz Çökmüş Kadın, Picasso'nun daha çok depresif resimler yaptığı Hüzünlü Mavi Dönem (1901-1903) resimlerinden. Picasso'nun tabloyu, Barcelona kentinin yatay yağlı boya resminin üzerine, dikey olarak yaptığı ortaya çıktı. Barcelona'nın tepelerinin konturları, tablodaki diz çökmüş kadının sırtını oluşturuyor. Toronto'daki Ontario Sanat Galerisi'nin küratörü Kenneth Brummel, keşfin heyecan verici olduğunu ve sanatçı hakkında daha derinlemesine bilgi edinilmesini sağladığını belirtti. Yeni cihazın öncekilere kıyasla ucuz ve taşınabilir olmasının, birçok sanat eserinin incelenmesine imkan sağlayacağı belirtiliyor. Projenin yürütücülerinden olan Chicago'daki Sanat için Bilimsel Çalışmalar merkezinden Francesca Casadio, kullanılan diğer tekniklerin maliyetli olması nedeniyle geçmişte sadece büyük sanat eserlerinin incelenebildiğine dikkat çekiyor. Casadio "Sırada, altındaki gerçeklerin bulunacağı birçok tablo daha var" diyor. Bizon Murat için dayanışma gecesi düzenlenecek
Blonde Redhead 20 Şubat'ta İstanbul'da: Umut her şey ama duygular da önemli
BURAK ABATAY @abatayburak burakabatay@birgun.net Vokalinde Japon asıllı Kazu Makino’nun olduğu, davulda İtalyan asıllı Simone Pace’in ve ikiz kardeşi Amedeo Pace’in de gitarda olduğu Blonde Redhead 20 Şubat Salı akşamı IF Performance Hall Beşiktaş sahnesinde sevenleriyle buluşacak. Yeni E.P.’leri “3 O’Clock”’u kısa bir süre öncesinde yayımlayan grup Avrupa turnesi kapsamında bizlerle beraber olacak. Bazılarımızın, Elephant Woman, 23, Bipolar, Misery Is A Butterfly, The Dress, Falling Man, Oslo gibi akıllarda yer etmiş şarkılarla bildiği, bazılarımızın ise Rick And Morty dizisinde duyduğu ‘For the Damaged Coda’ şarkısıyla bildiği grupla yeni albümlerini ve İstanbul konserini konuştuk. »Sıklıkla İstanbul’a geliyorusunuz. İlk olarak İstanbul’da nasıl hissettiğinizi sormak istiyorum. İstanbul'da kendimizi fazlasıyla iyi hissediyoruz. Her zaman ziyaret etmek ve keşfetmek için daha fazla zamanımızın olmasını diliyorum. Çok ilginç bir yer. Sadece dolaşmak ve binalara bakmak bile çok büyüleyici. »Sound’unuzu üzgün ve kaygı verici olarak tarif edebilirim. Buna tepkiniz ne olur? Herkesin müziğimizi dinlerken deneyimlediği bir his var. Bize üzgün ​​ve melankolik bir sese sahip olduğumuz söylendi. Bu iyi bir geri dönüş benim için. Bunu bir sorun olarak görmüyorum. Ya da farklı bir deyişle insanlara müziğimizin daha farklı hissettirmesini dilemiyorum. » Umudun yerini başka bir şey tutamaz diyebilir miyiz?  Tabii ki, umut her şey ama duygular da önemli. Ve umut, duyguları değiştirmemeli ya da gölgelememeli. »Yeni single’ınız “3 O’clock”u yayımladınız. Soundu’nuzda ilk şarkınızdan beri bir şey değişti mi? Evet, birçok şey değişti. Albümden albüme bir değişikliği memnuniyetle karşıladık ve her zaman değişikliklerin sağlıklı ve verimli bulduk.  »Rick and Morty hakkında ne düşünüyorsunuz? Ben hiç izlemedim ama izleyen ve deli gibi takip eden arkadaşlarım var. »Şarkınızın bu dizide kullanılması size herhangi bir yarar sağladı mı? Evet evet. Diyebilirim ki, dizi, kesinlikle benim için hâlâ çok güzel olan ve dinlenmeyi hak eden bu albüme yönelik insanlarda bir ilgi dalgası yarattı. »Hâlâ analog olarak şarkılarınızı kaydettiğinizi duydum. Doğru mu? Bazen. Analogun mix’lenmesi ya da bir vokalin kasete kaydedilmesi ve daha sonra dijitale aktarılması gibi önemli adımları yapabildiğimiz zaman yapıyoruz. Antik hissettiriyor ama hâlâ güzel ve gizemli bir havası var. »Bu başarınızın bir parçası mı? Hayır. Bunu sadece ona bağlamak zor olur. »Müzikte “alternatif” tanımı sizin için ne ifade ediyor? Bu sadece müzik dünyasında var olan bir terim. Genellikle de her şeyi daraltmamıza yardımcı oluyor. Ama şunu da görmekte fayda var; alternatifte bile müzik yapmanın çok fazla tarzı, yaklaşımı var. »Türk dinleyicilerinize bir mesajınız var mı? Hayır, akciğerimden zor bir operasyon geçirdiğim için biraz ağırdan almak zorundayım. Evde kalmam ve dinlenmem gerekiyordu, ancak gelip çalmaya karar verdim. Umarım hepiniz için üstesinden gelebilirim. Bergüzar Korel isyan etti: Çocuklarınız susmasın
Çocuklara yapılan cinsel istismar olaylarına gösterilen tepkiler devam ediyor. Birçok ünlü isim de bu duruma sessiz kalmayarak sosyal medya hesaplarında paylaşımlarda bulunuyor. Oyuncu Bergüzar Korel, Instagram hesabından bir video yayınlayarak tepkisini gösterdi. 'ÇOCUĞUNUZA SUSMAYI DEĞİL, SES ÇIKARMAYI ÖĞRETİN' Yayınladığı videoda ise şunları söyledi: “Günlerdir yaşadığımız iğrençlik içinde ayakta durmaya çalışırken daha fazla sessiz kalamayacağımı fark ettim. Sabahtan bu yana çocuk susar sen susma adı altında paylaşımlar yapılıyor. Burada bir eksik var dile getirmek istiyorum. Anneler babalar çocuklarınızın susmamaları gerektiğini onlara anlatın. Herhangi biri onların rızaları dışında dokunmalarına izin vermemeliler. Size bunları anlatabilmeliler. Size anlatmaktan korkmamalılar. Bu hakları olduğunu lütfen onlara anlatın. Sizden korkmasınlar ve çekinmesinler. Hiç kimsenin hiçbir şekilde hiçbir mazeretle onların özel bölgelerine dokunamayacaklarını, herhangi bir insanın buna teşebbüs ettiğinde size gelip anlatmaları gerektiğini, karı taraf için bunun bir suç olduğunu, onları koruyacağınızı, yeryüzünde ne olursa olsun yanlarında olduğunuzu çocuklara hissettirin ki çocuklar susmasın! Çocuklar seslerini çıkarabilsinler. Sizlerle bunu paylaşmaktan korkmasınlar. Yalvarıyorum bir anne olarak bir insan olarak size yalvarıyorum. Biriniz beni duysanız fark yaratabiliriz. Çocuklarınız susmasın!. Çocuklarınıza susmalarını değil, seslerini çıkartmayı öğretin” İstanbul'da Esengül seçkilerinden bir akşam
Söylemenin ve eylemenin diyalektiği
Yaptığımız ve yapmadığımız her şeyin sonuçları ve bu sonuçların da ister istemez politik yanları vardır. Söylediğimiz ve söylemediğimiz her bir sözcük, yaptığımız filmdeki küçücük bir sahne veya filme eklemediğimiz bir replik, tuvaldeki o fırça darbesinin varlığı ya da yokluğu diyalektik süreçte bir şeylerin olmasına ve bir şeylerin de olmamasına yol açar. Sonuçları kontrol altında tutmanın imkansız olduğu böyle bir varoluş alanında yapılabilecek en mantıklı şey, olacakları en azından öngörülebilir kılmak için eylediğimiz ve eylemediğimiz her şey üzerine düşünmek gibi görünüyor. Clint Eastwood son filmi The 15:17 to Paris‘i (15:17 Paris Treni) yaparken ne kadar düşünmüştür acaba? Ağustos 2015’te Paris’e doğru giden bir yolcu treninde üç Amerikalı gencin İslamcı bir teröristi durdurması olayı üzerine kurulu filmde Amerikan milliyetçisi kahramanlar yetiştirmenin yollarını anlatırken uyguladığı stratejiye bakılırsa epey düşünmüş olmalı... Genç kahramanların saldırganı alaşağı etmesine ve cumhurbaşkanından ödül almalarına aralara serpiştirilmiş üç kısa sahne ve 16 dakikalık finalle birlikte toplam 20 dakika ayıran yönetmen filmin ana iskeletini oluşturan 70 dakika boyunca geriye dönüşlerle Amerikalı gençlerin çocukluk ve ergenliğini, orduya katılmalarını vs anlatıyor. Askeri kamuflaj desenli kıyafetleri hiç üstünden çıkarmayan, çok geniş bir ‘havalı silah’ koleksiyonu olan çocukların büyüyüp asker oluşunu gösteren Eastwood’un amacı çok açık: Bir terör saldırısını engelleyen, bizzat Fransa Cumhurbaşkanı François Hollande’ın ödül verdiği bu kahramanlar gökten zembille inmedi, onları militarist kültürüyle Amerika yaptı! Trump’ın başkanlığa ilerleyişi sırasında “Bu adam hiç değilse gerçekleri söylüyor” (Esquire, August 2016) diyerek üstü kapalı biçimde desteğini duyuran Eastwood’un böyle bir film yapmasında çok da şaşılacak bir şey yok tabii; Amerikan sağının zirve yaptığı ‘70-‘80ler boyunca imza attığı Dirty Harry serisi başta olmak üzere Eastwood filmografisinin önemli bir kısmı ırkçı ve erkek-egemen şiddetle iç içe geçmiş bir ideolojik duruşu temsil ediyordu. 1976’da oynayıp yönettiği The Outlaw Josey Wales/Kanunsuz Josey Wales adlı film ise açıkça tescilli bir faşistin anlatısından üretilmişti. Ailesi Amerikan İç Savaşı sırasında ‘mavi üniformalılar’ (kölelik karşıtı Kuzeyliler) tarafından katledilen Güneyli çiftçi Josey Wales’in intikam arayışını anlatan, bu sırada kölelik taraftarı Güneylilerin iyi, kölelik karşıtı Kuzeylilerin ise tümüyle rezil karakterler olarak sunulduğu filmin senaryosunun uyarlandığı Gone to Texas‘ın yazarı Forrest Carter, Ku Klux Klan üyesi bir ırkçıydı. Yani Eastwood sinemaya başladığı ilk yıllardan bu yana ne yaptığını, bunu niçin yaptığını ve olası sonuçlarını biliyordu, biliyor. Yaptığımız ve yapmadığımız her şeyin sonuçları ve bu sonuçların da ister istemez politik yanları vardır. Yazdığımız ve yazmadığımız her bir sözcük, çektiğimiz fotoğrafın kadrajına aldıklarımız ve almadıklarımız, oynadığımız oyundaki bir repliğin varlığı ya da yokluğu diyalektik süreçte bir şeylerin olmasına ve bir şeylerin de olmamasına yol açar. Recep İvedik veya Cumali Ceber gibi hoyrat ve cahil karakterlerin temsil ettiği bir dünyada, mesela iktidarla iyi geçinen bir grup şarkıcı-oyuncunun “Aman ha, sakın savaş karşıtı olduğumuzu sanmayın!” dercesine örgütlenip çatışma bölgesine gitmesinin yol açacağı insanlık ve onur kaybını düşünün... Ya da mesela, karlarla kaplı Doğu Anadolu coğrafyasının olanaksızlıkları içinde hayat kurtarmak için çabalayan ebe Mürvet’in tanık olduğu toplumsal sıkışmanın anlatıldığı 1983 yapımı Derman’ı ele alalım. Solcu bir yazarın kitabından solcu bir senarist tarafından uyarlanıp solcu bir yönetmen tarafından çekilen bu filmde Mürvet’i canlandıran Hülya Koçyiğit, geçen hafta Türkiye ile ilgili olarak şunları söyledi: “Kimse baskı altında değil, bilakis herkes fazla özgür. Çok fazla atıp tutuyorlar.” (Posta, 10 Şubat 2018) Derman’ın uyarlandığı kitabın yazarı Osman Şahin, hikayeyi senaryolaştıran Ahmet Soner, yöneten Şerif Gören, müziklerini yapan Yeni Türkü grubu, filmde Koçyiğit’e eşlik eden köylülerden bugün hayatta olanlar da aynı şekilde mi düşünüyorlardır dersiniz? Hayır, öyle düşünmüyorlar. Derman’ı çekerken ne yaptıklarını ve niçin yaptıklarını biliyorlardı, hâlâ bildiklerine eminim. Yeni Türkiye’nin âkil insanı Hülya Hanım ise, inanarak söylediği belli olan bu sözlere bakılırsa ne yaptığının, niçin yaptığının, bir ideolojik baskı mekanizmasının yeniden üretimine nasıl destek olduğunun farkında değil… Şerif Gören’i Clint Eastwood’dan, Eastwood’u da Hülya Koçyiğit’ten büyük kılan şey budur belki de... Suyun Sesi: Dinsel ve cinsel bir mesel
Suyun Şekli mi olurmuş, Suyun Sesi diyelim demiş herhalde dağıtım şirketi film için. Suyun Şekli olmaz ama filme bu adı veren yönetmen, belki de olmayan bir şeyden söz ederek başka bir şeye, mesela öze, anlama dikkat çekmiş olamaz mı? Mesela Mevlânâ’nın Mesnevi’deki şu sözleri gibi: “Bil ki zâhiri suret (şekil) yok olur, fakat mâna âlemi ebedidir, kalır. Testinin suretiyle ne vakte dek oynayıp duracaksın? Testinin nakşından geç, ırmağa, suya yürü.” Dikkat spoiler var: Hem filmin insan kahramanı hem de Amazon tanrısı yaratık, ırmaktan gelip ırmağa gidiyorlar Suyun Sesi’nde; içinde bulundukları kabı bırakıp suya karışıyorlar. Filmin insan kahramanı Elisa (Sally Hawkins) resmi bir araştırma biriminde temizlikçi olarak çalışan dilsiz ama duyan bir kadın. Elisa birçok peygamber ya da mitoloji kahramanı gibi ırmak kıyısında bulunmuş bir yetim. Boynundaki izler belki dilsiz olmasına neden olan olayın izleri, belki de, bir teoriye göre, Elisa’nın sudan çıktıktan sonra kapanan solungaçlarının izleri, bilemiyoruz. Amazon yaratığı (Doug Jones) da bir madun, sesi çıkmayan yani, tıpkı Elisa gibi. Gözleri çok masum bakmasa, tıpkı bir canavara benziyor. Yaratığı, araştırma merkezine getirildiğinde tanımaya başlıyoruz. Onu buraya getiren filmin kötü adamı Albay Strickland (Michael Shannon). Strickland (sıkı, katı ülke gibi bir anlamı var), tam bir maço ve bir ırkçı. Yaratık onun için bir şey, bir nesne; amacı, onun içini yarıp özelliklerini anlamak ve bu özellikleri askeri amaçlar uğruna kullanmak. Strickland’in kadında tercihinin de susan, konuşmayan kadın olduğunu görüyoruz karısıyla ilişkisinde. Bu yüzden dilsiz Elisa’ya da arzu duyuyor. Elisa ise, yaratıkta kendisi gibi horlanmış, ezilmiş ve sesini duyuramayan bir hayat arkadaşı görüyor. Belki de “peygamber kaderli” Elisa, tanrısına kavuşuyor. Elisa ile yaratık âşık oluyorlar birbirlerine. Onları müzik ve müzikaller yakınlaştırıyor; bir de Elisa’nın yaratıkla paylaştığı oldukça sembolik yumurtası. Semboller çok filmde, bazılarını anlamadım bazılarına yorum yapmak mümkün. Yeşil renginin anlamı, petrole, dolara mı gönderme yapıyor? Yeşil kötülükle, maddiyatçılıkla özdeş sanki. Geleceği temsil ediyor bir yandan da galiba. Olaylar soğuk savaş yıllarında 1960’larda geçiyor. Mc Carthy’nin cadı avı taze bitmiş. Strickland’in yaratıkça kopartılan parmakları, onun iğdiş edildiği anlamına geliyor olsa gerek. Ne de olsa nihai babanın, yani tanrının, yani Amazon yaratığının kadınına sulanıyor. Babanın kadınına asılmanın cezası kastre edilmektir. Salladığı o upuzun elektrikli cop, kopan parmaklarının –penisinin- yerini tutamıyor, iktidarını yitireceğinin habercisi oluyor. Yaratığı Strickland’in elinden ve mutlak ölümden kurtarma işine soyunan Elisa’ya kendisi gibi bir temizlikçi kadın, üstelik de siyah olan arkadaşı (Octavia Spencer) ve mesleğinde devri kapanmış, eşcinsel illüstratör Giles (Richard Jenkins) yardım ediyor. Bir de araştırma merkezine sızmış KGB ajanı var. KGB ajanı iyi biri! Amirleri kötü olsa da, bir Sovyet bilim adamının/casusunun iyi biri olarak temsili, belki de yönetmenin sosyalizm realitesine olmasa da, idealine saygısındandır. “Pan’ın Labirenti”nde, faşizmden nefretini gösteren Guillermo del Toro ne de olsa Meksikalı, Amerikalı değil. Filmin finalinin de Mevleviliğin Şeb-i Arus törenlerinin mantığıyla uyumlu olduğunu belirteyim. Düğün gecesi anlamına gelen Şeb-i Arus, ölüp Allahla bir araya gelmeyi anlatır. Filmin kahramı Elisa da ölüp, bu dünyanın dışına çıkıp, sualtında tanrıyla birleşiyor. İkilinin “düğünü” denizde gerçekleşiyor. Finalde okunan şiirde bir Arap şiiriymiş. Hawkins, Spencer, Jenkins ve Shannon gibi büyük oyuncular büyük oynuyorlar filmde. Bütün yan karakterler ete kemiğe bürünüyor. Atmosfer desen müthiş. Yaraları iyileştiren, dertlere derman olan, ölüp, yeniden dirilen bir nevi İsa’nın canavar olarak portresini çizerek özünde dinsel bir mesel olan Suyun Sesi, yılın en iyileri arasında yer alıyor. Hem bir tanrı göreceksem, “Kutsal Geyiğin Ölümünde”ki intikamcı bir ergen olarak tasfir edilen tanrı yerine, Suyun Sesi’ndeki iyi tanrıyı bin kere yeğlerim. *** Black Panther: Bor bir vibranyum değil! Bazen bazı filmler o kadar şişiriliyor ki, sanırsınız bir devrim gerçekleştirmişler. Black Panther böyle bir muamaleye layık görülen filmlerden. Black Panther’in, saygı duyulacak erdemleri var, var olmasına da, son tahlilde, sınıf çelişkisinin yerine ırksal çelişkiyi koyan, bunu yaparken bile kavgayı Siyahlarla Beyazlar arasında bir savaş olarak değil, Beyaz bir CIA ajanının da iyilerin safında yer aldığı Siyahlar arası bir kavga olarak gösteren, altyapı ile üstyapı ilişkisini darma duman eden bir çalışma olduğu gerçeğini de görmek lazım. Yine de şunu teslim etmek lazım: Filmin politik bir mesajı var ve o mesaj özünde hümanist. Mesele ezme ezilme ilişkisini tersine çevirmek değil, o ilişkiyi paylaşımcı hale getirmek diyor film. Ve filmin kötü adamının da anlayışla ele alındığını söylemek lazım. Öldürmeyi yüceltmeyen bir süper kahraman filmi özel bir şey. Bir varmış bir yokmuş, süper kahraman filmi bu ya, Afrika’da herkesin çok yoksul sandığı ama aslında dünyanın en ileri teknolojisine sahip Wakanda adlı bir ülke varmış. Her nasılsa sadece bu ülkede bulunan vibranyum adlı bir maden, bulunmakla kalmamış, ülkenin teknolojisinin herkesi geçmesini de sağlamış. Bor madeni de şunu becerse ya Türkiye için! Bir anda uzay teknolojisine sahip olsak! Roket bilimimiz gelişse... Nerde borda o yürek!? Bor, mantar çıktı a dostlar, üzülerek belirteyim. Bor, bir vibranyum değil maalesef... İşte bu çok ileri ülkede nasılsa örf, adet ve gelenekler avcı, toplayıcı kabile toplumu düzeyinde seyretmeye devam edermiş. Çevresindeki geri Afrika ülkelerinin bazılarında bile seçimler yapılırken, Wakanda’da en güçlü erkek kral olurmuş. Ne demişler, vibranyumun teknolojisini al ama ahlakını alma! Wakanda bunu yapmış, ilerlerken bazı tavizler vermiş vermesine, kadınlar asker ya da bilm insanı olmuşlar olmasına ama bir giyim kuşam devrimi yapmamışlar mesela... Bazıları sandaletlerini bile çıkarmaya direnmiş. Ve fakat her şey yolunda giderken, tahtta hak iddia eden kralın kuzeni çıkagelmiş. Kralın kuzeni etliye, sütlüye karışmayan, kendi kabuğunda yaşayan Wakanda’ya çok kızgınmış. Çünkü o Public Enemy grubu ya da hakiki Siyah Panterler örgütü gibi “Siyah Bir Gezegen” hayal edermiş. Wakandalıların ezilen, sömürülen, aşağılanan ve yoksulluk içinde yaşayan ırkdaşlarına yardım etmesi gerektiğini, Churchill’in Büyük Britanyası gibi üzerinde güneş batmayan bir imparatorluk kurmasını istermiş. Kuzenin babası da bu uğurda canını vermiş, yani işin içinde bir babanın intikamı motifi de varmış. Bakalım bu kavgadan kim galip çıkacak? Filmin sorusu bu. Tabii bir de üçüncü seçenek olduğunu belirtmek lazım ki bunu akıl edenler de kadınlar. Yani ne içe kapanık yaşamak ne de başkalarına hükmetmek. Dışa açılıp yoksullara, ezilenlere yardım etmek de üçüncü seçenek. İyi, güzel hoş da bu kavgada CIA’nin iyilerin yanında yer almasına ne demeli? Dünyada ezilenler ve ezenler Siyahlar ve Beyazlar diye mi ayrılıyor yoksa kapitalistler ve sermayesizler diye mi? Altyapısı bu kadar gelişkin bir ülkede nasıl oluyor da kabile gelenekleriyle işler hallediliyor. Bilek güreşinde galip gelenler mi profesör oluyor mesela? En uzağa işeyenler mi kral danışmanları? Masal bu, masal olmasına da, sonuçta abuk sabuk bir toplum modeliyle verdiğiniz mesajlar, bir halta yaramazlar, ne kadar iyi niyetli olsalar da. Ki işin içine CIA karışmışsa iyi niyetten de söz edilemez. Saraybosna Orhan Pamuk'a fahri vatandaşlık vermekten vazgeçti
Saraybosna belediyesi, Nobel ödüllü yazar Orhan Pamuk'a "fahri vatandaşlık" verme kararını geri çekti. Muhalefet, kararın arkasında Cumhurbaşkanı Erdoğan'ın tepkisinden duyulan korkunun olduğunu iddia etti. Bosna-Hersek'in başkenti Saraybosna, Nobel edebiyat ödüllü Türk yazar Orhan Pamuk'a "fahri vatandaşlık" verme planından vazgeçti. Söz konusu onursal ödülün verilmesiyle yetkili olan, Saraybosna Belediyesi bünyesindeki komite, daha önce verdiği kararı iptal etti. Önceden 7 komite üyesinin oy birliğiyle kabul edilen kararın iptaliyle ilgili Komite tarafından henüz bir açıklama yapılmadı. DW Türkçe'nin haberine göre, muhalefet, kararın arka planında Türkiye Cumhurbaşkanı Recep Tayyip Erdoğan'ın olası tepkisinden duyulan endişenin olduğunu savundu. Muhalefette yer alan sosyal liberal Bizim Partimiz (Nasa Stranke) üyesi siyasetçi Samir Fazliç, AFP'ye yaptığı açıklamada, yapılan ikinci oylamada dört üyenin "hayır" oyu kullandığını belirtti. Fazliç, ikinci oylamadaki tutumun "Pamuk'un Türkiye Cumhurbaşkanı Erdoğan'ın izlediği siyasete muhalif tavrı" ve "Erdoğan korkusu" olduğunu savundu. Muhalefette yer alan Sosyal Demokrat Parti ise, bir açıklama yayınlayarak kararı "köle ruhlu siyaset" ifadesiyle eleştirdi. "Talimat almadım" Saraybosna Belediyesi, Bosna Hersek Cumhurbaşkanlığı Konseyi Başkanı Bekir İzetbegoviç'in lideri olduğu Demokratik Eylem Partisi (SDA) tarafından yönetiliyor. AFP, Saraybosna Belediye Başkanı Abdullah Skaka'nın kendisine iletilen soruları yanıtlamadığını bildirdi. Komitenin SDA'lı başkanı Velija Katica ise, basın mensuplarına yaptığı açıklamada "nasıl oy kullanacağıyla ilgili talimat almadığını" söyledi. Savaş dönemi Saraybosnasıyla ilgili bir film senaryosu yazdığı belirtilen Pamuk, söz konusu fahri vatandaşlık ödülüne Saraybosna'daki yerel bir kitabevi tarafından aday gösterilmişti. Kitabevinin müdürü Demir Uzunoviç, komitenin Pamuk'un "Saraybosna için yeterince önemli olmadığını" düşündüğünü söyledi. Yerel bir televizyon kanalına yaptığı açıklamada kararın gerçek nedenini "hala bilmediklerini" söyleyen Uzunoviç, "Pamuk'un kent için yeterince önemli olmadığını söylemek anlaşılabilir bir gerekçe değil. Bu argüman tamamıyla absürd" şeklinde konuştu. Uluslararası Yazarlar Derneği PEN'in Bosna şubesinin de Pamuk'a "samimi özürlerini" ilettiği bildirildi. Bosna'da 1995'te sona eren savaştan bu yana Türkiye, Türk İşbirliği ve Koordinasyon Ajansı Başkanlığı (TİKA) vasıtasıyla Bosna'ya 800 proje kapsamında yaklaşık 240 milyon euro yatırım yaptı. Bu projelerin arasında camiler, okullar ve Osmanlı döneminden kalma eserlerin rekonstrüksiyonu da yer aldı. Bekir İzetbegoviç, Mayıs 2016'da Recep Tayyip Erdoğan'ın kızının düğününe katılmıştı. Orhan Gencebay mahkemeye başcurdu: Arif Sağ adımı ağzına almasın!
Pazarlı devrimcilerin hikâyesi bu kitapta
YAŞAR GÖKDEMİR Karadeniz’deki devrimci hareketin 80 öncesi en önemli merkezlerinden Rize Pazar’daki mücadeleyi anlatan, Mustafa Korkmaz’ın Ayrıntı Yayınevi’nden çıkan “Ha Bu Nasul Dev-Genç’tur Uşağum?” adlı kitabın tanıtım toplantısı Makine Mühendisleri Odası İstanbul Şubesi’nde yapıldı. Toplantının açılış konuşmasını Ayrıntı Yayınevi adına İlbay Kahraman yaptı. “Benim en büyük şikâyetlerimden bir tanesi devrimcilerin bir arşivinin olmaması” diyen Kahraman, “Bu, bütün devrimci hareketler için geçerli. Biz fotoğraf çektirmeyi sevmezdik, belgeleri saklamayı sevmezdik ve mümkün olursa bütün fotoğraflarımızı ve belgelerimizi yırtardık. Ama yıllar sonra bu tür kitaplar hazırlamak, belgelemek ihtiyacı hâsıl olduğunda aman bir fotoğraf bulalım, aman bir belge bulalım, nasıl bulalım nereden bulalım kaygısı oluştu. Ve sağ olsun Sedat Göçmen önümüzü açtı. ‘Karadeniz’den başlayalım’ dedi. Başladık ve belge yağmaya başladı.Şimdilerde hemen hemen bütün ilçelerin iddianameleri var, fotoğraflar var. Gelecekte eğer bir tarihçi çalışma yaparsa bu kitaplardan, bizim oluşturduğumuz arşivden, her şeyimizden yararlanarak tarihçiler bizim tarihimizi yazsın” ifadelerini kullandı. Kahraman konuşmasını şöyle sürdürdü: “Sağolsun Mustafa, Pazar’daki arkadaşlarımızı unutmamaya yönelik bir şey yaptı. Bir şey daha yaptı; devrimciliğin ufak tefek adamlardan küçük dev adamlar yaratmak olduğunu bize hatırlattı. Ben Mustafa’yı uzun zamandır tanıyorum, açıkçası kitap önüme gelene kadar ‘yaa işte bundan bir şey çıkar mı’ falan diye düşünüyordum. Sonra kitabı elime aldığımda bayağı da iyi şeyler çıkmış. Hatta öyküleri okudum, bayağı iyi bir öykücü. Yani Pazar’dan yeni bir yazar daha çıkıyor. Bugüne kadar yayımladığımız öyküler, anılar var. Hepinizin anıları bizim için değerli, anılarınızı yazın unutulmasın. Söz veriyorum ben de yayımlayacağım.” ‘Herkesin bilmesini istedim’ Kahraman’dan sonra kitabın yazarı Mustafa Korkmaz bir konuşma yaptı. Korkmaz, “Mücadele içerisindeki anılarımı yazıyor, biriktiriyordum. Ancak bazı dostlarım ve arkadaşlarım ‘bencillik etme, herkes yaşanan yakın tarihi bilmeli’ deyince ben de herkesin bilmesini istedim” diye konuştu. ***  Rize’de demokrat geleneği yeniden yeşerteceğiz Tanıtım toplantısında söz alan Özgürlük ve Dayanışma Partisi Başkanlar Kurulu Üyesi Alper Taş, “Pazar, Rize bir bütün olarak devrimci demokrat birikimin yoğun olduğu yer. Şimdi buralarda büyük bir kuşatma var” dedi. “Pazar eski Pazar değil, Rize de eski Rize değil. Şimdi doğal olarak uzun zamandır bu devrimci demokrat birikimi yani Azim Keskinlerin, Hüseyin Kansızların, Ahmet Uzunların, Bayram Ali Tatoğulların, bütün o arkadaşlarımızın geliştirdiği mücadeleyi bugünlere taşımak açısından çeşitli çalışmalar, çabalar içerisindeyiz” diyen Taş, şöyle devam etti: “Rize’de bütün ilçelerde gençlerin, kadınların ve çocukların kendilerini ifade ettikleri, bizim değerleri paylaştıkları, ürettikleri yerler, mekânlar açıyoruz. İşte Pazar’da kültür sanat evi açtık. Fındıklı da buna benzer mekânları çoğaltacağız. Çamlıhemşin’de, Rize’nin bütün ilçelerinde kültür evleri, sanat evleri, aydınlanma evleri ne dersek diyelim buna benzer çabalarımız artacak. Bu çabaları desteklemek açısından İstanbul’da Demokrat Rizeliler Derneği kurmayı amaçlıyoruz. Buradaki amacımız oradaki çalışmaları buradan beslemek, buradan dayanışmayı esirgememek.” 1 Mayıs’ı Rize’de kutlamak istediklerini söyleyen Taş, konuşmasını şöyle sonlandırdı: “Yine geçtiğimiz günlerde yaptığımız Rizeli Devrimcileri Anma etkinliğinde bir karar verdik, bu yılki 1 Mayıs’ta Rize’de olacağız. Gelebilecek her arkadaş Rize’de olursa Rize Kent Meydanı’nda yıllar sonra ne kadar büyük olursa 1 Mayıs’ı kutlayalım istiyoruz. Rize’de devrimci demokrat fikirlerin yeniden güçlenmesi ve arkadaşlarımızın yıllar önce yaktığı o ışığın sönmemesi için hepimize görev ve sorumluluk düşüyor.” Şevval Sam: Faşizan bir projede asla yer almam
Tek kişilik müzikal gösterisi ‘Müzeyyen’ ile şu sıralar sahnede olan sanatçı Şevval Sam, bedel ödemek suretiyle dik durmayı becerebilen az sayıda kadından biri olduğunu belirterek, "Tabiat, dünya güzeli sahiller, ormanlar çöp yığını. Ayıptır ya! Benim için bu vatan hainliğidir. Manzarasını kapıyor diye ağacı kesiyorlar. Buna kızarım. Normal olan her insanın da kızması gerek diye düşünüyorum" diye konuştu. Faşizan hiçbir projede yer almayacağının altını çizen Sam'ın Posta gazetesin'den Behzat Uygur'a verdiği röportaj şöyle: 'Müzeyyen'den başlayalım. Sahnede tek başına olacaksın, şarkılar okuyacaksın, seyirciyle konuşacaksın sanıyordum. Ama bir baktım, bildiğin müzikal... Tek kişilik müzikli gösteri. Müzikal de denebilir ama Müzeyyen Senar’ı canlandırmıyorum. Onun belgesel hikayesinden çok, Müzeyyen olarak duygusuyla daha fazla ilgileniyorum. Yoksa birçok belgesel var onunla ilgili. Benim istediğim bilgi değil, duygu. Cesaret gerektiren bir iş. Hayatını oynamasan da duygusunu vereceksin, herkesin kolay kolay yapabileceği bir iş değil... Bu beni heyecanlandırıyor. Müzeyyen Senar birkaç röportajında, “Benim yerimi ancak Şevval doldurabilir” demiş. Bu ağır bir cümle. Ben asla bu iddiada değilim. Onun yerini dolduramam, hiç kimse dolduramaz. Ona ancak layık olunabilir. Bu bir çaba ve heves, iddia değil. Onun ruhuna bir sunum. Sende de efelik var, Müzeyyen Hanım’da da... Bir hovardalık, efelik, başına buyrukluk, bağımsız ruh durumu var... Müzeyyen Hanım “Höt” dediği zaman herkes susarmış. Sende de var mı o durum? O kadar yok. Oğlan çocuğu gibi büyüdüğüm için eskiden daha fazla efelik vardı ama yaşım ilerledikçe dişi enerjimle daha fazla temas etmeye başladım. Ama Müzeyyen Hanım’ın içindeki efeliği anlayacak bir tarafım var. Belki de Cumhuriyet Dönemi’nde her ne kadar sanatına büyük hayranlık duyulsa da, şarkıcı bir kadın olarak ayakta durmak biraz eril enerji istiyordu. Bendeki eril enerjinin sebebi de oydu. ‘Efelik’ yakıştırması ‘erkek gibi kadın’ tabirinden çok daha iyi... ‘Efe olmak’ cinsiyet içermiyor. Dünyaya kafa tutmak, özgür ruh olmak, kendi merkezinde durmak demek. Sen de tek başına geliyorsun her şeyin üstesinden. Hâlâ erkek egemen bir dünyada yaşıyoruz, zor olmuyor mu? Bütün Türkiye’yi kendi algımdan ibaret yorumlayamam. Bedel ödemek suretiyle dik durmayı becerebilen az sayıda kadından biriyim. ‘Lemanne’ gibi bir annem var benim. Onun gibi annesi olan bir çocuğun zaten hayata karşı dimdik durması, bedel ödemekten korkmaması, cesaretli olması gerekiyor. ‘Kod Adı Altın Tepsi’ dizisiyle yine ekranlarda olacaksın. Nasıl gidiyor? Dizi yakında seyirciyle buluşacak. İlk defa ters köşe bir karakteri oynayacağım. Yıllardır iyi kız, melek, anne rollerindeydim. Burada son derece tutkulu, materyalist, hırslı, entrikacı bir kadını oynuyorum. Herkesin içinde böyle bir potansiyel var; kimse melek değil. Hayat, iyi ve kötü kurdun mücadelesi... İyi kurdu beslersen iyi, kötü kurdu beslersen kötü olursun. Sen iyi kurdu daha çok beslemişsin galiba... Evet, ama içimdeki kötü kurt kaşınıyor herhalde şu aralar. (Gülüyoruz) Dizi işi yapıyorsun ama evinde televizyon yok. Kendini nasıl takip ediyorsun? Yoksa sadece belgesel izlerim diyenlerden misin? Tabii ki değilim. Televizyon benim üretim yaptığım bir mecra. İşimi iyi yapabilmek için başka kaynaklardan beslenmek zorundayım. Televizyon tek kaynağım değil; eve televizyon almama gerek yok. Müzik dinliyorum, kitap okuyorum, internetten takip ediyorum sevdiğim programları. Dizi izliyor musun? Birbirine benzeyen çok sayıda iş var... Değerlendirebilecek kadar izlemiyorum. Televizyonu kötüleyip, sonra televizyona iş yapıp “Hadi izleyin” gibi aptalca bir tavır göstermeyeceğimi anlamış olmaları lazım. Televizyon bir sorumluluk. Zorla evlerine giriyorsun insanların. FAŞİZAN BİR PROJEDE ASLA YER ALMAM Herkesin oyunculukta kuralları var. Senin de var mı yapmam dediğin şeyler? Faşizan bir hikayeyi anlatacak, insanların kafasını yanlış bilgiyle karıştıracak bir projede asla yer almam. Genelde bu soruya cevap olarak “Soyunmam, öpüşmem” denilirdi.... Hikayenin tek bir cümlesine bile inanmıyorsam girmem. Her şeyi değerlendirecek bir kriter mekanizmam var. O kriterlerden geçerse her şeyi yapabilirim. Böyle olunca da ismin hep temiz kalıyor... Bunların kurgusunu yapmıyorum. Kendime dürüst olup kendimle yüzleşmek zorundayım. Bu da cesaret gerektirir. Çünkü insan kendini kayırmaya çok müsait. Mucizeyi de, suçluyu da dışarıda aramaya meyilli bir yaratık. Her şeyi açık açık söyleyebilen samimi bir kızsın. Bu başına dert açıyor mu? İnsanlar bir tek gerçeklerle mücadele edemiyorlar. Gerçek ortadaysa ben ne yapayım yani? ASIL VATAN HAİNLİĞİ YEŞİLİ YOK ETMEK Aşk meşk hikayelerine gelelim. Aşkı nasıl yaşarsın? Benim için aşk, iş, arkadaşlık fark etmiyor. Bence temas halinde olduğumuz her şeye emek vermemiz gerekiyor. Var mı tekrar evlilik düşüncesi? Düşünmüyorum. 10 yıldır evli gibi yaşadığım, çok sevdiğim bir sevgilim var. Seviyorum, seviliyorum, ne diyeyim... Yaşını hiç göstermiyorsun. Minik dokunuşlar var mı? (Gülüyoruz) Botoksun yakıştığı insan var, yakışmadığı insan var. Bana yakışmadığı için ben göz kenarımdaki kırışıklıklarla barışmayı botoksa tercih ettim. Bir kere yaptırdım şeytan gibi bakıyordum. Botoks kadını değilim ama onun haricinde bir takım müdahaleler yaptırıyorum. Ne yapalım yani? Erkekler bile yaptırıyor artık. Son zamanlarda seni en çok ne kızdırıyor? Tabiat, dünya güzeli sahiller, ormanlar çöp yığını. Ayıptır ya! Benim için bu vatan hainliğidir. Manzarasını kapıyor diye ağacı kesiyorlar. Buna kızarım. Normal olan her insanın da kızması gerek diye düşünüyorum... Sadece kızmakla kalmayıp gider annen Leman Sam gibi dalar mısın? Annem yıllardır o kadar şeye şahit olmuş ki... Her şeyden etkileniyor. Geçen gün bir yerde okudum. Adalet duygusu yüksek insanların depresyona girme potansiyeli daha fazlaymış. Annem bu anlamda hep depresif yaşamış bir insan. “Allah kahretsin o insanları” demekle geçiyor ömrü. Ben de ulaşabildiğime yardım ediyorum. Şehir hayatından sıkıldığın için mi karavanda yaşadın bir dönem? Yoo, hırsız girince evde kalamadım. Karavanda kalmak eğlenceliydi. “Dört metrekareye sığabiliyorsam o kadar malın mülkün ne manası var” dedim. Oğlanın okulu başlarken tekrar düzen kurdum. Ama gelecekte gerçekten maldan mülkten yana hafiflemek istiyorum. Nasıl bir yaşlılık hayal ediyorsun? Eğer mal mülk edineceksem, bir hayvan çiftliğim olsun isterim. O olmazsa da sağlam, güzel bir karavan... Hiçbir yerin sahibi değilim ama her yere aidim hissini yaşamak istiyorum. Deniz kenarına çekeyim karavanı, orası benim yalım olsun, dağa çıkayım orası dağ evim olsun. Sosyal medyayla aran nasıl? İyi, seviyorum. Elime geçmeyen köşe yazılarını okuyorum. Hayvan videoları izlemeye bayılıyorum. Farkındalık yaratma açısından çok işe yarıyor sosyal medya. Zaten var olan her şey nasıl kullandığına göre işlev görüyor. Alkol de, bilgisayar da, internet de, sosyal medya da, televizyon da... Rakıya, alkole laf ediliyor ama internet alkolden daha tehlikeli olabiliyor. Öyle değil mi? RTÜK internete müdahale etmeye başladı: Çukur'a görülmemiş ceza
İnternetteki yayınlara da RTÜK'ün ceza vermesine olanak sağlayan düzenleme sonrası ilk adım atıldı. RTÜK, Çukur adlı dizideki bir karakterin küfür içeren ve 'bip'lenerek ekrana getirilen görüntülerinin internette sansürsüz yayınlandığı gerekçesiyle görülmemiş bir ceza kesti. Kurul kararında, “Söz konusu ifadeler yayında biplenmiş bir şekilde ekrana yansımasına karşın, Show TV’nin resmi internet sitesinde yer alan dizinin, sansürsüz bölümlerinde küfür niteliğinde ifadeler biplenmeden yayımlanmaktadır. Dizinin televizyonda yayımlanan biplenmiş yayını ile internet sitesinde yer alan sansürsüz hali beraber değerlendirildiğinde; biplemenin zaman zaman yeterince iyi yapılmadığı, zaman zaman da argo ve küfür niteliğindeki ifadeleri söyleyen kişinin ağız hareketlerinden ekran başındaki izleyiciler tarafından anlaşılabileceği görülmektedir” ifadelerine yer verdi. İnternet yayını üzerinden verilen ceza, bir ilk oldu. Kararla yayıncı Show TV’ye 'dilin düzeysiz, kaba ve argo kullanılması' gerekçesiyle yaklaşık 1 milyon liralık ceza kesildi. DC Comics’in “REBIRTH” girişimi Türkiye'de
Türkiye’de hızla büyüyen çizgi roman pazarının dört yayıncısı (Yapı Kredi Yayınları, JBC Yayıncılık, Çizgi Düşler ve Arkabahçe), dünyanın en büyük İngilizce çizgi roman yayıncılarından biri kabul edilen DC Comics’in “REBIRTH” girişimini hayran kitleleriyle buluşturmak için bir araya geliyor. DC Comics’in kahramanlarını en iyi yapan özelliklere odaklandığı bu yeni “REBIRTH” girişimiyle, geçmiş hikayeleri onurlandıran yeni hikayelerle bütün ana karakterler maceralarına devam ediyor. Serinin ilk kitabı olan DC Rebirth Özel Edisyon, ocak ayında JBC Yayıncılık tarafından yayımlanmıştı. Devam eden “REBIRTH” serileri ise, 16 Şubat'tan itibaren piyasaya çıkacak ve her yayıncı seçili DC serisinde odaklanacak; JBC Yayıncılık (Batman, Detective Comics, Suicide Squad, Harley Quinn ve Nightwing), Yapı Kredi Yayınları (Justice League, Superman, Action Comics ve Wonder Woman), Çizgi Düşler (Aquaman, Green Arrow, Hellblazer, Cyborg) ve Arkabahçe (Flash, Titans ve Teen Titans). DC Entertainment’ın Türkiye temsilcisi Akan Ajans’tan Berrak Hadımlı, konuyla ilgili yaptığı açıklamada şunları söyledi: "DC'nin Türkiye’deki yayıncılarını bu girişimde bir arada görmek heyecan verici. REBIRTH, ABD'de ve dünyanın her yerinde büyük bir başarı yakaladı. Hayranlara Türkiye’deki DC yayıncılarının ortak gayretiyle, kapsamlı bir ‘REBIRTH’ yayın planı sunarak, bu başarıyı tekrarlamak istiyoruz." Kaynak: Sabit Fikir Kültür sanat endüstrisinin önde gelen isimleri İstanbul'da buluşuyor
Özgürlük adına filizlenen düşünceler
YAŞAR ÖZTÜRK Dünyayı derinden sarsan ve artçı sarsıntıları ya da dalgaları bütün küreyi etkileyen Amerikan ve Fransız Devrimi’nin yarattığı şaşkınlık içinde “İnsan hakları, ortak akıl-sağduyu, akıl çağı” diyerek insanlığı yeni bir sayfa açmaya çağıran Thomas Paine’in bu sesi 250 yıl sonra Türkçe olarak yankılanıyor. Monarşi, Aristokrasi, Teokrasi... gibi egemenliklerin yerini hızlı ya da yavaş demokrasiye bırakmaya başladığı akıl çağı. Gençliğinde İngiltere’de akıldışılığa karşı takındığı kuşkucu tutumu, Amerikan ve Fransız Devrimleri sırasında da sürdüren Paine ‘sıradan olmayan bir zekâya sahip sıradan bir insan’dı ama ‘sıradışı bir yurttaş’ yani ‘sivil’di. Aydınlanma, devrim ve yeni demokratik devlet yapılanmalarının kol kola ilerlediği bir sürecin başlangıcıydı. Çürüyen yapıların, geleneklerin, göreneklerin, düşünememelerin, kuşkunun, sorgulamanın kapı dışarı edildiği inançların hapishanesindeki kilitleri açacak anahtarlar sunuyordu, Paine. Soylu, eğitimli biri değildi. Lider olmak gibi bir düşüncesi, hırsı da yoktu. Tayfa, kâtip, danışman, vergi memuru, korse üreticisi, öğretmen, gazeteci, köprü tasarımcısı, asker, savaş muhabiri... Girip çıkmadığı iş kalmamış, hayatı bütün parçalarıyla tanıyan bir deneyim deposuydu. Onu en çok etkileyen Fransız Devrimi’ydi. Yeni bir çağın başladığını sezdi. Köleliğin kaldırılmasını, eşitlik, özgürlük ve adaletin egemen olmasını istedi. Özellikle din ve devlet işlerinin ayrılması ve bunlar adına yapılan zorbalığın kaldırılmasını savundu. Yüksek sesle düşündü. Halktan gelen biri olarak onların anlayabileceği biçimde yalın ve anlaşılır bir dil yeğledi. Toplumsal yaşamda huzurun egemenliğini istiyordu. İtaatkâr değildi. Kafasındaki sorulara yüksek sesle yanıtlar arıyordu. Devlet, onun temeli anayasa, din ve devlet ilişkileri ana konulardı. Önce ‘halk, ulus’ adına kullanılan sahte tanrısallık maskelerini indirmeye girişti. Yeni dönemde ona göre hedef, dünyanın sistemi olması gereken ‘cumhuriyetçi demokrasi’ düzeniydi. Ailesinden çevresinden aldığı sıkı dini eğitimle, inançlı yetişen Paine, “Dogmalar olmadan hayat mümkündür” gibi inançları sarsan düşünceler içindeydi. Düşünen ve bu uğurda doğmalara savaş açan, Paine dine/dindarlığa değil din tüccarlarına karşıydı. Toplumu inançsızlığa itmiyor tersine dincilerin dinsizliğe mahkûm ettiği insanlık için ‘Din özgürlüğü’nü savunuyordu. Kişisel ahlakı ile yetiştirilen bireylerden oluşan bir toplumu arzuluyordu. Çağının önde gelen kozmopolitlerinden Paine, imparatorluklardan yana değildi. Ulusların kendi kaderini kendilerinin belirleme hakkına sahip olmasını istiyordu. Devlet yönetiminin tek bir el ya da grupların tekeline girmemesi için erkler ayrılığının oluşturulmasını savundu. Düşü kozmopolit, barışçı, eşitlikçi, adil ve demokratik bir dünya düzeninin oluşmasıydı. Adam Smith, Rousseau, Voltaire, Kant, Madame De Stäel, Edmund Burke, Pietro Verri ve Paine’in döşediği raylarda yol alarak hız kazanan demokrasi treni dünyayı dolaşmaya başladı. Türkiye’de 1949’da Vakur Versan yazdığı bir makale dışında Paine’in adı yok ama düşünceleri her taraftaydı. İnsan hakları, sağduyu ve sonunda başyapıtı Akıl Çağı Türkçeye çevrildi. Jakoben devrimi ve iktidarı önündeki en büyük engellerden biri olarak görülen Paine’in vatandaşlığı, Jakobenler yönetimi ele geçirdiklerinde hemen iptal edildi ve yasama dokunulmazlığı kaldırıldı. Hakkında İngiltere’de yargılamaların sürdüğünü bildikleri halde ‘İngiliz ajanı’ gerekçesi ile tutuklandı. Olup bitenleri aklı almıyordu. Robbespierre’in düşmanca tutumunun nedenini; Amerikan Büyükelçisi Morris’in “Paine İngiliz yanlısı ve Cumhuriyet düşmanıdır” (jurnal) raporu öğrenince şaşkına uğradı. Paris’te hapishanede Fransa’ya karşı savaşan ülkelerin vatandaşı olarak, İngiltere’de rejimi yıkmak suçlamalarıyla yargılanırken beklenmedik darbeyi ABD’den yedi. ABD elçisi değişince olumsuz hava değişti. Tutukluluk yılları sona erdi. İşte bu yaşam ile ölüm arasında kıl payı uzaklığın olduğu ortamda Akıl Çağı kitabının ilk bölümünü yazdı. Pek çok insanın aklını yitirdiği ya da aklın egemenliğini din, inanç tefeci bezirgânlarına (vermek zorunda bırakıldığı) teslim ettiği böylesi bir durumda, Paine aklın bağımsızlığını, özgürlüğünü ilan etti. “Klasik Hıristiyanlık, Yahudilik inancı dışında tek yaratıcı düşüncesi üzerinde yoğunlaşan Paine yaratıcının kitaplarda değil, eseri olan doğada aranması gerektiğini; İncil’in yaratıcının konuşmaları olamayacağını” ileri sürdü. Her anını verimli kullanan Paine bütün dünyayı aydınlatan etkileyen çalışmalarını sürdürdü. Tarımsal adalet ile sosyal devlet çağrısı yaptı. Avrupa’da geçici barış günleri doğunca 15 yıl sonra Amerika’ya dönebildi. Akıl, duygu ve durum sağlığı yerindeydi ama bedeni çökmüştü. Çektiği acıların sorumlusu bir Amerikalıydı ama arkadaşlarının mal varlığını korunduğunu öğrenince çok sevindi. Ancak sevinci kursağında kaldı. Derin tartışmalar ve dışlanmalar kapıdaydı. Aynı görüşlerde olduğu Jefferson’dan Avrupa’daki çabalarından ve çektiklerinden dolayı sıcak bir karşılama beklerken düş kırıklığına uğradı. Gücü ele geçirenler gücün tutsağı olmuş, gücü değiştirmek adına geldikleri noktada gücün değişimine uğramışlardı. Birçoğunun da maskeleri düşmüş, gerçek yüzleri, düşünceleri, duyguları ve davranışları ortaya çıkmıştı. En büyük sorun Akıl Çağı yapıtıyla topa tuttuğu dindarlık değil, dincilikti, dönüşüne sadece deist cumhuriyetçiler sevinmişti. Amerikan siyasal yaşamının kısır çekişmeleri içinde ve özellikle mezheplerin saldırdığı bir hedefti. Cumhuriyetçiler artık dini görüş olarak aynı safta sıraya geçmeyenlere kapıları kapamıştı. Giyotinden kurtardığı aklı yeniden başkaldırdı. Vazgeçmesini bekledikleri deist görüşlerini savunmak ve yaymak için halka açık sekiz mektup yazdı. Hiçbir resmi görev alamayan kendisine sırtını dönen başkent Washington’dan New Rochelle’e taşındı. Connecticut cumhuriyetçilerine yardım etti. Kraliyet sözleşmesinin yerine anayasal düzenlemeler getirilmesine ön ayak oldu. Bir kaşık suda boğabilecekleri Paine’i yaşayan bir ölüye dönüştürmek isteyenler onu ekonomik olarak çökerttiler. Jefferson’dan İngiltere veya Fransa ile barışı sağlama, ilişkileri normalleştirme için uygun bir görev istedi. Hem dünyaya hem de kendine soluk aldırmak istiyordu. Hiçbir yanıt alamadı. Yokluk içinde öldü. Ölümünden on yıl sonra bir hayranı ondan geride kalanları ve mezarını, kemiklerini İngiltere’ye götürmek istedi. Taşıma sırasında her şey kayboldu. Artık yattığı bir mezarı bile yoktu. Onu yok ettiklerini sananların çoğu süslü görkemli mezarlarında ölü. Paine’in düşünceleri ise bütün engellemelere karşın geç de olsa dünyanın her yerinde özgürlük ve bağımsızlık adına filizleniyor. Şimdi Akıl Çağı’nın ışığında gerçekleri görme zamanı. 200 yıl sonra bile sarsıcı bir yapıt. Köksüzlük ve ölüm
DENİZ YAVUZ Fiziksel olarak açlığı, insan bedeninin ortasında bir oyuk ya da bir yarılma olarak tanımlayacak olursak, Knut Hamsun’un Açlık’ını da edebiyatta romantizmden modernizme geçişin ortasında bir oyuk ya da bir yarılma olarak tanımlamamız mükün. Bu oyukta 19. yüzyılla 20. yüzyıl arasında salınıp duran Hamsun’un yarattığı karakter, psikolojik hezeyanları ve deliliğe varan sanrılarıyla Dostoyevski’nin Raskolnikov’unu hatırlatır. Anlatımda çokça başvurulan bilinç akışı tekniği ise Joyce, Woolf gibi modernist yazarlara zemin hazırlayacaktır. Özellikle anlatıcı karakterin bir yazar oluşu, sanatçı olabilme arzusu, açlığın da yarattığı hezeyanla Tanrı’ya ve insanlara karşı aldığı tavır bize Joyce’un Stephen Dedalus’unu çağrıştırır. Yazarın kendi deyişiyle bir ‘anti-roman’ olan metin -Gidé’in tabiriyle söyleyecek olursak- ‘varlığın özüyle hiç uğraşmamış’ olan klasik romana olduğu kadar, modern Avrupa’ya da bir meydan okuma niteliği taşır. Tanrısal boşluk Hamsun’un bu meydan okuması, dört bölümden oluşan metnin daha ilk bölümünden, bize iki şeyi söylemesiyle başlar. Bunlardan birincisi; karakterin bulunduğu yere bilmediğimiz başka bir yerden gelmiş olmasıdır. İkincisi; sürekli vurgulanan ve özellikle, anlatıcı karakterin odasını ‘ıslak ve korkulu bir tabut’a benzetmesiyle kendisini iyiden iyiye hissettiren ölüm temasıdır. Hamsun, karakterini tam olarak bir hiçliğe yerleştirmiştir; köksüzlükle ölümün tam ortasına. Bu iki temel duruma ise süreğen bir açlık durumu eşlik edecektir. Köksüz oluşuna denk düşecek şekilde adını sanını bilmediğimiz karakterin korkunç açlığı, bir yandan insani varlığın eksikliğini imlerken öte yandan yazara ve biz okuyuculara modern dünyaya dair -varlığın bu durumundan yola çıkarak- eleştiri getirecek bir zemin sağlar. Daha da mühimi; metindeki anlatıcı karakterin “ufak ve zararlı bir sürü hayvan içime dolmuş, beni oyup boşaltmıştı. Tanrı beni büsbütün mahvetmek mi istiyordu?” derken belirttiği gibi, bir boşluğa işaret eder. Bu boşluk modern dünyanın insanda açtığı onmaz boşluktur. Protestan ahlakı Modern dünyanın yarattığı boşluğun ötesinde Hamsun’un, işleri bu raddeye getiren ve modern Avrupa’nın kurucu değerleri olan birtakım değerlerle de problemi olduğunu söylemek mümkün. Metnin başından sonuna değin açlıktan ölmenin kıyısında yaşayan karakterin açlığının öteki insanlarda yarattığı öfkeyle karışık korku; yani aç ve parasız kalmanın adeta bir suç, bir ahlaki sorun, bir akıl dışılık olarak görülmesi ve karakterin ‘kendi suçuyla düştüğü bir ergin olmama durumundan kurtulması’nın beklenmesi; bununla beraber kapitalizme ve moderniteye giden yolu açan unsurlardan biri olan ve çalışma, tutumluluk, dürüstlük gibi erdemleri kutsayıp yücelten protestan ahlakına yapılan, “tembel miydim? İş bulmak için didinmemiş, üniversite derslerine devam etmemiş, gazete yazıları yazmamış, gece gündüz deli gibi okuyup çalışmamış mıydım? Bir cimri gibi yaşamış...” benzeri atıflar Hamsun’un bahsedilen kurucu değerlerle olan problemine örnek olarak gösterilebilir. Fakat bununla birlikte yine metnin birinci bölümünde -biraz da absürt bir biçimde- vurgulanan 1848 tarihiyle, Avrupa’da gerçekleşen devrimlere yapılan atıf, Hamsun’un Marksizmle de bir problemi olduğunu göstermesi bakımından önemlidir. Dışarıdaki insan Giderek deliliğin kıyısına gelen karakterin kurtulmaya en çok yaklaştığı an Ylajali adını verdiği kadınla ilişki kurduğu andır. Varlık meselesinde, dünyadaki ikiliğin kaynağının kadın ve erkek olduğu çokça dillendirilir. Lady Chatterley’in Sevgilisi, Karanlığın Sol Eli gibi romanlarda bu mesele romanın ana unsuruyken, Açlık’ta karakterimizin içinde bulunduğu durumun vahametini gözler önüne seren bir yan unsurdur. İkiliğin en açık olduğu yer Ylajali’nin evinde geçirilen gece olacaktır. Buraya gelene kadar, “kolumu uzatmış, kendime sarılmış, boşluğu öpmüştüm” diyecek kadar yalnız olan anlatıcı, metnin başından beri ona eşlik eden zifiri karanlıktan kurtulmak üzeredir. Gönlüne “ışık, hafif mi hafif yeniden vurmaya” başlar. Fakat bu bölüm; “çekildim, kapıyı açtım, geri geri giderek çıktım dışarı. Ve o içerde kaldı” sözleriyle son bulur. Modern dünyada kurtuluş o kadar da kolay değildir ve insan bir yanıyla hep ‘dışardaki’dir. Karakterimiz için son, burada başlar. Her yerin sisle kaplandığı bir şehir tasviriyle başlayan son bölüm, aslında bize çıkışın ne kadar zor olduğunu göstermesi bakımından da önem arz eder. Anlatıcı, elinde kalan son şeye, yazma arzusuna sarılmış ve onunla uğraşmaktadır. Adeta sığıntı gibi kaldığı bir evde, klasik üsluplu bir tiyatro oyunu yazmaya çalışır. Zaten kitabın başından beri anlatıcının yazmaya çalıştığı tüm metinler klasik metinlerdir. Yazmayı bir türlü başaramadığı bu oyunla uğraşırken, başından beri sarıldığı tüm değerleri de bir yana bırakmaya başlar. Bunlar içinde en önemlisi, “öyleleri vardır ki, ufak tefek şeyler onları yaşatır da sert bir söz onları öldürür. Ben öyleyim işte’’ diyen anlatıcının artık ne kadar aşağılansa da “sahte gururun yeri değil!” diyecek duruma gelmiş olmasıdır. Yazar ölmüştür. Metni anti-roman kılan unsurlardan biri de zaten budur. Klasik biçemle derdi olan Hamsun’un, karakterini metaforik olarak öldürmesi hem klasik üsluba bir saldırıdır hem 20. yüzyılda edebiyat kuramında ayrıntılı olarak işlenecek yazarın ölümü meselesinin müjdecisi gibidir. Zira anlatıcı yazarlığı bırakır ve bir gemiyle denize açılır. Elimizde kalansa yalnızca bize bırakılan bu muhteşem metin olacaktır. Müjde Ar ekranlara bir dizi projesiyle dönüyor
Futbolun okumayla bir alakası olmalı
AYDIN İLERİ Çocuklara sevdikleri futbolcu karakterleri üzerinden okuma alışkanlığı kazandıran Futbolun Devleri Serisinde futbol dünyasında öne çıkan yıldız futbolcuların çocukluklarından bugüne kadarki yaşamları biyografik bir roman olarak karşımıza çıkıyor. Edebiyat, spor ve futbol bu kitaplarla bütünleşerek çocukların okuma alışkanlığı kazanmasına katkı sunuyor. Okuma alışkanlığı olmayan ve futbolu seven çocukları kitap tiryakisi yapacak önemli bir seri Futbolun Devleri. Bu seri kitapların yazarı, yayıncı, yazar, çevirmen Murat Aksoy ile sizin için söyleştik. -Futbolun Devleri dizisini yazmak-yapmak nereden aklınıza geldi? Hani, “Yoksullara yiyecek verirseniz ‘aziz’, neden yiyecekleri olmadığını sorarsanız ‘komünist’ olursunuz” diyen bir devrimci var ya Eduardo Galeano isimli, işte onun ‘Gölgede ve Güneşte Futbol’unu okurken geldi aklıma. Vaktiyle futbol oynamıştım. Az buçuk mürekkep yalamışlığım da vardı. Niye olmasın, dedim ve elimi taşın altına soktum. -Bu kadar ilgi göreceğini önceden kestirdiniz mi? Şüphelerim vardı. Lakin iyi yazılmış, iyi kurgulanmış bir eserin iltifat göreceğini düşünüyordum yine de. Gerçi yayıncı büyüklerimiz aynı görüşte değildi. Israrla vurguluyorlardı: Türkiye’de futbol izlenir, futbol dinlenir, ama futbol okunmaz! Korkmadım, çekinmedim, desem yalan olur. Nitekim ilk kitap okurla buluşamadı. Kitabevi raflarında kendine yer bulamadı. Hiçbir kitap eki değerli bulmadı, önemsemedi, tanıtmadı. İnsanın hevesini kaçıran her şey yaşandı. Tam bir hayal kırıklığı. Lakin vazgeçmedim. İkincisini yazdım ve yayınladım. Bu kez temkinliydim. Umutlarımı törpülemiştim. Nitekim farklı bir tepkiyle karşılaşmadı ikinci kitap da. Derin ve can sıkın bir sessizlik! Biraz inatçı olduğumu bu sayede öğrendim; tüm olumsuz manzaraya rağmen üçüncüsünü yazdım: Ronaldo. Önce usul usul, sonra gümbür gümbür. Altında kaldım ilgi çığının! Coşkunun… -Okuma alışkanlığı kazandırmada sporu, daha özelde futbol ve basketbolu kullanmak iyi bir araç mıdır? Futbol, okumakla arası hoş olmayan çocukların bile kayıtsız kalamadığı bir alan. Güzel bir hobi. Kimileri için iyi gelir getiren bir meslek. Ama edebiyatı amaca ulaşmak, yani çok satış için bir ‘araç’ olarak görmemek lazım. Zaten bunun genel geçer bir formülü de yok. Futbol bir zarf hiç kuşkusuz. Lakin önemli olan mazruf. O biyografik romanda neler anlattığınız… Bunu nasıl anlattığınız… Nasıl kurguladığınız... Başlarda zümre başkanları, okul müdürleri, Türkçe öğretmenleri itiraz ettiler. Onların itirazlarına sabah akşam futbol izleyen, futbol dinleyen, futbol konuşan babalar da eşlik etti. İlginçtir, futbolla pek ilgisi olmayan annelerdi bu kitaplara en hoşgörülü yaklaşanlar. Derken zamanla işin rengi değişti. Bir gün çok fazla şubesi olan bir okulun müdürü geldi yanıma. “Bu kitapları siz mi yazıyorsunuz?” diye sordu. Tereddütle “Evet, ben yazıyorum!” dedim. O sert yüzü birden gevşedi, kocaman bir gülücük oturdu suratına: “Tebrik ederim sizi! Okumakla zerre ilgisi olmayan bir öğrencim, öğle yemeğinden feragat edip kitabı okudu. Bir sayfayı okutamazken, 160 sayfayı bir günde bitirdi.” Görüldü ki, çocuklar özgür iradeleriyle tercih yaptıklarında… Tercih yaptıkları kitap da iyi çıktığında… Rahatlıkla okuyorlar. Okumakla ilgili bir sıkıntıları yok! -Yeni projeler var mı? Olmaz olur mu? Yakın zamanda biliyorsunuz Neymar Jr.’u, Messi’yi (tekrar yazım) ve Radamel Falcao’yu yazdım. Şimdi sırada Pele var. Pirlo var… Suarez var… Israrla kaleci soruyorlar. Onlar için de Buffon var. -Futbol harici branşlarda kitaplar düşünüyor musunuz? Düşünüyorum. Önceliği de basketbola vermek istiyorum. Üç isim üzerinde çalışıyorum: Michael Jordan, Shaquille O’Neal ve LeBron James… Becerebilirsem bu biyografik roman nehrine Bruce Lee’yi, Muhammet Ali’yi, Yaşar Doğu’yu, Usain Bolt’u da itmek istiyorum. Hatta Atatürk’ü, Orhan Veli’yi de… Bakalım ömrümüz yetecek mi? -Siz bu diziyi başlattıktan sonra başka yayınevleri benzer çalışmalar yapsa da sürdürülebilir olmadı. Bu dizide başarılı olmanızın nedeni nedir? Tipik alışkanlığımız bu: Bir yerde bir şey tuttu mu, hemen muadili yapılır. Mesela mahallede bir dürümcü açıldı ve işleri iyi mi gitti, çok geçmeden ikincisi, üçüncüsü, beşincisi açılır. Ta ki ilki iflas edene yahut zar zor ayakta kalana kadar. Benzer şeyi simitçilerde, cep telefonu satıcılarında da gördük. Bizler özgün, farklı, değişik bir şey üretmek yerine, kabul görmüşü, zaten talep edileni yapmayı seviyoruz. Dediğiniz gibi oldu. Bu kitapları yazıp bastığım için üzerime üzerime gelenler, dalga geçenler, başlardaki ilgisizlikten hareketle beni başarısızlıkla, öngörüsüzlükle, işbilmezlikle, beceriksizlikle suçlayanlar, kitapların ilgi görmesi üzerine birden iştahlandılar. Önce çeviri odaklı bir yönelim tercih edildi. Tutmadı tabii… Sonra yazdırmayı denediler. Görece daha başarılı oldular. Ama bir şeyler eksikti… Anne babaların cep telefonlarına mesajlar gidiyordu, ille de belli bir kitabı almaları yönünde… Futbola karşı olan, keyifle izlese bile çocuğunun, öğrencisinin futbolla ilgili bir kurmaca eser okumasını istemeyen yetişkinler, hipnotize edilmiş gibi gidip kendilerine telkin edilen kitapları satın aldılar. Aldılar da… Çocukları bir iki denemeden sonra vazgeçtiler okumaktan… Aynı lezzette değildi çünkü bunlar. Öte yandan, futbol bir bahaneydi bu kitaplarda. İleride futbolcu olmak isteyen çocuğun serüveni anlatılıyordu; türlü zorluklardan geçmiş, sahiden bir kariyer elde etmiş, ikonlaşmış, başarmış bir futbolcunun hayat hikâyesi yoktu. -Şu futbolcuyu yazsam “keşke” dediğiniz biri var mı? Sadece futbolcu biyografileri yazan biri değilim. Futbol izlemeyi de çok seviyorum. Bu sebeple Cengiz Ünder’in Roma’da ne yapacağını çok merak ediyorum. Bir türlü ‘büyük yıldız’ olamayan Suso’yu takip ediyorum nefesimi tutarak. Andrea Belotti, Hachim Mastour, Tony Vilhena, Alen Haliloviç ve onlarcasından gözlerimi alamıyorum. Futbolun Devleri dizisi, hiç kuşkusuz yüksek kariyerli futbolculara dayıyor sırtını. Ama ben biraz da kaybetmişleri yazmak istiyorum. Beklenenleri verememişleri… Yahut zirvedeyken tutunamamışları… Çünkü salt maç anlatmıyorum bu kitaplarda… Anlattığım maçlar da bir şeye karşılık geliyor sıklıkla… Tam da bu sebeple, böylesi düşüşleri de hikâye etmek istiyorum. Ben istiyorum da, bakalım okur istiyor mu, işte onu bilemiyorum. Söz dizisinden 'Siyon yıldızı' tepkilerine yanıt
Star TV'de yayınlanan Söz dizisinin 34. bölümünde, Afrin operasyonu için değerlendirme yapmak üzere bir araya gelen "özel kuvvetler"in toplandığı odada "Siyon Yıldızı" figürü yer aldığı iddiaları gündeme geldi. Söz konusu iddialarla ilgili yazıılı bir açıklama yapan dizinin yapım şirketi Tims&B Productions, figürün ışık yansımasından kaynaklanan bir gölge olduğunu ve yanlış anlaşıldığını belirtti. Şirketin açıklaması: "Kahraman Türk Silahlı Kuvvetleri’nin Türkiye Cumhuriyeti bayrağı altında “Bütünleştirici” unsurunu esas alarak değerli askerlerimizin ve aziz şehitlerimizin duruşuna ve ruhuna sadık kalarak tasarladığımız “SÖZ” dizimizin yayınlanan en son bölümünde saygıdeğer medyamızın dikkat çekmesi üzerine incelemede bulunduğumuz 34. Bölümde bir sahnede tamamen ışık yansıması olarak yerde çıkan bir gölge şekli yanlış anlaşılmalara neden olmuştur. Bilmenizi isteriz ki bu durum kesinlikle istenmeden, planlanmadan ve oyuncularımızın sahne içerisindeki dizilimlerinden ötürü, anlık bir ışık yansıması ile tesadüfen meydana gelmiştir. Bilinçli hiçbir durum söz konusu değildir. Peygamber Ocağı olarak bilinen şanlı ordumuzun en hassas birliklerinden biri olan “Özel Kuvvetler” in hikayelerini anlattığımız dizimizde çok büyük bir hassasiyet ile çalışmaktayız. Kamuoyuna saygı ile duyurulur. Tims&B Productions" Berlinale’de Deniz Yücel’in bir an önce serbest bırakılması talep edildi
Bu yıl 68.’si düzenlenen Berlinale’de Türkiye’de bir yılı aşkın süredir tutuklu bulunan Die Welt muhabiri Deniz Yücel’in fotoğrafı sahneye yansıtıldı. Dünyanın en önemli film festivallerinden biri olan Berlinale’de Deniz Yücel’in fotoğrafı ekrana getirilerek bir an önce serbest bırakılması talep edildi. Evrensel'in haberine göre, 68. Berlin Uluslararası Film Festivalinde (Berlinale) Almanya’nın başkenti Berlin’de dün akşam yapılan gala ile başladı. Festivalde sanatçılar ve festival yönetimi, Türkiye’de tutuklu bulunan Die Welt Gazetesi Türkiye Muhabiri Deniz Yücel'e dayanışma mesajı verdi. Anke Engelke’nin sunuculuğunu yaptığı gecede Uluslararası Berlin Film Festivali Başkanı Dieter Kosslick yaptığı kısa konuşmada, Deniz Yücel’in fotoğraf ekrana yansıtıldığı sırada en kısa sürede serbest bırakılmasını umut ettiğini dile getirdi. Açılışa katılan sanatçılardan Olivia Jones da Yücel ile dayanışmaya mesajı verdi. Jones açılışa dudağının üzerine bıyık çizip Deniz Yücel’in bıyıklarına atıf yaptı. Göğsünde de ‘FreeDeniz’ çıkarması yapıştırdı. Berlinale animasyon filmi ile açıldı
68. baharını kutlayan Berlin Film Festivali’nde ana yarışma bölümü 15 Şubat’ta Amerikalı Wes Anderson’un “Isle of Dogs-Köpek Adası” ile başladı. Yan bölümlerde Türkiye’den üç filmin yer aldığı festival, 25 Şubat’ta sona erecek. Yıllar önce Schreck, Up gibi animasyon filmleriyle açılış yapan Cannes’dan sonra Berlin Film Festivali ilk kez Wes Anderson’un “Isle of Dogs”uyla başladı. 20 filmin Altın Ayı için yarışacağı Ana Yarışma’nın bu yılki jürisine Alman oyuncu, senarist, yapımcı Tom Tykwer başkanlık edecek. Ana yarışma seçkisinde Anderson’un yanı sıra, Gus Van Sant, Cedric Khan, Christian Petzold, Benoit Jacquot gibi ünlü yönetmenlerle birlikte toplam 8 Alman yapımı film yer alıyor. Yaşam boyu başarı ödülü olan Onursal Altın Ayı’nın bu yılki sahibi Amerikalı oyuncu Willem Dafoe. Ana yarışma dışında Kısa Film Yarışması, Panorama, Forum, Generation, Alman Sineması, Berlinale Special ve Saygı bölümleriyle birlikte, bu yılki Retrospektif seçkisinde Weinmar dönemi (1918-1933) Alman sinemasından zengin bir seçki yer alıyor. Türün ve dönemin amatörleri için kaçırılmaması gereken bir fırsat... Öte yandan, festival öncesi yaptığı tanıtımda, Başkan Dieter Kosslick bu yılkı festival boyunca, cinsel taciz olaylarına dikkat çekmek için başlatılan "MeeToo" (Ben de) hareketine geniş yer vereceklerinin altını çizmişti.Berlin’de Türkiyeliler Burak Çevik’în “Tuzdan Kaide”si Forum bölümünde dünya prömiyerini yaparken, Banu Sıvacı’nın “Güvercin”i genç sinemaseverleri hedefleyen Generation 14 Plus bölümünde yer alıyor. Forum Expanded bölümünde ise Didem Pekün’ün orta metrajlı filmi “Araf” gösterilecek. Türkiye kökenli Alman yönetmen Özgür Yıldırım’ın “Beni Sadece Tanrı yargılayabilir” filmi, Alman Film Ödülleri (LOLA ödülleri) kazanmış Alman filmlerinin festival boyunca yeniden gösterildiği LOLA At Berlinale kapsamında gösterilecek. Çöplüklerde kendini aramak
Çöplerden uzak durmamızı öğütlediler, mikrop kapıp hastalanabilirdik. Ama hayatta kalmaları çöp yığınlarına bağlı olanlar vardır. Gece gündüz demeden arkalarında sürükledikleri arabalarıyla sokak sokak dolaşıp çöp kutularını karıştıranlar. Çöpleri özenle ayıklayarak kazanıyorlar hayatlarını. Dolaşımdan çıkmış, gözden düşmüş, değersizleştirilmiş ne varsa bulup çıkarıyor, torbalarında biriktiriyorlar. Birilerinin atıkları başkalarının hayatta kalmasını sağlıyor. Torbaları, belleksizleşen toplumun atık bellekleriyle dolu. Yıkım çağında yıkıntıların arasından geçmişin izlerini, bellek kalıntılarını topluyorlar: “Sizin çöpe attıklarınız bizim için değerlidir”. Yıkım çağında hiçbir şey kalıcı değil, her şey çok geçmeden çöpe dönüşüyor. Çöp yığınları arasında nesneleri toplayıp hayatta kalmaya çalışan atık toplayıcıları ile yıkıntılar arasından yaşam kırıntılarını toplayıp hayatta kalmak için anlamlı cümleler kurmaya çabalayan bizler aynı kaderi paylaşıyoruz. Çöpe atılmış parçaları bir araya getirip yitirdikleri değerlerini, değerlerimizi yeniden ele geçirmek. Çünkü var olabilmemiz onlara bağlı. Neleri yitirmedik ki? Farklılıklarımıza rağmen bir arada yaşamak için anlam yüklediğimiz ne kadar değer varsa şimdi çöp yığınlarının arasındadır. Hayatta kalmamız, çöp yığınlarına bağlı. Yitirdiklerimizi bulup çıkarmaz ve aralarında yeni bağlantılar icat etmezsek toza dönüşeceğiz ve esamemiz okunmayacak. “Kullan-at” toplumunda kullanılıp atılan paçavralarız. Nesneleri harcar gibi insanları da harcıyorlar. “Doğal kaynaklar” gibi “insan kaynakları” da hızla tükenecek bu gidişle. Ve geriye çöp yığınları kalacak. Kendinizi bulmak mı istiyorsunuz? Çöpleri karıştırın! Kahraman olmak mı istiyorsunuz? Kudretlenmeniz gerekecek önce, çöplükleri dolaşın ve yitirdiğiniz hayatı yeniden kazanın! Charles Baudelaire’in kahramanı da “paçavracı”ydı, çöp yığınları arasından seçiyordu parçalarını: “İşte başkentte günün çöpünü toplaması gereken adam. Büyük kentin savurup attığı, kaybettiği, ayaklar altına aldığı, kırıp döktüğü her şeyi o toparlıyor, ayıklıyor, sınıflandırıyor. İfratın ve israfın kaydını tutuyor. Dikkatli dikkatli seçiyor, ayırıyor… Bütün günleri başıboş dolaşmak ve uyak aramakla geçiren genç şairler gibi, başını sallaya sallaya, kaldırım taşlarına toslaya toslaya geliyor” (Modern Hayatın Ressamı, İletişim). Yıkıntıların arasında tökezleye tökezleye dolaşıyor ve hayatta kalmak, anlam yaratabilmek için yaşam kırıntılarını biriktiriyoruz. Başka çaremiz var mı? Ama yıkımdan hiç söz etmiyorlar, tek söyledikleri arınma. Yeryüzünün tozundan toprağından, mikroplardan, teröristlerden arınma. Saflığı bozacak, kurulu düzenlerini sarsacak ne varsa “kir” olarak adlandırıp dışarı atacak ya da imha edecekler. Kir, “gerek zihin gerek dış dünyada her türden düzen verme esnasında, bu düzenin dışına atılmış kırıntı ve süprüntü”dür (Mary Douglas, Saflık ve Tehlike, Metis). İstenmeyen bedenlere de kir olarak bakılıyor. Sadece bedenler mi? Duygulardan da, rasyonel kararlarını kirleten duygulardan da arınmamız gerekecek. Duygular, aklımızı karıştırıp aldığımız kararları etkileyebilir. Ya da bir düzenin parçası olmuşsanız duygularınız düzenin rasyonalitesini bozabilir. Diyelim ki elinize silah verilip ölmeniz ve öldürmeniz emredildi; acıma, empati, dostluk, dayanışma, sevgi gibi duygular zararlıdır, kurulu düzenlerini kirletir. Medyada sergilenen gösterilerle duygularımızdan arındırılıyor, “saflaştırılıyoruz”. “Katharsis” yaşıyoruz. “Katharsis”, Aristoteles tarafından sanatta, özellikle trajedide özdeşleşme aracılığıyla izleyicilere yaşatılan duygusal bir arınma olarak tanımlanmadan önce, gündelik hayatta bağırsakların temizlenmesi gibi doğrudan bedensel arınma anlamında kullanılıyordu. Bir beden olarak kentin içini saf olmayanlardan, kirli bedenlerden arındırmak faşistlerin yöntemidir. Faşist Mussolini Roma’nın içini eski binalardan ve bu binaları mesken tutmuş yoksullardan temizlemek için kapsamlı bir yıkım hareketi başlatmıştı. Bu temizleme projelerine, iç organlarını çıkarmak, içini boşaltmak anlamını taşıyan tıbbi bir terim olan ‘sventramenti’ adı verdiler. İçimizi boşaltıyorlar. Yaşam, duygularımız, farklılıklarımız; tüm yitirdiklerimiz çöp yığınlarının arasında. Geriye ölü, boş kabuklar kalacak. Hayatınızı geri kazanmak mı istiyorsunuz? Çöpleri karıştırın! 14 Şubat'ta Erdal Güney'den 'Aşk’ın Halleri' konseri
Kadir İnanır'dan sevindirici haber
Şaşırtan sonuç: 38 yaşında erkekler Radiohead'in 'Creep’ini seviyor
Müzik zevklerinin cinsiyet ve yaşa göre nasıl değişim gösterdiğiyle ilgili yapılan yeni bir araştırma, İngiliz alternatif rock grubu Radiohead’in en bilindik ve aynı zamanda grubun en nefret ettikleri parça olan ‘Creep’in 38 yaşındaki erkekler arasında bir hayli popüler şarkı olduğunu belirledi. New York Times (NYT) gazetesinden Seth Stephens-Davidowitz'in cinsiyet ve yaş kıstaslarını baz aldığı müzik zevkleri araştırması, 90'lı yıllardan bu yana dünya çapında müziğe yön veren grup Radiohead'in ‘Creep' şarkısının 38 yaşındaki erkeklerin en çok dinlediği şarkı olduğunu ortaya çıkardı. Her yaştan kadın ve erkeğin ne tür müzikleri hangi sıklıkla dinlediği ile ilgili olan araştırma, müzik dinleme platformu Spotify'dan alınan verilerle yapıldı.  ​Bir şarkının ne kadar popüler olduğu konusunda insanların doğum tarihlerinin belirleyici olduğunu söyleyen Stephens-Davidowitz, "Radiohead'in ‘Creep' şarkısı 38 yaşındaki erkekler arasındaki en çok dinlenen 164. şarkı. Fakat ‘Creep' bu erkeklerden 10 yıl önce ya da 10 yıl sonra doğmuş olanların dinlemeyi tercih ettiği ilk 300 şarkı arasında bile yer almıyor" dedi.  ​Benzer bir analizi 1960-2000 arasında Billboard listelerinde yer alan şarkılarla yaptığını belirten Stephens-Davidowitz, "Yetişkin erkeklerin müzik zevklerinin oluştuğu dönem 13-16 yaşlarıdır. Şarkılar yayınlandığında hayranlarının kaç yaşında olduklarını inceledim. Radiohead'in 1993 çıkışlı ‘Creep' şarkısını şu an dinlemeyi seven erkeklerin, şarkıyı ilk dinlediklerinde yaklaşık 14 yaşında oldukları ortaya çıktı" ifadelerini kullandı. '41 YAŞINDAKİ KADINLARIN FAVORİSİ THE CURE' Öte yandan kadınların müzik zevklerinin 11-14 yaş arası dönemde şekillendiğine dikkat çeken Stephens-Davidowitz, kadınların favori şarkılarıyla yaklaşık olarak 13 yaşlarında tanıştığını söyledi: "Bir başka İngiliz alternatif rock grubu olan The Cure'un 1987 çıkışlı şarkısı ‘Just Like Heaven' 41 yaşındaki kadınların en çok dinlediği şarkılardan biri ve bu kadınlar şarkının çıktığı tarihte 11 yaşındaydılar." Stephens-Davidowitz "Bu araştırma, çoğu kadın ve erkeğin yetişkinlik dönemlerindeki müzik zevkinin ergenliğin ilk dönemlerinde şekillendiğini gösterdi" diye ekledi. Onur Behramoğlu ile ‘Aşk, Sanat ve Yaratıcı Düşünce’ atölyesi başlıyor
Selda Bağcan Londra Koko’da konser veriyor
Tüm dünyada çok geniş bir hayran kitlesine sahip olan efsanevi sanatçı Selda Bağcan, Tel Avivli rock grubu Boom Pam ile birlikte vereceği konserde şarkılarını İngiltere’deki hayranları için söyleyecek. Acının ve isyanın sesi Selda Bağcan, 18 Şubat, Pazar günü Londra’nın en önemli konser salonlarından Koko’da bir konser verecek. Kült şarkıları, ünlü DJ’ler tarafından remikslenen ve çok geniş bir hayran kitlesine sahip olan sanatçı, dünyanın en iyi kadın vokalleri arasında gösteriliyor. Tanınmış birçok ismin de hayranı olduğu Selda Bağcan’ın ezgileri, Dr. Dre ve Mos Def gibi müzisyenlerin albümlerinde de kendilerine yer buluyor. Sanatçının şarkılarının, yurt dışındaki eğlence mekânlarında, partilerde çalınan ve büyük ses getiren remikslerinden oluşan “Selda Bağcan Remix” albümü geçtiğimiz eylül ayında yayınlandı. Albümde, kültleşmiş Bağcan parçalarının Acid Pauli, Ambassadeurs, Doğukan Manço, Catwork, Hey Douglas, İpek İpekçioğlu, Moguz, Cafi gibi dünyaca ünlü DJ’ler tarafından yapılan remiksleri yer alıyor. Dünya basınında hakkında övgü dolu sayısız yazı yazılan, müziği ve duruşu ile farklı kategorilerde incelenen Bağcan, dünyanın dört bir yanından hayranlarıyla buluşmaya ve albüm çalışmalarına devam ediyor. Suçlu telefonlar mı yoksa biz miyiz?
Haber Fotoğrafı: Onur Dogman Konserler benim için bir işkence. Sinemada bir yılı aşkındır film izlemiyorum. Eskiden daha rahat bir çocuktum. İlerleyen yaşla sinir katsayım çok hızlı yükselmeye başladı. Sabrım çok hızlı tükeniyor. Sinema artık çok gereksiz geliyor bana. Cep dolusu para vereceğim, ayaklarımı bile uzatamadan izleyeceğim, o kadar para ödememin üstüne yarım saat reklam izleyeceğim ve üstüne insanlar konuşup ıvır zıvır paketlerini haşır huşur ses çıkartarak karınlarını doyuracaklar. Bir tek bir korku filminde bacaklarımı iyice altıma çekmişken yanımdaki kızlar konuşuyordu ve gerçekten konuşmalarını canı gönülden istedim. Bu nasıl bir korkmaktır arkadaş, içim çekildi resmen. Sinemayı geçtik. Konserleri artık etraftaki insanların cep telefonu ekranından izler olduk. Neyse ki teknoloji gelişti de ekran çözünürlülükleri arttı, bu da biz kısalara yaradı. Geçenlerde Zorlu PSM’deki Ludovico Einaudi konserine gittik. Black Swan ve The Insidious gibi filmlere müzik yapan, solo albümleriyle de inanılmaz başarı yakalamış çok önemli bir besteci. Bazen bestelerindeki kendini tekrar eden bölümler beni oyun dışı bıraksa da arasız 120 dakikalık konserde pür dikkat halde hareketsiz oturdum. Beni tanıyanlar konsantrasyonumun eksi seviyelerde olduğunu gayet iyi bilir. Bundan 10 yıl kadar önce heyecanlı bir şey anlatırsam kekelemeye başlardım. Bir tek küfür ederken soluksuz saydırabiliyordum. Hala da saydırabiliyorum ve kekelemem geçti. Saydırmalarımı artık konserlere saklıyorum. Ludovico Einaudi konserinde flaşlı fotoğraf çeken kaç kişi oldu sayamadım. Adamcağızın neden seyirciye sırtını dönerek piyano çaldığını o an anladım. Anlamak ve içinizde hissetmek için dikkatinizi net bir biçimde vermeniz gereken bir konserde bile flaşlı fotoğraf çekiliyorsa yaz festivallindeki durumu siz düşünün. 10 Şubat Cumartesi günü Mondo Trasho’yle birlikte Türkiye’nin ilk fanzinlerinden Laneth’in düzenli bir hal alan 2. etkinliğine gittik. Salon İKSV’deki etkinlikte daha duygusal ve gaz bir ortam olduğundan bazı noktalarda telefonlar çıktı. E çok da ses edemiyorsun insanlara. Neyse geceyi çok hızlı özet geçiyorum. İlk başta Razor, Hazy Hill şarkılarını çaldı. Geçen yıl ilk kayıtları tekrar toplanıp plak formatında basılan Tünay Akdeniz 43 yıl sonra ilk konserini bu gece için verdi. Türkiye’nin en muhalif gruplarından biri olan Murder King yeni solisti Ufuk Özkurt ile sahne aldı. Grupla ilk konserini böyle bir ortamda veren Ufuk’u kutlarım. Çok iyi bir heavy metal solisti olduğunu kanıtladı. Sahnede enerjik duruşu daha büyük sahnelerde çok işe yarayacaktır. Birkaç konser sonra seyirciyi parmağında oynatır. Rashit 18 yıl sonra klasik kadrosuyla sahneye çıkmış oldu. Gecenin bence en baba performansları Asafated ve Climb oldu. Yıllardır sahneye çıkmamış bu iki grup da kemik gibi çaldı. Asafated solisti Tanju Can’ın bas gitar sound’unu duyunca içim bir ürpermedi değil hani. The Climb’da Perfectly Nothing girdiğinde Alen Konakoğlu’nun o davul sound’u hepimizi kendimizden geçirdi. Gökalp Ergen’in jest ve mimikleri çok iyi bir frontman olduğunun kanıtı gibi.Eskiden telefon mu varmış?  Asafated’dan Tanju sahnede, 90’larda telefon yoktu, şimdi de telefonlarınızı cebinize sokup keyfinize bakın minvalinde konuşunca aklıma Ludovico Einaudi konseri geldi. Keyif almayı kesinlikle unuttuk. Bir güzel anı hafıza kartına hapsetme fikri çok hastalıklı. Hayatımdaki en önemli anlarım telefonumda veya bilgisayarımda dosya olarak durmuyor. Ve emin olun hiçbir detayını unutmuyorum o anların. Her fırsatta telefonlarınıza davranarak o anları aklınıza kazımıyorsunuz, kolaya kaçıyor ve o anı yaşamıyorsunuz. Neyse bunlar sizin bileceğiniz işler. Slipknot/Stone Sour solisti Corey Taylor’un en ön sırada telefonuyla çekim yapan izleyicinin telefonuna tokadı yapıştırdığı video çok dönmüştü sosyal medyada. İzleyici ekrana o kadar yapışmış ki Taylor’ın yanına kadar geldiğini anlamıyor bile. Punk efsanesi Misfits’in kurucularından Glenn Danzig bırakın seyirciyi profesyonel fotoğrafçıların bile konseri çekmesine izin vermiyor. Ayrıca bir seyircinin telefonunu elinden kapmıştı. Hadi Danzig yıllardır sinir sahtası ve ayrıca göbeğini saklamaya çalışıyor olabilir anlarım çünkü bende de var o göbekten. Son olarak konserlerde telefonu komple yasakladığı iddiası olan Kendrick Lamar bunu Pitchfork’a yaptığı açıklamayla yalanladı. Profesyonel fotoğrafçılara izin vermediğini fakat seyircilerle bir alıp veremediğinin olmadığını söyledi. The Killers, Beyonce ve Jack White da konserlerde sınırlı fotoğraf çekimine izin verenlerden. Jack White’ın menajerliği geçenlerde yaptığı açıklamada konserlerinde gözünün önünde telefonların olmasından rahatsız olduğunu, o anı insanlarla tam anlamıyla yaşamayı tercih ettiğini ima ediliyordu. Yani sözün özü kimse bu mevzudan hoşlanmıyor. Sanatçısı rahatsız, izleyici rahatsız e zaten elimizdeki telefon son teknoloji bile olsa sahnede gözümüzün gördüğünü net bir biçimde yansıtamıyor. O zaman neden hala çekmeye çalışıyoruz? Bir tane çekilse yine anlaşılabilir bir durum ama metal konserinde şuursuz gibi arkadaşınıza konseri Facetime yaparak izletmek gerçekten manyaklık. Yatakta uzanarak Rashit izleyen insan gördü bu gözler yahu... Bütün halklar birleşin...
‘Yalınayak Gen’in yaratıcısı Keiji Nakazava, atom bombasına karşı olan hıncını bir söyleşinde paylaştığı şu kelimelerle kusar; “Bombanın annemin kemiklerini bile aldığını öğrendiğimde kudurmuştum. Tokyo’ya trenle geri dönerken bütün yol boyunca bunu düşünmekten kendimi alıkoyamadım. Bombanın, savaşın ve savaşın neden çıktığının üzerine daha önce ciddi ciddi hiç kafa yormadığımı fark ettim. Bu konu üzerine düşündükçe anladım. Japonya’nın bunlarla yüzleşmekten kaçtığı da bir o kadar açıktı. İnsanlar savaşın sorumluluğunu kabullenmiyorlar, kabahati gerçekten hakedene yüklemiyorlardı. Tokyo’ya döndükten sonra bir hafta içinde, bomba üzerine ilk çalışmamı kaleme aldım. Kuroi Ame ni Utarete (Kara Yağmurda Hapis). Bu çalışma, savaş sonrası Hiroşima’sında silah kaçakçılığı işiyle uğraşan gençler üzerineydi. Ana karakter, bir atom bombası kurbanıydı ve hissettiği öfke yüzünden Amerikalı bir karaborsacıyı öldürüyordu. Bu karakter Amerikalılara “Kim oluyorsunuz da Hiroşima’daki, Nagazaki’deki yüz binlerce masum insanı kasap gibi boğazladıktan sonra, Tokyo’yu cayır cayır yaktıktan sonra, adaletten konuşabiliyorsunuz? Bu mu sizin adalet dediğiniz şey?” Savaşın en büyük arızalarında biri şu; topraklarında savaş olan halklar ülkelerini terk etmek zorunda kalıyorlar. Göçmenler meselesi günümüz dünyasının en önemli sorunu halinde. Henüz topraklarına savaşın taşınmadığı ulusların insanları, savaşın mağduru halkla empati kuramadı. Bu net. İktidarlar tarafından halka empoze edilen savaşın yalan yanlış gerekçelerine ses çıkarmamak da savaşın tarafı olmak anlamına geliyor. Çocuklarımız ölüyor, Filistinli, Arap, Türk, Kürt çocuklarımız... Baskı altında ezilen halkların emperyalizme karşı verdiği özgürlük mücadeleleri/savaşlar farklı. Bunun ayırdını bilmek yetmiyor. Çok da uzak olmayan savaşların görüntüleri tarih olarak kalmamalı. Bugün dünyanın her yerinden ve yanıbaşımızdaki Ortadoğu’dan basına yansıyan görüntüler de dünya insanlarına zaman olarak geçmiş şimdi, coğrafik olarak uzak yakın ayırdını ortadan kaldırıyor. Faas, Saygon’dayken savaşın korkunçluğunu yansıtan birçok fotoğrafı çekecek olan genç Vietnamlı foto muhabirlerini eğitmiş, onlara yol göstermişti. Vietnamlı muhabirlerin her gün çektikleri fotoğraflar dünyanın karşılıklı ateş arasında kalan insanların yaşadığı travmaları tüm dünyanın öğrenmesini sağladı. Bu fotoğrafta kadın ve çocukların Saygon yakınlarında süren şiddetli ateşten korunmaya çalışmaları görüntüleniyor. (1 Ocak 1966) Bir diğer efsanevi görüntü de, Nick Ut’un çektiği, bir napalm saldırısından sonra çıplak halde ve dehşet içinde yolda koşmaya başlayan 9 yaşındaki Phan Thi Kim Phuc’un fotoğrafıydı. Bu fotoğraf tüm Vietnam Savaşı’nın simgelerinden biri oldu. Images of Syrian Children Capture Horror of 5-Year civil War- ABC News İlk iki fotoğraf yakın geçmiş -bugünü okumaya katkı sunmalı-. Son fotoğraf şimdiden, yani bugün -karşı çıkmaya katkı sunmalı-. Ancak öyle olmuyor. Görsellerin etki gücü postmodern dünyada başka şeye hizmet ediyor. Görüntüler gerçek. Halkların manipülasyonu da gerçek. Nedenlerini ve gerekçelerini daha önce gazetemizde onlarca kez yazmıştım. ‘Fotoğraf İdeolojisi’, ‘Bilim, Teknik Sanat ve Fotoğraf’, ‘Militan Fotoğraf ve Fotoğrafçı’ kitaplarımda da yazdım. Bu satırlardan özet geçemeyeceğim kadar derin bir konu bu. Emperyalizme karşı verilecek savaş parçalanmış halklarla olmayacak. Çözüm için elzem ve acil olan çağrı şu; Bütün Halklar Birleşin... Metin Uca'dan yeni kitap: Alışmadık Gözde Lens Durmaz
Metin Uca, 8 yıl aradan sonra ülkenin ruh halini de yansıtan ilginç öykülerle tarihten bugüne eğlenceli bir selam yolluyor. Günümüz koşullarında hasret kaldığımız zekâ dolu mizahı, kendine özgü sivri dili ve birbirinden özel hikâyeleriyle Alışmadık Gözde Lens Durmaz, Destek Yayınları’ndan çıktı. Yazar kitap boyunca az bilinen ama öğrenince çok gülünen anlatılarla geçmişten günümüze uzanan gülerken düşünmeli bir köprü kuruyor. Arka kapaktan: Bu kitap Hitler’e insancıllığı, Beethoven’a damardan arabeski, Trump’a da empatiyi öğreten bir taşyapıt. Bu nadide eser sayesinde kaç köçek klasik baleye başladı bir bilsen. “Guernica” için “Bunu siz mi yaptınız?” diye soran aymaz bir generale “Hayır siz yaptınız!” diye cevap vermişti resmin en büyük fırçası... Noel’i kutladığımızı söylemişti yılbaşında ağaç süslemenin eski bir Türk geleneği olduğundan habersiz bilgi yoksunlarının ağababası... Bunun azı yararlıdır deyip radyasyonlu çay içmişti sağlık bakanlarının en unutulmazı... iPhone’un ciddi bir pazar payı elde etme şansı hiç yok demişti Microsoft’un kurucu başkanlarının başkanı... Dünyada sadece 5 bilgisayar olacağını öngörmüştü IBM’in duvarlarını hâlâ resimleriyle süsleyen dehaların dehası... Pearl Harbor’da donanmamız asla gafil avlanmayacak iddiasında bulunmuştu ABD’nin çatık kaşlı donanma bakanı... Vitrivius Adamı’nın çükünü sansürlemişti “çok tanıdık bir ülkenin” çokbilmiş vekil vükela takımı... Zenci olduğu için ambulansa alınmamış ve asfaltın üzerinde can vermişti cazın dev isimlerinden bir süper gücün vatandaşı... Seçimlerde seçmen sayısından daha fazla oy almayı başarmıştı muz cumhuriyetlerinden birinin başkan babası... Nuray Hafiftaş, son röportajında hastalığıyla ilgili açıklamalar yapmıştı
Onur Behramoğlu ile 'Aşk, Sanat ve Yaratıcı Düşünce' atölyesi DasDas'ta
Şair ve yazar Onur Behramoğlu, İstanbul Ataşehir'de DasDas'da 5 hafta sürecek bir atölye ile katılımcılarla buluşacak. Behramoğlu'nun 'aşk'ı şiir, müzik, sinema ve edebiyattan felsefe, tarih, fizik ve evrenbilime uzanarak anlatacağı atölye, 19 Şubat'ta başlayacak. 250 adet powerpoint slaytı, 50 kadar kısa film, müzikler, şiirler, resimler ve romanlardan, felsefe ve bilim metinlerinden parçalarla 26 Şubat, 05 Mart, 12 Mart ve 19 Mart tarihlerinde devam edecek etkinlik saat 19.00'da gerçekleşecek. Detaylı bilgi için: atolye@dasdas.com.tr *** Onur Behramoğlu 1975, İstanbul. Siyaset Bilimi ve Uluslararası İlişkiler lisans, İşletme/Finans yükseklisans derecelerinin ardından Siyaset Bilimi ve Uluslararası İlişkiler doktorasını sürdürmektedir. Behramoğlu, özel sektörde yöneticilik-girişimcilik yaptı, sanat akademilerinde şiir ve edebiyat/özel okullarda ‘yaratıcı düşünce’ eğitimleri verdi, TBMM’de siyasi parti grup danışmanlığı/sinema ve tiyatroda sanat danışmanlığı görevleri üstlendi, edebiyat/sinema/ çocuk/politika/popüler kültür dergilerinde yazdı, çeşitli uluslararası şiir festivallerinin düzenleme komitelerinde bulundu, ‘Modern Türk ve Dünya Şiirinin Müzikli Tarihi’ başlıklı çalışmasını Uluslararası Müzik Festivali’nde sahneledi, Cumhurbaşkanlığı Senfoni Orkestrası Şefi Rengim Gökmen ile müzik ve şiiri buluşturan özel bir projede yer aldı. Rusya, İsrail, Almanya, Bulgaristan, Çin, Danimarka’da şiir festivallerine-edebiyat sempozyumlarına konuk olan şairin şiirleri İngilizce, Almanca, Rusça, İbranice, Azerice, Çince, İtalyanca, Dancaya çevrildi, ikinci şiir kitabı ‘Senden Öğrendiğim Şarkılar’ T.C. Kültür ve Turizm Bakanlığı’nın TEDA projesi kapsamında Bulgaristan’da yayımlandı. Yön dergisi danışma kurulu üyesi, BirGün gazetesi yazarıdır. Yapıtları: Şiir: Asit ya da İksir, Yitik Ülke Yayınları, Eylül 2006, Senden Öğrendiğim Şarkılar, Yitik Ülke Yayınları, Nisan 2013 Mektup: Yeniden Yaratılmanın Coşkusuyla (Ataol Behramoğlu-Nihat Behram / Mektuplar / 1967-1983), Tekin Yayınevi, Nisan 2015 Deneme: Zaten Herkes Bir Denizdir Doğuştan, Tekin Yayınevi, Kasım 2015, Başkaldırıyorum Öyleyse Varız, Tekin Yayınevi, Ekim 2016 Şiir Çevirisi: Tanrı Belki Esirger Aşkı (Yehuda Amihay / Türkçesi: Onur Behramoğlu), Tekin Yayınevi, Mayıs 2016 Nuray Hafiftaş hayatını kaybetti
Geçen temmuzda geçirdiği kalın bağırsak ameliyatından sonra karaciğerine de sıçrayan kanser nedeniyle özel bir hastanede tedavi gören Türk Halk Müziği SanatçısI Nuray Hafiftaş, 54 yaşında hayatını kaybetti. Nuray Hafiftaş kimdir? Nuray Hafiftaş, 8 Ağustos 1964 tarihinde Ardahan ilinin bir ilçesi olan Çıldır'da doğdu. İlkokul eğitimini Taksim’de tamamladıktan sonra İTÜ ( İstanbul Teknik Üniversitei) Devlet Konservatuarı'nı bitirdikten sonra İstanbul Belediye Konservatuarı İcra Heyetinde 4 yıl kadrolu devlet sanatçısı olarak yer aldı, aynı yıl İstanbul Radyosu'nda da sözleşmeli sanatçı olarak 4 yıl çalıştı. Şimdiye kadar birçok albüm çıkaran Türk halk müziğinin usta ismi, 100'ü aşkın söz ve bestesi kendisine ait olan eserleri var. Müzik kariyerinin yanı sıra naif kişiliğiyle milyonlarca insanın kalbini fethetmeyi başaran Nuray Hafiftaş’ın Bilal Ercan'la beraber "Çifte Yürek" adlı halk müziği programı sunuculuğu da çalışmaları arasında bulunmaktadır. 2017 yılından bu yana sağlık sorunlarıyla mücadele eden Nuray Hafiftaş'a kolon ve karaciğer kanseri teşhisi konulmuştu. Pana Film: Bizim inşaat şirketimiz yok
Pana İnşaat'ın Fikirtepe'deki faaliyetleri nedeniyle yaklaşık bin ailenin mağdur olduğu ve şirketin Kurtlar Vadisi'nin yapımcısı olan Pana Film'e ait olduğu iddialarına açıklama: Şirketimizin inşaat sektöründe bir yatırımı olmamıştır. Kurtlar Vadisi’nin yapımcısı Pana Film tarafından kurulan Pana İnşaat’ın Fikirtepe’deki faaliyetlerinin durma noktasına geldiği ve yaklaşık bin ailenin mağdur olduğu yönündeki haberlere Pana Film’den açıklama geldi. Yazılı bir açıklama yapan Pana Film, “Pana Yapı adlı firmanın, Necati Şaşmaz, Pana Film A.Ş. ve Kurtlar Vadisi Pusu ile bir alakası bulunmamaktadır” ifadelerini kullandı. Açıklamada, “İlgili haberlerin başlıkları ve içeriklerinden, şirketimizin kamuoyu nezdinde itibar kaybına uğratılmasının hedeflendiği anlaşılmış olup, açıklama yapma gereği doğmuştur. Söz konusu Pana Yapı adlı firmanın, Necati Şaşmaz, Pana Film A.Ş. ve Kurtlar Vadisi Pusu ile bir alakası bulunmamakla beraber şirketimizin inşaat sektöründe bir yatırımı da olmamıştır. Bu hususta yapılmış haberlerle ilgili yasal tüm hak ve taleplerimizi saklı tutarak, konuyla ilgili yasal yollara başvuracağımızı kamuoyuna saygıyla duyururuz” denildi.  Redaksiyon Dergi'den "Marx Üzerine 3 Ders"
Selda Bağcan Londra'da konser verecek
Acının ve isyanın sesi Selda Bağcan, 18 Şubat, Pazar günü Londra’nın en önemli konser salonlarından Koko’da muhteşem bir konser verecek! Kült şarkıları dünyaca ünlü DJ’ler tarafından remikslenen ve tüm dünyada çok geniş bir hayran kitlesine sahip olan efsanevi sanatçı, Tel Avivli rock grubu Boom Pam ile birlikte vereceği konserde şarkılarını İngiltere’deki hayranları için söyleyecek. Dünyanın en iyi kadın vokalleri arasında gösterilen Selda Bağcan, efsanevi sesiyle İngiltere’nin başkenti Londra’nın en önemli konser salonlarından Koko’da hayranlarıyla buluşacak. Türk müziğinin en isyankâr, gür ve içten tarafını özetleyen bir diskografiye sahip olan sanatçı, 18 Şubat 2018, Pazar günü vereceği konserde Tel Avivli rock grubu Boom Pam ile birlikte sahne alacak. Bağcan muhteşem sesi, benzersiz yorumu ve dünyada hit olup çeşitli dillere çevrilmiş şarkılarıyla müzikseverleri coşturacak. Müzik dünyasından tanınmış birçok ismin de hayran olduğu Selda Bağcan’ın ezgileri, Dr. Dre ve Mos Def gibi müzisyenlerin albümlerinde de kendilerine yer buluyor. Sanatçının şarkılarının, yurt dışındaki eğlence mekânlarında, partilerde çalınan ve büyük ses getiren remikslerinden oluşan “Selda Bağcan Remix” albümü geçtiğimiz eylül ayında yayınlandı. Albümde, kültleşmiş Bağcan parçalarının Acid Pauli, Ambassadeurs, Doğukan Manço, Catwork, Her Douglas, İpek İpekçioğlu, Moguz, Cafi gibi dünyaca ünlü DJ’ler tarafından yapılan remiksleri yer alıyor. Dünya basınında hakkında övgü dolu sayısız yazı yazılan, müziği ve duruşu ile farklı kategorilerde incelenen Bağcan, dünyanın dört bir yanından hayranlarıyla buluşmaya ve albüm çalışmalarına devam ediyor. "Mandela'nın Bavulu ve Dünyadan Renkler" Sergisi 3 Mart'ta Odunpazarı'nda
"Mandela'nın Bavulu ve Dünyadan Renkler" başlıklı sergisi, İbrahim Karaoğlu küratörlüğünde Eskişehir'in Odunpazarı ilçesinde sanatseverlerle buluşuyor. Dünyaca ünlü koleksiyoner Ernst August Quensen'in koleksiyonundan derlenen parçalarla oluşan ve ilk kez Almanya'da Hannover 2000 Expo'da sergilenen sergi, Owusu Ankomah’ın yaptığı özel bir ahşap bavulun içinde; Günther Uecker, Almanya - Jörg Immendorf, Almanya - Jean Miotte, Fransa - Owusu-Ankomah, Ghana - M.Bethe-Sélassié, Ethiopya - Mo Edoga, Nijerya - EL Loko, Togo - Sol LeWitt, ABD - Name June Paik, ABD - Allen Jones, Birleşik Krallık - Esther Malangu, Güney Afrika - Nils Burwitz, İspanya - Sokari Douglas Camp, Nijerya olmak üzere üç kıtadan 13 uluslararası sanatçıya ait litografilerden oluşuyor. "Mandela'nın Bavulu ve Dünyadan Renkler" Sergisi, kültürü ve kültürler arası diyaloğu önemsemiş; Günther Uecker, Jörg Immendorf, Jean Miotte, Owusu-Ankomah, M.Bethe-Sélassié, Mo Edoga, EL Loko, Sol LeWitt, Name June Paik, Allen Jones, Esther Malangu, Nils Burwitz, Sokari Douglas Camp bu sanat bavulu ve yaşamı boyunca yine aynı değerlerle yapıtlar üretmiş 20. yüzyılın en önemli ressamlarından olan; Andre Lanskoy, Andre Masson, Hans Hartung ve Robert Combas'a ait sanat nesnelerinin de katılımıyla oluşmuş özel bir seçki olma özelliğini taşıyor. 3 Mart'ta Odunpazarı Belediye Başkanı Kazım Kurt'un da katılımıyla gerçekleşecek açılışı sonrasında sergi, 12 Nisan'a kadar sanatseverlerin ziyaretine açık olacak. Odunpazarı'nda Çağdaş Sanat Galerisi'nde olacak sergi, her gün saat 10.00-20.00 saatlerinde açık olacak.  Bergama Uluslararası Tiyatro Festivali, sanatseverlere kapılarını açıyor
Tarihin en eski yerleşim birimlerinden olan Bergama, bu yıl 10-13 Mayıs tarihlerinde Bergama Uluslararası Tiyatro Festivali ile sanatseverlere merhaba diyecek. Hem ziyaretçilerine hem de Bergamalılara, hep birlikte üreterek, izleyerek, deneyerek ve tartışarak, Türkiye’de örneği olmayan bir deneyim alanı hazırlayan festival için Berlin ve İstanbul merkezli sanat kolektifi Kabak & Lin, Allaturca Management ve Bergama Belediyesi, yeni bir uluslararası tiyatro festivali için bir araya geldi. Bergama’nın binlerce yıllık mekânları ve kültürü ile beslenecek olan festival, yerel halk, seyirci ve sanatçı arasında gerçek anlamıyla karşılıklı bir ilişki kuracak. Festival etkinliklerinin gerçekleşeceği tarihle içiçe büyüleyici antik tiyatro Asklepion, modern kültür merkezi BerKM, ünlü kilise Kızıl Avlu, muhteşem Akropolis, ve Bergama’nın meydanları (Cumhuriyet Meydanı), bahçeli çınar altı kahveleri (Arasta), parkları (Çamlı Park) ve dar taş sokakları, etkinliklerin ve üretimin tüm şehre yayılmasını sağlayarak, gündelik ve tarihi mekânların, aynı amaçla iç içe geçmesini sağlayacak. Bergama’yı kültür sanat takipçileri için bir buluşma noktası ve alternatif bir tiyatro şehri yapmak hedefiyle yola çıkan festival programı 4 ana bölümden oluşuyor. (“Berlin-Bergama”, “Asklepion”, “Müdahale” ve “Birlikte Yapalım”) Bu 4 bölüm bünyesinde Uluslararası katılımcılarla, Türkiye’de son yıllarda üretilmiş önemli işlerden oluşan bir seçkiyi bir araya getiriyor. Dünyaca ünlü gruplarla, alanında tecrübeli bir ekibin oluşturduğu festival atmosferine, bölgede yaşayan sanatçıları ve tarihi yerel üretim metotlarını da dahil ederek çok yönlü bir program oluşturuyor. Detaylı program çok yakında açıklanacak.  Detaylı bilgi için: http://www.bergamatiyatrofestivali.com/ Tolga Çevik: Oyuncu aseksüel olmalı
FOX’ta cumartesi akşamları ekrana gelen ve her hafta ünlü bir ismi ağırladığı Tolgshow programıyla dikkat çeken Tolga Çevik, Best FM'de Yasemin Şefik'in programına konuk oldu. Yasemin Şefik'in, ''Öyle rollere giriyorsun ki, seni cinsiyetsiz ve yaşsız görüyorum'' yorumu üzerine Tolga Çevik, ''Oyuncunun aseksüel ve yaşsız olması gerektiğini bize akademide öğrettiler. Dolayısıyla, o karaktere bürüneceksin, yaşını söylediğinde ona inanacaklar. Samimiyet her zaman gerekli. Seyirci bunu kabul eder'' dedi. Plan yapan biri olmadığını, fakat disiplinli olduğunu belirten oyuncu sözlerine şöyle devam etti: ''Ne yaparsan, o anda o güzel oluyor. Yani bir şeyi güzel yapmak için yola çıkmıyorum. 10 yıldır izleyiciyle çok tatlı bir ilişkimiz var. Kanallar reyting gözüyle bize bakmıyor. Bu program bizde olmalı diye bakıyor'' sözleriyle başarısını tanımladı. Her oyunda 2-3 kilo verdiğini ifade eden Tolga Çevik, ''Aşırı sahne performansından değil, başarma tedirginliğinden ter dökersiniz. Eğer saçmalarsanız oyununuza, konserinize, o seyirci bir daha gelmez. Bu çok haklı bir terdir'' şeklinde konuştu. Altay Öktem'den imza günü
Son olarak Can Yayınları etiketiyle 'Thomas Düşerken' adlı romanını okurlarıyla buluşturan şair ve yazar Altay Öktem 17 Şubat'ta okurlarıyla buluşacak. Kadıköy'de Akademi Kitabevi Cafe'de gerçekleşecek etkinlikte Öktem, kitaplarını imzalayacak. İmza günü saat 16.00'da başlayacak. *** Altay Öktem 1964 yılında İstanbul'da doğdu. Salacak'ta şarap içerek büyüdü. Bir askeri okul (Kuleli) ve bir tıp fakültesi (Trakya Üniversitesi) bitirdi. Kendini şiire vererek; kimsenin elinden tutmadan zirveye doğru düşmenin yolunu yöntemini buldu. Eski Bir Çocuk, Sukuşu, Beni Yanlış Öptüler Aslında, Çamur Şiir ve Herşey: Oda Kırbaç Ayna adlı şiir kitaplarının ardından fanzinler, fotokopi afişler ve demoları incelediği Şeytan Aletleri adlı kitabı yazdı. Bütün Kerimler'in hayatını Filler Çapraz Gider adıyla romanlaştırdı. Şubat 2002'de Kargart'ta açtığı fanzin sergisinin ardından Genel Kültürden Kenar Kültüre: 101 Fanzin adlı seçkiyi ve Şehrin Kötü Çocukları adlı fanzin şiir antolojisini İthaki Yayınları'ndan çıkardı. İç organlara yakın bir mesleği (doktor), bir eşi (Deniz) ve bir oğlu (Berkay) var. Arada bir Karga'da içiyor ve hiç kimseyi özleyecek kadar çok sevmiyor kendini. La casa de papel'in Berlin'i Pedro Alonso'dan Türkiye mesajı
Burhan Şeşen ve Ezgi Aktan'dan sürpriz düet: Olur mu?
Gündoğarken'in kurucularından müzisyen Burhan Şeşen ve ilk iki albümüyle iyi bir çıkış yakalayan yeni kuşak kadın şarkıcı Ezgi Aktan, "Olur Mu?" isimle düette buluştular. Şarkı Ada Müzik etiketiyle 14 Şubat'ta (bugün) yayımlandı. Yaşlı bir adamın genç bir kadına olan aşkını anlatan şarkının sözleri ve bestesi Burhan Şeşen’e ait. Şarkıda Burhan Şeşen & Ezgi Aktan ikilisine piyanoda Yiğit Özatalay eşlik etti. Şarkının yalın videosu ise Selçuk Demirci yönetmenliğinde çekildi. Şarkının tanıtım bülteninden; Burhan Şeşen’in 30 yıl önce yazdığı bir şarkı “Olur Mu?”. Burhan Şeşen şarkıyı yaptığında Gündoğarken’in ilk albümü “Bir Yaz Daha Bitiyor” stüdyo aşamasını yeni tamamladığı için albüme geç kalıyor şarkı. Sonra da unutulup tarihin tozlu raflarında kayboluyor, ta ki Burhan Şeşen, Ezgi Aktan ile bir sohbetinde şarkıyı hatırlayana kadar… Burhan Şeşen durumu şöyle anlatıyor “Beraber söylesek mi bu şarkıyı derken olur mu olur dedik böylece şarkıyı besteledikten tam 30 sene sonra kaydetmiş olduk. Üstelik 35 yıllık müzik hayatımın ilk düeti olarak…”  Bitimsiz kış
Çiseleyen yağmurun altında yürürken birden durup gökyüzüne bakarak “Ne kadar da karanlık gökyüzü” diyor, “Alıştığım bir karanlık değil bu…” Sonra kahkahayı patlatıyor, “Nasıl, popüler bir film sahnesi gibi oldu değil mi?” Ben de onunla birlikte gülüyorum ama gökyüzüne bakınca içimi bir ürperti sarıyor. “Ben düz bir melankoliğim galiba” diyorum, “gökyüzü gerçekten de fena karanlık…” “Şimdi hiç girme n’olur ülke meselelerine filan” diyor, “azıcık da olsa nefes alalım.” Sonra birden elleriyle yüzünü kapatıp yeni bir gülme krizine giriyor, “Düz melankolik mi dedin sen?..” Bu aralar Andrew Gibson’ın yeni yayımlanan “Samuel Beckett” adlı kitabını okuyordum. Beckett’in eserlerini çok sevmeme rağmen hayat hikâyesiyle pek ilgilenmemiştim. Onun 1936-1937 arasında Almanya’da yaşarken yazdığı günlüğüne “Bir Melankoliğin Günlüğü” adını vermeyi düşündüğünü öğrenmiştim. Beckett, Nazilerin sol basını saf dışı bırakışına, komünistlerin, liberal muhaliflerin, Yahudilerin, ötekileştirilen herkesin kamu hizmetlerinden, sağlık mesleklerinden, üniversitelerden, belediye görevlerinden, kiliselerden, mesleki, sosyal, kültürel kurum ve örgütlerin tümünden çıkarılışına tanık olmuş, yaklaşan savaşı derinden hissetmişti. Gökyüzü, alıştığından daha karanlık olmalıydı o günlerde. Gibson, Beckett’in yaşadığı bu tutkulu melankolinin direncin önüne geçmediğini de belirtiyordu. Ama melankoli zaten bir direnç değil mi? Bir şeyleri bırakmadığı ya da bırakamadığı için melankoliktir insan. Erdoğan Özmen, “Vazgeçemediklerinin Toplamıdır İnsan” adlı kitabında, “İnsanın kuruluş öyküsünü başlatan, onu ileriye fırlatan, insan varlığının bu eşsiz melankolik zeminidir” diye yazmıştı. Beckett, o yıllarda Almanya’yı zehirli maddelerle kaynaşan, atık maddelerle dolup taşan bir yer olarak görüyordu. Günlüğüne “Alman basını pislikle dolu” diye yazmış, okuduklarından sürekli midesi bulanmıştı. Almanya’da güzellik tehdit altındaydı, başta resim olmak üzere bütün sanat dalları kıyıma uğruyordu. Almanya’yı terk edip, Paris’e James Joyce’un yanına gitmişti; ama kısa bir süre sonra Naziler bu defa Paris’i işgal ederek Beckett’in peşinden gelmişti. Beckett de direnişe katılarak cevap vermişti bu işgale, çünkü Paris onun eviydi, ki ev diye bir şeye çok da inanmıyordu aslında… Gestapo’ya ihbar edilince yakalanmamak için kaçak bir hayat yaşamaya ve bu sırada da romanlarını yazmaya başlamıştı. “Godot’yu Beklerken”i de o günlerde yazmıştı; savaş zamanı Fransa’da herkes bir şey bekliyordu, yemek karnesi, paraşütle atılan yardımlar… Beckett, direnişe katılsa da siyasi ahlakçılığa yönelmemişti, Gibson’ın sözleriyle “anlam ve amacın sıfır noktasından” yazıyordu, sıradan beyhudeliği büyük bir zevk kaynağına dönüştürerek. Melankolisi, Almanya’da yaşadığından farklı bir düzeye geçmişti, edebiyatını ve kendisini kurduğu, ileriye doğru fırlamasına neden olan bir zemine… Paris’te işgal sona erdikten sonra Nazilerle işbirliği yapanlara yönelik linçlere tanık olduğu günlerde “Molloy” romanını yazarken daha da melankolikti artık, halkın birikmiş ıstıraplarından bir an önce kurtulmak için birilerini günah keçisi ilan ettiğine, işin tuhaf tarafı da günah keçisi ilan edilenlerin bu görevi neredeyse gönüllü olarak üstlendiğine tanık olmuştu. Türkiye’de de günah keçisi genellikle solculardı. 6-7 Eylül Olayları’nın sorumluları olarak Aziz Nesin, Kemal Tahir, Asım Bezirci gibi solcular hapse atılmamış mıydı, hiçbir delil olmadan. “Molloy”da Beckett, “Yo, insanın günlerce, yıllarca yumuşak, saygılı, sabırlı kalabilmesi acı çekmeden olası değil” diye yazmıştı. Melankolik bir biçimde hayata lanet okuyordu; ama bu lanet, bildiğimiz anlamda bir lanet değildi, tıpkı “Gök hep aynı ve gök hiç aynı değil” diye yazdığı gibi, hayat hep aynıydı belki ama hiç de aynı değildi. Louis Aragon, hazırladığı kitap için Beckett’e İspanya İç Savaşı hakkında ne düşündüğünü sorunca, aldığı yanıt kısaydı: “UPTHEREPUBLIC! (Ayağa Kalk Cumhuriyet!” Beckett’in “Bütün Düşenler” oyununda, “Ne biçim memleket burası” diye yakınıyordu Mrs. Rooney: Burada hayat “hep kış sonra bitimsiz kış yıllar yılı kış…” Kış Olimpiyatı
Furkan Kızılay'dan 'Çocuklar Duymasın' açıklaması
Mert Alaş'tan Atatürk paylaşımı
Söylev Ezgi Uludağ'dan ilk albüm: Misket’in Hüznü
Müzisyen Söylev Ezgi Uludağ, ilk albümü 'Misket’in Hüznü'nü Kalan Müzik etiketiyle müzikseverlerle buluşturdu. Pozantı’da öğretmen bir ailenin çocuğu olarak başlayıp, Adana, Gaziantep ve İzmir’deki müzik eğitiminin ardından Ankara’da sürüp giden bir öykü Söylev Ezgi Uludağ’ın yaşamı.Sanılanın aksine “Türkünün Başkenti” sıfatını İstanbul’a asla kaptırmayan Ankara’nın, yine sanılanın aksine sadece bir oyun havası olmayan “Misket”inin albüme ad oluşu belki biraz da bu yüzden .. “Düğünlerde, gazino ve barlarda parmak şakırdatıp bel kıvıranların çoğu bilmez Misket’in gerçek öyküsünü” diyor Uludağ; “Sevdiğine kavuşamamış, daha da acısı kavuşmasına dakikalar kala yaşadığı bir yanlış anlama yüzünden güzel canına kıyan Ankaralı genç kızın ardından yakılan bir ağıttır Misket” … Ankara’da belediyeler bünyesindeki pek çok Türk Halk Müziği Kadınlar Korosunu çalıştıran genç sanatçı, zaman zaman sahne aldığı mekânlarda Misket’i her seslendirdiğinde bu öyküyü anımsar, oyun havasıyla ağıt arasında gider gelirmiş sürekli. Ve günü gelip, her sanatçının gönlündeki “albüm yapma” olanağına kavuştuğunda, repertuarın ilk türküsü çoktan hazırmış … Albümde yer alan diğer türkülerin tümünü “gönlünün rehberliğinde” seçmiş Söylev Ezgi Uludağ. Çocukluğundan bu yana okumaktan keyif aldığı, etkilendiği türküleri alt alta yazıp, gönlünde öne çıkan ilk on bir türküyü belirlemiş böylelikle. Sonra da aynı müzik anlayışını paylaştığı Ahmet Gökhan Coşkun’un kapısını çalmış. Uzun hazırlık ve kayıt aşamalarında genelde söz konusu olan sancılı aşamaları neredeyse hiç yaşamadan son derece uyumlu biçimde tamamlamışlar çalışmayı. Albümde yer alan Ruhi Su derlemesi “Ekin İdim Oldum Harman” adlı türküyü, dönemin ruhuna uygun olması amacıyla canlı olarak, (Eskilerin tabiriyle “hücum kayıt” yöntemiyle) kaydetmişler. Tıpkı Magusa Limanı, Misket ve Gökteki Yıldızı Sayan Olur Mu adlı uzun hava gibi. Kalan Müzik etiketiyle doğan bu güzel çocuğa konulacak isim de hazırmış kafasında Söylev Ezgi Uludağ’ın; oyun havası diye bilinen Misket’in ağıt nitelikli öyküsüne atfen “Misket’in Hüznü”demiş bu ilk solo albümünün adına. Kısa bir süre önce raflarda ve dijital platformlarda türkü sevenlerin beğenisine sunulan albümün dinleyicisi bol, yolu açık olsun …  Şahsiyet dizisinden ilk kareler geldi
PuhuTV’nin Fi Çi serisinden sonra dijital platformda yayınlanacağı iddialı yeni dizisi Şahsiyet dizisinden ilk kareler yayınlandı. Onur Saylak’ın yönetmen koltuğunda oturacağı dizinin başrollerinde daha önceden Ezel’de kameralar karşısına geçen Haluk Bilginer ile Cansu Dere yer alıyor. Geçtiğimiz sezon Japon yapımı Mother’den uyarlanan Anne dizisiyle büyük beğeni toplayan Cansu Dere’nin yeni adresi dijital platformun yükselen yıldızı PuhuTV oldu. Hakan Günday’ın kaleme aldığı Şahsiyet yakında PuhuTV’de. Şahsiyet Oyuncuları Cansu Dere: 14 Ekim 1980 Ankara doğumlu oyuncu 2000 yılında katıldığı Miss Turkey Güzellik Yarışması’nda 3. seçildi. Aynı yıl mankenliğe başladıktan sonra ünlü modacıların defilelerinde yer aldı. Profesyonel oyunculuk hayatına ise 2003 yılında Alacakaranlık adlı dizi projesiyle başlangıç yaptı. Akabinde Güz Yangını, Sıla, Acı Aşk, Ezel, Muhteşem Yüzyıl, Beyaz Gece ve Anne gibi dizi projelerinde rol aldı. Haluk Bilginer: 5 Haziran 1954 İzmir doğumlu oyuncu Devlet Konservatuvarı Tiyatro bölümü mezunudur. Usta oyuncu daha önceden Gülşen Abi, Eyvah Kızım Büyüdü, Sevgili Dünürüm, Ezel, Cuma’ya Kalsa, Acayip Hikayeler, Hayatımın Rolü, Kaçak, Kara Yazı ve Masum’un kadrosunda yer almıştır. Şebnem Bozoklu: 20 Ağustos 1979 İstanbul doğumlu oyuncu 9 Eylül Üniversitesi Tiyatro Bölümü mezunudur. En son Çifte Saadet dizisinde izlediğimiz deneyimli oyuncu daha önceden Selena, Canım Ailem, Bizim Yenge, Cesur Hemşire, Galip Derviş, Ulan İstanbul ve Altınsoylar gibi dizi projelerinde rol almıştır. Ahmet Mümtaz Taylan: 12 Aralık 1965 Ankara doğumlu oyuncu Hacettepe Üniversitesi Ankara Devlet Konservatuvarı Tiyatro Bölümü mezunudur. En son Hayat Sırları’nda rol alan başarılı oyuncu daha önceden Hayat Şarkısı, Çırağan Baskını, Güzel Köylü, Ben de Özledim, İşler Güçler, Leyla ile Mecnun, Son Bahar, Ezo Gelin, Sahra, Kurşun Yarası ve Yılan Hikayesi gibi dizilerin kadrosunda yer almıştır. Müjde Ar: 21 Haziran 1954 İstanbul doğumlu yeşilçamın usta oyuncusu en son Aşk Emek Hayaller’in kadrosunda yer almıştır. Profesyonel oyunculuk hayatından önce bir süre tiyatro ve mankenlik yapan usta oyuncu yeşilçamın ardından ilk kez televizyon için çekilen Aşk-ı Memnu dizisinde rol aldı. İbrahim Selim: 1979'da Ankara’da doğdu. Seslendirme sanatçısı ve oyuncu İbrahim Selim, 3 sene biyoloji okudu daha sonra Hacettepe Ankara Devlet Konservatuvarı’nı bitirdi. Ankara’da günlük TRT dizilerinde oyunculuğa başladı. Daha sonta İstanbul'da DOT Tiyatro'ya girdi. Çok sayıda reklamda yer aldı ve seslendirme yaptı. Afife Tiyatro Ödülleri’nin ‘En İyi Erkek Oyuncu’ ödülü kazandı. Daha sonra Derviş Zaim'in filmi Rüya, Fatih, Kusursuzlar ve Şubat(dizi)'ta rol aldı. "Uydurmanın İncelikleri" söyleşi dizisi başlıyor!
Kaybedenler Kulübü Yolda'dan 14 Şubat teaser'ı
Kayhan, gişede umduğunu bulamadı
Altan Erkekli'den ‘Mehmed: Bir Cihan Fatihi’ne tepki
Ahmet Kaya'nın ailesinden video tepkisi
Tiyatro sanatçısı Ferdi Akarnur: Çocuklara tiyatroyu sevdirmek gerekir
KADİR İNCESU Ferdi Akarnur, tiyatronun sevilen, emektar isimlerinden birisi. 52 yıllık bir sahne geçmişi olan Akarnur geçen günler içinde “Kaç Baba Kaç” adlı oyun ile Ataşehir Belediyesi Mustafa Saffet Kültür Merkezi’nde tiyatroseverlerle bir araya geldi. Tiyatro Sevi oyuncuları Ceyhun Fersoy, Dost Elver, Ebru Karanfilci, Hakan Bulut, İrfan Kangı, Merve Sevi, Meltem Parlak, Nihan Tarhan, Orçun Kaptan, Özgür Şenyer ve Sibel Tomaç “Kaç Baba Kaç” adlı oyunda aynı sahneyi paylaşıyorlar. Akarnur oyun öncesi sorularımız yanıtladı. Akarnur, sahneye ilk kez ortaokul öğrencisiyken tek perdelik “İstiklal” adlı bir oyunla çıktığını belirterek, “Sonrasında tiyatroyu çok sevdim. Tiyatro hayatımda önemli bir yer tuttu. O dönem herkes kahveye filan giderdi, ben de tiyatroya giderdim. Sonra Türkiye Öğretmenler Sendikası üyesi öğretmenlerimiz Samsun Oda Tiyatrosu’nu kurdular. Başarılı bulmuş olacaklar ki beni de çağırdılar. Tam 52 yıl oldu” dedi. “Tiyatroyla yaşadım” Alaylı olduğunu ifade eden Akarnur, başta tiyatro terbiyesi ve oyunculuk olmak üzere tiyatroyla ilgili her şeyi 4,5 yıl birlikte çalıştıkları hocası Avni Dilligil’den öğrendiğine vurgu yaparak şöyle konuştu: “52 yılda başka iş yapmadım, tiyatroyla yaşadım, tiyatroyla geçindim. Açlık da çektik, yokluk da... Fakat yalnız tiyatro yaptım, başka mesleğim yok benim. 90’lı yıllarda özel televizyonlar yayına başlayınca para kazanmaya başladık.” “Tiyatro aşkı başka”  Mesleğine tutku derecesinde bağlı olduğuna dikkat çeken Akarnur: “Biz de bir söz vardır, hocalarımız da söyler: Bu meslek sevilmezse yapılmaz. Şimdi de sevdiğim için tiyatro yapıyorum. Yoksa dizilerden daha çok para alıyoruz. Mukayese edilmez. Ama tiyatro aşkı başka, biz tiyatro kökenliyiz. ‘Kaç Baba Kaç’ta birlikte oynadığımız bütün arkadaşlarımız da tiyatro kökenli. Severek, isteyerek oynuyoruz. “Müsteşar Kemal Abi” Pek çok dizide, oyunda, sinema filminde oynayan Ferdi Akarnur’a sokakta rastlayanlar gerçek adı yerine oynadığı dizideki adıyla sesleniyorlar. Halkın ‘Müsteşar Kemal Abi’ diye seslendiği Ferdi Akarnur bu durumdan şikâyetçi değil: “Halkımızın sevgi gösterisi bu. ‘Çocuklar Duymasın’ 16 yıldır ekranlarda. Artık her aile kendisinden bir şeyler buluyor dizide. Güzel olan bizim o ailenin içinde olmamız. Beni gördüklerinde mesela, ‘benim kayınpeder aynı sen’, ‘babam aynı siz’, ‘aynı amcamsınız’ diyorlar. Aile bireylerine benzeterek bize sahip çıkıyorlar. ‘Müsteşar Kemal’ artık benim ikinci ismim gibi. ‘Müsteşar Kemal Abi’ dediklerinde artık dönüp bakıyorum.” Akarnur tiyatro seyircisiyle ilgili ise “1970’li, yıllarda İstanbul’da 37 tane özel tiyatro, bu tiyatroların hepsinin de seyircisi vardı. Şimdi saysan iki elinin parmaklarının sayısı kadar bile yok. O zamanlar haftada 6 gün oynar, çarşamba, cumartesi, pazar da matine yapardık. Şimdi haftada iki gün zor oynuyoruz. Levent Kırca ile 12 yıl çalıştım. Ankara ve İzmir’de iki aylık turnelere çıkardık. Tiyatro seyircisi azaldı. Burada çocuk tiyatrolarının büyük önemi var. Küçük yaşlarda çocuklara tiyatroyu sevdirmek gerekir. Çocuklar tiyatro sevgisinden yoksun büyüdükleri zaman sanal aleme dalıyorlar” dedi. ‘Uydurmanın Süreci’ Pera’da
Pera Müzesi’nin ve hep kitap’ın hayata geçirdiği Uydurmanın İncelikleri söyleşi dizisi 21 Şubat Çarşamba akşamı 19.00’da Pera Müzesi Oditoryumu’nda başlıyor. Uydurmanın İncelikleri: Kurmaca Üzerine Kişisel Yaklaşımlar kitabında deneyimlerini paylaşan yazarlardan Seray Şahiner, İsmail Güzelsoy ve Doğu Yücel, Hakan Bıçakcı moderatörlüğünde bir araya gelerek “uydurma”nın sancılı sürecini konuşacaklar. Kitapta yer alan yazarların yaklaşım, yöntem ve önerilerine bir adım daha yakından bakma olanağı sunan ve toplam 4 etkinlikten oluşan söyleşiler mart, nisan ve mayıs aylarında da farklı temalarla devam edecek. Yazarlar, söyleşi sonrasında okurlar için kitaplarını da imzalayacaklar. Katılım ücretsiz olduğu etkinlik için yerler sınırlı. Depresyon hırkaları Boş ekrana bakmalar, depresyon hırkaları ve buruşturulup atılan kâğıtlar… Filmlerin vazgeçilmez sahnelerine konu olan yazar tıkanması gerçekten kaçınılmaz mıdır? Yazdığımız dosya tam olarak ne zaman biter, kaç taslak yalanıp yutulmuş olmalıdır? Bu çileli süreçte yazarın yanında kimlerin durması en sağlıklı sonucu verir? “Uydurmanın Süreci” temalı ilk söyleşide Seray Şahiner, İsmail Güzelsoy ve Doğu Yücel, Hakan Bıçakcı moderatörlüğünde “uydurma”nın sancılı sürecini konuşacak. *** UYDURMANIN İNCELİKLERİ HAKKINDA Hakan Bıçakcı’nın hazırladığı Uydurmanın İncelikleri: Kurmaca Üzerine Kişisel Yaklaşımlar kitabında Başar Başarır, Doğu Yücel, Fuat Sevimay, Hakan Günday, İsmail Güzelsoy, Jale Sancak, Mahir Ünsal Eriş, Mario Levi, Mine Söğüt, Murat Özyaşar, Müge İplikçi, Nermin Yıldırım, Seray Şahiner ve Yavuz Ekinci var. Türkçe edebiyatın güçlü kalemleri bu defa Hakan Bıçakcı’nın hazırladığı soruları yanıtlıyor. Dünya edebiyatından örneklerle, teorik ipuçlarıyla ve en önemlisi yazarların samimi cevaplarıyla farklı bir kitaba dönüşen Uydurmanın İncelikleri, sadece yazmak isteyenler için değil, sevdikleri yazarların çalışma odalarına girip etrafa şöyle bir göz atmak isteyenler için de olağanüstü bir kaynak! İntiharcı dizisinin detayları belli oldu
İki sezondur büyük ilgiyle izlenen “Fi” dizisi finale yaklaşan puhutv, iki iddialı projeyi daha yayınlamaya hazırlanıyor. Ay Yapım’ın imza attığı 13 bölümlük “Şahsiyet” dizisinin çekimleri sürerken TMC Filmde “İntiharcı” isimli yeni projeye başladı. Geçen hafta çekimleri başlayan “İntiharcı”nın ilk etapta 10 bölüm olması planlanıyor. Yönetmen koltuğunda Uygar Kutlu’nun oturduğu dizi, ismini başrol oyuncusu İlker Kaleli’nin hayat verdiği Sahir karakterinin mesleğinden alıyor. Başarılı kalem Başar Başaran’ın yazdığı dizide İlker Kaleli, intihar teşebbüsünde bulunanları vazgeçiren, işinde oldukça başarılı, olay yerine motosikletle giden Avrupai bir intihar arabulucusunu canlandırıyor. Bu sezon birçok dizi ve film projesini reddeden Neslihan Atagül ise “İntiharcı”nın ilk bölümünün finalinde etkileyici bir aksiyon sahnesiyle ekibe katılacak. Dizide Neslihan Atagül, özel şifreleri kolaylıkla kırabilen, öldüğünü sandığı babasının izini süren Bilge rolüne hayat verecek. Usta oyuncu Bülent Emin Yarar’ın “Ali Kemal”, Lale Mansur’un da “Günay” karakterini oynayacağı dizide ünlü müzisyenler Can Gox ve son olarak Kıvanç Tatlıtuğ ile “Hadi Be Oğlum” filminde oynayan Feridun Düzağaç da sürpriz rollerle seyirci karşısına çıkacak. Defne Kayalar, Burak Yamantürk ve Olgun Toker’in de rol aldığı “İntiharcı” dizisinin kadrosuna son olarak “Fi” dizisinin Özge’si Berrak Tüzünataçkatıldı. Bu dönem kariyerine internet dizileriyle devam eden Tüzünataç, İlker Kaleli’nin eşi Ekin rolüne hayat verecek ve ters köşe bir rolle seyirciyi şaşırtacak. Michael Haneke #MeToo hareketini eleştirdi: Cadı Avı Orta Çağ’da kaldı
White Ribbon ve Amour filmleriyle Cannes’da Altın Palmiye kazanan Michael Haneke, taciz skandallarıyla ortaya çıkan #MeToo hareketinin bir nevi cadı avına dönüştüğünü söyledi. 2017’ye damgasını vuran taciz skandalları, ortaya çıktığı ilk andan itibaren gündemden düşmedi. Adı skandallarda geçen herkesin sektörden uzaklaştırıldığı bu hareket, önce #MeToo etiketiyle başlamış ardından Time’s Up adına sahip resmi bir harekete de dönüşmüştü. Ancak sinema sektöründeki herkes hareket hakkında aynı fikirde değil. Keza Michael Haneke, Indiewire'a verdiği bir demeçte #MeToo hareketine eleştirel bir bakış açısı getirdi. “Bu histerinin verdiği yargıları iğrenç görüyorum” diyen Altın Palmiye ödüllü yönetmen Michael Haneke, verdiği röportajda şunları söyledi: “İnsanlar sadece medyada bitiriliyor, hayatları ve kariyerleri mahvediliyor. Herhangi bir tecavüz veya cinsel tacizin cezalandırılması gerek. Fakat bazen tam olarak algılanmamış ve gerçeklere dayalı olmayan kör bir öfke de var. Çoğu durumda suçları kanıtlanmayan insanların yaşamları yok ediliyor. Erkeklerden nefret etmenin yeni bir biçimi olarak #MeToo, beni endişelendiriyor. Bunun, kadınlar ve erkekler için yapılan her taciz ve şiddet içeren saldırının cezalandırılması gerçeğiyle ilgisi yok. Cadı avı Orta Çağ’da kaldı.” Haneke, hem White Ribbon hem de Amour filmleriyle Cannes’da Altın Palmiye ödülü kazanan kuşağının en saygın yönetmenlerinden biri. Michael Haneke, #MeToo hareketini eleştiren tek isim değil. Geçtiğimiz günlerde de Brigitte Bardot ve Catherine Deneuve de #MeToo hareketini eleştiren isimlerden oldu. 'Payitaht Abdülhamid' ekibi, Abdülhamid'in torunlarını sete çağırdı
Osmanlı İmparatorluğunun 34'üncü padişahı olan, 1876 yılında çıktığı tahtta 33 yıl kalan Sultan 2. Abdülhamid’in hayatının anlatıldığı 'Payitaht Abdülhamid' dizisinin yönetmeni ve başrol oyuncuları, çekimlerin gerçekleştiği Kocaeli SEKA Film Platosu'nda DHA’ya özel açıklamalarda bulundu. BÜLENT İNAL: ZORLUĞU HEP HİSSEDİYORUM TRT 1 ekranlarında cuma akşamları izleyiciyle buluşan dizide Sultan Abdülhamid Han'a ünlü oyuncu Bülent İnal hayat veriyor. Abdülhamid Han'ı canlandırmanın zorluğunu her daim hissettiğini belirten İnal, set ekibi ve senaryodan güç aldığını söyledi. İzleyiciye, hem ülke içi hem ülke dışından gelen tehlikelere karşı ayakta durarak ülkesini korumaya çalışan bir mücadele adamını izlettiklerini söyleyen Bülent İnal, "Öncelikle 100. ölüm yıldönümü sebebiyle Abdülhamid'e Allah'tan rahmet diliyorum. Mekanı cennet olsun. Tabii ki oynaması çok zor bir şahsiyet. Benim için ilk başta stresli ve riskliydi. Fakat çok iyi bir teknik ekibimiz ve senaryomuz var. Bizi çok iyi yönlendiriyorlar ve bize sadece oynamak kalıyor. Televizyonda bir mücadele adamını izletiyoruz. Hem içerden hem dışarıdan gelen tehlikelere karşı ülkesini korumaya çalışan önemli bir şahsiyeti anlatıyoruz. Bunun zorluğunu her daim hissediyoruz. Şimdilik her şey çok keyifli ve güzel gidiyor" diye konuştu. "KARAKTERLERLE ÖZDEŞLEŞTİK" Rolüne hazırlanırken tarihi veriler ve gerçeklerden ziyade Abdülhamid'in ruhuna inmek üzerine çalışmalar yaptığını anlatan İnal, Abdülhamid'i çok iyi tanıyan ve dönemi iyi bilen tarih danışmanları ve senaristler ile kitaplardan güzel şeyler öğrendiğini ifade etti. İstanbul Büyükşehir Belediyesi'nin ev sahipliğinde Çırağan Sarayı'nda geçtiğimiz hafta düzenlenen yemekte, Sultan Abdülhamid'in torunlarıyla bir araya geldiklerine de değinen ünlü oyuncu, bu buluşmanın çok heyecanlı olduğunu dile getirerek onlarla kamera karşısına geçmenin de keyifli olacağını vurguladı. İnal, "Uzun süredir diziyi oynuyoruz ve dizinin diğer karakterleriyle de özdeşleştik. Mesela Abdülkadir Efendi'nin torunu diyorlar, çok şaşırıyoruz. Onlarla aynı sahneyi paylaşmak isteriz ama onların heyecanı daha yüksek. Onlar da isterler mi, bunu hanedan üyelerine sormak lazım. Bence aynı sahneyi paylaşmak çok keyifli olur" ifadelerini kullandı. CONKER'DEN 'HANEDAN HANIMEFENDİLERİNE' ÇAĞRI Dizide Abdülhamid Han'ın eşi “Bidar Kadın Efendi”yi canlandıran oyuncu Özlem Conker de, “Bir bölüm de olsa Abdülhamid'in torunlarıyla aynı dizide oynamak isterdim” dedi. Conker, özellikle hanımefendilerin diziye büyük katkıları olacağını belirterek, şöyle devam etti: "Özellikle hanımefendilerin diziye çok büyük özellik katacağını düşünüyorum. Onlarla oynamak çok enteresan olurdu. Gerçek hanedan üyelerinin rol aldığı bir dizi ya da film zannedersem olmadı. Kesinlikle oynamayı çok isterdim. Henüz tanışamadım ve tanışmayı çok arzuluyorum." "KÜÇÜCÜK BİR FOTOĞRAFTAN ESİNLENDİM" Osmanlı hareminin gizli bir dünya olduğuna dikkat çeken Conker, Bidar Kadın Efendi rolüne hazırlanırken, tek bir portreden Bidar Kadın'ı çizdiğini anlattı. Conker, "Yakın dönem olduğu için bazı bilgilere ulaşmak kolay oldu ama harem gizli biz dünya. Harem, kişi ve karakterler hakkında çok fazla açık ve net bilgiler elde edebilmek mümkün değil, ancak genel yaşamı bilebiliyoruz. Ben Bidar Kadın Efendi'nin çok küçük bir fotoğrafını bulabildim. Tek portreden esinlenebildiğim kadarıyla bir Bidar Kadın çizmeye çalıştım. Sadece bakışları ve duruşu bir fikir verdi. Küçük bir fotoğraftan yola çıkarak elimden geleni yapmaya çalıştım" dedi. YÖNETMENDEN OSMANOĞLU AİLESİNE DAVET Osmanlı Hanedanı üyelerini dizide görmenin heyecan verici olacağını söyleyen dizinin yönetmeni Emre Konuk ise, Abdülhamid'in torunlarına şu sözlerle davette bulundu: "Oyunculuk çok zor ama bizim için onları burada görmek heyecan verici olabilir. Onlar da bu yoğunluklarının içerisinde bize vakit ayırırlarsa mutlu oluruz. Gelseler ne güzel olur. Beraber güzel bir sahne çekeriz. Onlar geçmişi yad etmiş olurlar. Biz de onları platomuzda ağırlarız."  "OBJEKTİF BİR İŞ ÇIKARMAYA ÇALIŞIYORUZ" Sultan Abdülhamid Han'ın Osmanlı Devleti'nin yıkılışını siyasi zekayla ertelediğini söyleyen Konuk, Abdülhamid'i anlatırken başarısına ve devlete olan sadakatine bağlı kalmaya çalıştığını belirtti. Dizide tümüyle gerçek hayata bağlı kalmanın zor olduğuna dikkat çeken Emre Konuk, kurmaca karakterlere de yer verdiklerini ifade etti. Diziyi çekmeden önce tüm kaynakları okuyup objektif bir iş çıkarmayı hedeflediklerini belirten Konuk, "Abdülhamid'i ciddi ve gerçekçi bir şekilde anlatabilmeye bağlı kalmaya çalışıyorum" dedi. "TÜRK DİZİLERİ ARTIK SİNEMA KALİTESİNDE" Türk dizilerinin sinema kalitesine ulaştığını belirten Konuk, "Dizi sürelerimiz hala uzun olsa da biz sinema kalitesinde işler çekebildiğimizi tüm dünyaya gösterdik. Zaten bütün dünyada izlenmesi bunu kanıtlıyor. Ancak tarihi tümüyle dizilerden öğrenemeyiz. Ben dizilerin ciddi bir merak uyandırıcı ve tetikleyici etkisi olduğunu düşünüyorum. Çok mesaj alıyorum. 'Hiç okumadığım bir dönem, beni dönemle ilgili okumaya teşvik ettiniz' diyorlar. Dizi, sinema ve görsel her sanatın bence bu tip etkisi var. Okuma alışkanlığı kazandırdıysak ne mutlu bize" diye konuştu. (DHA) Ajda Pekkan: Cumhurbaşkanımız her zaman mağdurun ve mazlumun yanında
Oyuncu Hülya Koçyiğit'in son verdiği röportajında Cumhurbaşkanı Tayyip Erdoğan'ı övmesinin ardından bu kez de Ajda Pekkan açıklamalarda bulundu. Habertürk'ün haberine göre; Pekkan, "Cumhurbaşkanımız her zaman mağdurun ve mazlumun yanında" derken, Afrin operasyonuna ilişkin "Terör örgütleri sınır hattımızda devlet kurmaya çalışıyor; dünyada hiçbir ülke böyle bir şeye müsaade etmez" ifadelerini kullandı. Pekkan kendisine yöneltilen, "Siz Cumhurbaşkanı Recep Tayyip Erdoğan'ın davetlerine katılan bir isimsiniz. Sizce Erdoğan nasıl bir lider?" sorusuna ise şu yanıtı verdi: "Erdoğan'ın nasıl bir lider olduğundan daha önemlisi bence nasıl bir insan olduğu. Çünkü ben politik değerlendirme yapacak biri değilim. Bulunduğum konumun da, benden beklenenin de bu olduğunu düşünmüyorum. Ben insanım ve herkesten benimle insani ilişkiler kurmasını beklerim. Erdoğan'a ya da başka bir siyasi lidere baktığım zaman ilk önce onların insani hasletlerini görmeye çalışıyorum. Bir insan olarak kendisine baktığım zaman son derece mütevazı ve samimi bir insan görüyorum. Dünyadaki haksızlıklara karşı da en yüksek sesi Cumhurbaşkanımız çıkarıyor. Her zaman mağdurun ve mazlumun yanında olan bir lider."   Semaver Kumpanya’da yeni oyuncu başlangıcı
Semaver Kumpanya 16. sezonunda yepyeni bir kadroyla “Işıklar Söndüğünde” adlı oyununu sahnelemeye hazırlanıyor. “Mağrur Fil Ölüleri” adlı oyunun ödüllü yazarı Hakan Tabakan’ın yazdığı “Işıklar Söndüğünde” oyununun dünya prömiyeri tarihi 22 Mart 2018. Volkan M. Sarıöz’ün yönettiği “Işıklar Söndüğünde” oyunu ile birlikte bu sezon Semaver Kumpanya’ya 12 yeni oyuncu katıldı. 16 yıl önce Kocamustafapaşa’da bulunan Çevre Tiyatrosu’nda onlarca yeni oyuncuyla serüvenine başlayan, Işıl Kasapoğlu’nun sanat yönetmenliği yaptığı Semaver Kumpanya, kurulduğu günden bugüne ilk defa yepyeni bir kadroyla oyun sahneleme hazırlığı içinde. Sıradan bir banka ve banka çalışanlarının hayatlarını değiştirecek esrarengiz kişiler tarafından yapılan kredi başvurusunun konu edildiği “Işıklar Söndüğünde” oyununun dramaturgu Bilgesu Kasapoğlu’ya ve müzikleri de Okan Kaya’ya ait. “Işıklar Söndüğünde”nin oyuncu kadrosunda ise Can Deniz Erzaim, Elif Nur Kerkük, Güçlü Yalçıner, Mehmet Konu, Melis Yıldıran, Mertcan Ertürk, Metin Alpargun, Nilsu Akman, Onur Şenol, Ozan Erdönmez, Reyhan Özdilek, Rukiye Yenigül, Selen Şenay ve Uğur Senkeri var. Estetik ve ruhsal yoksulluk…
İnsanların çoğu ruhen yoksuldur, bu yoksulluğun ardında yatan ise bu insanların aynaya baktıklarında kendilerini görememeleridir. Kendi suretini çıplak göremeyen insanın sanatçı olması mümkün değil, insan içini anlatıyorsa kendisi olabilir, sanatı olabilir ve kendini keşfedebilir. Bu konuda Fellini’nin söylediği şey çok basit ve doğru idi: “Bütün sanat otobiyografik niteliklidir; inci istiridyenin otobiyografisidir.” Dolayısıyla, kendi geçmişiyle yüzleşemeyen insanın sanatı olmuyor, ama eğer sanatçı çok eser vermek istiyorsa ve yapacağı bir şey yoksa sonuç korkunç oluyor. Çünkü bu durumlarda eşsiz sanatçı ayaklarında kendisine, insanlara ve insanlığa hiçbir şey anlatmayan eserler ortaya çıkıyor. Tam da “bir deli bir kuyuya taş atmış, kırk akıllı çıkaramamış” durumu, “Sanatçılar için tümden özgürlüğe inanmıyorum. Kendi başına bırakın, istediği her şeyi yapabilsin, sanatçı nihai aşamada hiçbir yapmaz. Eğer bir sanatçı için tehlikeli bir şey var ise, o tam anlamıyla bu tümden özgürlük sorunudur, ilham için beklersin ve gerisi ardından gelir.” Bunu da Fellini söylüyor. Türkiye’de öyle filmler yapılıyor ki bir de bakıyorsun, adamın anlatacağı hiçbir şey yok, dert ettiği hiçbir şey yok, mücadelesini verdiği hiçbir şey yok, ama adam film yapıyor, asıl sorun da burada. Niye peki? Bu enteresan bir durum, mesela Gelecek … filminin senaryo yazım sürecine katılmıştım, yönetmenin diyeceği ve anlatmaya çalıştığı hiçbir şey yoktu, hiçbir şey, hatta o filmde dert ettiği hiçbir şey de yoktu, kendisi tükendiği anda senaryoya başladı ve sonuçta film pek çok emeği heder etti. Çok iyi hatırlıyorum, ilk filminin başarısının ardından ne yapacağını şaşırmış, ilişkilerinde birden bire patlama yaşamıştı. O sıralarda Ankara’da bir Derneğin idarecisinin yönetmenlik hevesi için asistan olarak çalıştı, hesapta ona söz vermiş… O ilk filmini yapıyor ya, bu da “sanatçı yönetmen” arkadaşa yardımcı olacak. Neyse bir iki hafta devam etti, o sırada Sundance Film Festivalinden yeni projesi var mı yok mu, varsa şu tarihe kadar başvurabilirsiniz diye bir email geldi. Daha önce hiç düşünmediği ve çalışmadığı halde, filmi orta yerinde bıraktı, ben senaryo yazacağım diye bir kenara çekildi ve ilk elden belgeleri de bana çevirmem için gönderdi: Ben de gelen metni ikiye bölüp bir arkadaşa çevirmesi için gönderdim, bir bölümünü de ben yapacaktım, çünkü süre çok kısaydı, ama çevirmen arkadaştan metin geri geldi, bunu Türkçeye çevir öyle gönder diye. Tamamen haklıydı, o kadar kötü yazılmış bir metindi ki her cümle birkaç anlama geliyordu. Arkadaşın sonuçta çektiği metin ile ilk metin arasında pek bir bağ kalmamıştı, yolda giderken bir dizi başka projeden “aşırı uzun alıntı” yapmış, sonra iş uzadı, tartışmalar ithamlar falan derken işler uzadı, sonra da öylece kaldı. Bu işler böyle tuhaf şeyleri bir araya getirerek olmaz, sanatçı kendi dert etmediği, mücadelenin bir parçası olmadığı şeyleri büyük bir maharetle anlatamaz. Örnek vereyim: Amarcord filminde komik bir sahne var… Ergenliğinde faşist öncü izci gruplarında yer alan ve Nazi Gemisi’nin geçişine hayran hayran bakan birisiydi Fellini, bundan on yıllar sonra, büyük yenilginin ertesinde Fellini bu geminin geçişini son derece alaycı biçimde anlattı. Onun geçmişi ve geçmişindeki yanılsaması geleceğindeki estetik ve öz-alay dolu ifadenin kaynağıydı. Türkiye’de pek çok sanatçı geçmişiyle hesaplaşmak yerine, geçmişindeki olguları ham ve kaba halde sıralayınca geçmişiyle hesaplaşıyormuş gibi yapıyorsa, bunun adı ruhsal yoksulluktur. Geçmişimiz ve bugünümüz üzerine film yaparken yönetmenlerimizin ardına düştükleri ne hakikattir ne de çatışmanın köklerine inmektir. Ruhsal yoksulluk olayı en basit ve en yalın haliyle “kutuplaştırarak anlatmak” ve sonuçta ise kolay hedef gösterip kolay haklı bulmaktır. Yeni Türkiye Sineması’nda bütün bunların yanı sıra bir de çok kolay “batsın bu dünya” deniyor, sonuçta karamsar bir tablo çıkıyor ortaya. Aslında yenik karakterlerin büyük sanatçı pozlarına bürünmesi çok saçmadır, yeteneksizliklerini estetik ve gerçekçi olarak gizlemeleri de ayıptır. Yenilginin ardından biriken esas yapısı itibarıyla, kaçak bilanço çıkarmaktır, bütün bunların nedeni yönetmenlerin de gerçekliği sorgularken vergi kaçırmasıdır. Gerçekliğimizi kuşatamayan ve filmin içinde gerçekliği yeniden kuramayan insanın kaçak bilanço çıkarması olağan değil midir? Düşünce dünyasındaki fakirliğin bir sonucu olguları anlatırken yönetmenin olguların arasında nedensellik bağı kuramaması sonucunda, Ruhsal olarak fakir filmler çıkıyor. Bunun nedeni estetik ve gerçekçilik arasında biçare insanların “büyük sanatçı” “büyük yönetmen” “büyük auteur” yönetmeni pozlarına bürünmesi çok tuhaf yanılsamalara neden oluyor. En sonunda birisi auteur yönetmen havalarına bürünmek için filmlerinde art arda kargaları göstermeye çalışıyor ve kargaları bir sembol haline getirmeye çabalıyordu. Uyanıklık ile auteur arasında bu bağa herhalde kargalar bile gülüyordur. 17. !f İstanbul başlıyor
Bu yıl 17’ncisi düzenlenen “!f İstanbul Bağımsız Filmler Festivali” 15 Şubat Perşembe günü başlıyor. 15-25 Şubat tarihlerinde İstanbul’da, 1-4 Mart tarihlerinde ise Ankara ve İzmir’de düzenlenecek festival, İş Bankası Maximum Kart’ın ana ortaklığı ile yapılıyor. !f İstanbul, bağımsız sinemanın en iyilerini, yılın çok konuşulan ve bol ödüllü filmlerini sinemaseverlerle buluştururken, !f music filmleri ve etkinlikleriyle müzik tutkunlarının odağı olmayı amaçlıyor, Festival, 33 şehre ve 50 farklı noktaya !f filmlerini götürüyor. Açılış Filmi ‘Uğur Böceği’ 17. !f İstanbul Bağımsız Filmler Festivali’nin Açılış Filmi, bağımsız sinemanın önemli isimlerinden Greta Gerwig’in yönettiği “Lady Bird / Uğur Böceği”. Türkiye’de ilk kez !f İstanbul’un Açılış Gecesi’nde seyirciyle buluşacak film, “En İyi Özgün Senaryo” kategorisinde Oscar’a aday oldu.Metin Erksan’dan ‘Sevmek Zamanı’ Bağımsız Filmler Festivali’nin sürprizlerinden biri de yenilenmiş kopyasıyla “Sevmek Zamanı”. Dönemin ötesinde sinema anlayışı, Müşfik Kenter ve Sema Özcan’ın etkileyici performansları ve katmanlı senaryosuyla, Metin Erksan’ın sürreel başyapıtı “Sevmek Zamanı”, yenilenmiş kopyasıyla ilk kez genel seyircisiyle 19 Şubat’ta buluşuyor.!f’te Müjde Ar var Festivali’nin merakla beklenen etkinliklerinden biri de, Türkiye sinemasının unutulmaz oyuncularından Müjde Ar ile usta gazeteci Tuğrul Eryılmaz’ın buluşacağı “Hayatın Yırtıldığı Yer: Müjde Ar” adlı sohbet. 20 Şubat Salı günü Babylon’da gerçekleşecek sohbette, Eryılmaz soracak, Ar da ona “Hayat Var!” dedirten olayları anlatacak, insanları, filmlerini izleyenlerle paylaşacak. Katılımın sınırlı olacağı “Hayatın Yırtıldığı Yer: Müjde Ar” için başvurular ise ifistanbul.com’dan yapılıyor.Tüm öğrencilere !f bilet 2 TL! !f İstanbul’un geçen yıl genç !f’çilere özel olarak başlattığı indirimli gösterim bu yıl da devam ediyor. Öğrenci kimliğini gösterenlere hafta içi gündüz seanslarındaki filmler 2 TL’den satışa sunuldu. Kadir İnanır yoğun bakıma kaldırıldı
Usta oyuncu Kadir İnanır, beynine pıhtı atması nedeniyle hastaneye kaldırıldı. DHA'nın haberine göre dün akşam saatlerinde beynine pıhtı atması sonucu yakınları tarafından Beşiktaş Fulya'da bulunan özel bir hastaneye kaldırıldı. Kısa sürede ameliyata alınan İnanır, tedbir amaçlı olarak Yoğun bakıma alındı. HAYATİ TEHLİKESİ YOK Kısa sürede ameliyat edilen İnanır'ın yoğun bakımdaki tedavisi devam ederken hayati tehlikesinin olmadığı öğrenildi. SAĞLIK DURUMUNA İLİŞKİN İLK AÇIKLAMA Beynine pıhtı atması nedeniyle dün akşam hastaneye kaldırılan İnanır'ı bugün iş adamı Yılmaz Ulusoy ve yeğeni Levent İnanır ziyaret etti. Ulusoy girişte yaptığı açıklamada "Geç vakite kadar beraberdik. Durumu gayet iyi. Bir pıhtı atması vardı. Temizlendi. Rahatladı. Büyük bir şey değil. Dün gece de iyiydi. Bilinci açıktı. Saatlerce konuştuk. Sohbet ettik. Kral sağlam" ifadelerini kullandı. Ziyaretin ardından yine bir açıklama yapan Ulusoy, "Allah korudu. Hiçbir şeyi yok. Hastalığı ile ilgili. Bir iz bir emare yok. Yukarıda bir saattir espri yapıyoruz. Gülüşüyoruz. Herkese selamını, sevgisini, hürmetini, teşekkürlerini bildirdi. 'Dualarını unutmasınlar' dedi" diye konuştu. Cüneyt Arkın'dan sektöre ağır eleştiriler
‘Zorda kalanlar, umarı söylencelerde ararlar’
Osman Bozkurt Rahmi Dede, son yıllarda üst üste yayımlanan kitaplarıyla dikkat çekiyor. Dede, yeni romanı ‘Sıra Bizde’yle de doğduğu ve kültürüyle yoğrulduğu bölgeyi kaleme almış. Dede ile yazın yaşamı ve yeni romanı üzerine söyleştik. »Rahmi Dede’yi tanıyabilir miyiz? Artvin ili Ardanuç ilçesine bağlı Çakıllar köyünde doğdum. Artvin Erkek İlköğretmen Okulu’nu bitirdikten sonra Bursa, Trabzon ve Sakarya’da öğretmenlik yaptım. 1981’de gizli örgüt üyeliği suçlamasıyla tutuklandım. 1973’te başladığım Akyazı TÖB-DER şubesi yöneticiliğini 12 Eylül 1980’e dek sürdürdüm. Bu görevim nedeniyle tutuklandım, tüm ilerici yurtseverler gibi işkencelerden geçirildim. 5 yıllık hapis sonunda Bursa’da ceza süresi kadar gözetim altında tutulmaya mahkûm edilince geçimimi kitap pazarlıyarak sürdürdüm. Türk Ceza Yasasının 141. ve 142. maddelerinin yürürlükten kaldırılmasıyla öğretmenlik mesleğine döndüm. Emeklilikle birlikte yazın yaşamım da başladı. Patikalar, Olimpos, Yaba, ABC, Çini Kitap dergilerine denemeler, öyküler, makaleler, gezi notları yazdım. Sırasıyla ‘Tutkun’, ‘Balımıza Tuz Attılar’, ‘Yazı Demeti’ ve ‘Sıra Bizde’ adlı kitaplarım yayımlandı. Evli ve üç çocuk babasıyım. Demokratik kitle örgütlerinde sosyal çalışmalarımı sürdürüyorum. »Sizi yazmaya ne yönlendirdi? Yaşamın zorluklarını alt etmeye yönelik düşüncelerimi günlük notlar halinde yazıp arşivlemeyi okul yıllarında ilke edindim. Yetmişli yıllarda boy veren toplumsal hareketlilik devlet gücüyle bastırılmaya başlandı. O günlerde yapılanların yanlışlığını halka anlatan bildirilerle başladım yazın yaşamıma. Yeşertmeye çalıştığımız demokrasimizin gülleri postallarla eziliyordu. ‘Tutkun’, ‘Balımıza Tuz Attılar’, ‘Yazı Demeti’, ‘Sıra Bizde’ adlı yapıtlarım kendimde duyumsadığım yükümlülüğün sonucunda kaleme alındı. »‘Sıra Bizde’ tarihi bir fona oturtulmuş bir roman? 12 Eylül ara döneminin toplumumuzda açtığı derin yaralara neden olan etmenlerin kökenini araştırmaya kalktım. İşe doğum yerimden başladım. Karşıma Artvin, Ardahan, Kars’ın Ayastefanos Anlaşması’yla bağımsızlıktan yoksun yaşamları çıktı. Hemen Artvin’in yaşamını ele aldım. Kırk yılını Rus, iki yılını İngiliz egemenliği altında geçirmeye zorunlu bırakılmış 42 yıllık dramla sarsıldım. Egemenliğinden yoksun bırakılan halkın günlük yaşamını anlatmaya çalıştım. »Romanın kahramanlarının değer yargıları ve karakter benzerlikleri, kültür ortaklığından mı kaynaklanıyor? Romandaki kahramanlar birebir o zamanı yaşamış gerçek kişilerdir. Esaret altındaki bir yöre ele alınıp yaşamı işlenmiştir. Kahramanların karakteristik yapılarındaki yakınlık bundandır. »Olympos Dağı’ndaki acımasız tanrılardan ateşi çalıp insana getiren ve bu yüzden tarihin ilk devrimcisi olarak anılan Prometeus’un yaklaşımıyla işgal altındaki yerel halkın insancıl direnişi arasında bir köprü mü kurmak istediniz? Bu yörede hem Roma hem de Gürcü tarihinin etkileri var. Söylenceler bu iki kültürün harmanlanmasıyla günümüze dek gelmiş. Romalıların Prometeus’u, Gürcülerin Amiranis’i olarak yöre halkının dillerinde dolaşır. Zorda kalanlar, umarı bu söylencelerde ararlar. Onların söylencelerdeki yaşamlarını kendilerine rehber edinirler. Dünü bugüne, direnişi simgeleyen Prometeus söylencesiyle bağlayan anlayış, romana serüvenle canlılık getirmenin ta kendisidir. »Romanınız, farklı kaynaklardan az bilinen bilgileri su yüzüne çıkarıyor. Örneğin Sevr’e direnen Vizaralı Ali Rıza Paşa’nın Vahdettin’in damadı Damat Ferit’e karşı çıkışı… Artvin halkının güncel kültürel köklerine mi ışık tutmak istediniz? Kırk yıldan fazla işgal altında yaşayan yöre halkı adil olmanın, hoşgörünün, direnmenin örneğini her gün Karçal Dağı’na baktıkça yüreğinde duyumsar. Barışı, dostluğu hayvanların otlağa çıkarıldığı ilkbahar aylarında boğalarını güreştirerek gerçeğe dönüştürürler. Böyle bir kültürün harmanlandığı yörenin çocuğu olan Vizaralı Ali Rıza Paşa, Osmanlı’nın Sevr Anlaşması’nı imzalamasına Ayan Meclisi’nde karşı çıkar. Bu öyküleme yöre insanının özgür yaşam için savaşım ateşini yakma çabasını sergileyen bir olgudur. Bu özelliği gözler önüne çıkarmak için romana alınmıştır. »Kaleminizin yeni gündeminde neler var? Kuşkusuz ki yazacaklarımı gelecek günlerin olay ve olguları tayin edecek. Toplumu etkileyen olumsuzluklar biz yazarları daha çok etkiler. Çünkü biz kirpinin postunu ters giyen insanlarız. O giysi olaylar karşısında bizi sıkar. Kirpinin okla sarılı postu bedenimizi yaralar. Yaralanan bedenimizin sıkıntısını deneme, öykü, makale, roman gibi yazılarımızla dışa vurarak rahatlamaya çalışırız. Moğollar yarım asırdır bizimle
BURAK ABATAY @abatayburak Türkiye müzik tarihine damga vuran sayısız esere imza atan efsane müzik grubu Moğollar, cuma akşamı muhteşem bir geceyle 50. yılını kutladı. İstanbul’da Zorlu PSM’de gerçekleşen ve gelenleri büyüleyen gecede grup üyeleri Cahit Berkay, Taner Öngür, Serhat Ersöz, Emrah Karaca ve Kemal Küçükbakkal’ı sahnede sanatçı dostları yalnız bırakmadı. Grup, 3 saate varan sürede Cahit Berkay’ın bestelediği unutulmaz film müziklerini, Cem Karaca ve Barış Manço ile beraber çaldıkları parçaları, halk türkülerini ve dillere dolanmış çokça şarkıyı gecede seslendirdi.  Moğollar belgeseli Nebil Özgentürk’ün grubun müzikal geçmişini anlattığı belgeseliyle açılan gecenin sunuculuğunu İzzet Öz yaptı. Daha önce afişte ilan edilmesine rağmen Fuat Güner, MFÖ ile gerçekleştirdikleri prova sebebiyle geceye katılamadı. Sürprizlerle dolu gecenin ilk konuğu usta müzisyen Bülent Ortaçgil oldu. Ortaçgil’in sonrasında sahneye rock müzisyeni Teoman çıkarken, Cahit Berkay, Teoman’ın hastaneden çıkarak konsere yetiştiğini ve o sebeple de en son sahneye çıkması gerekirken, kendi isteğiyle onu öne aldıklarını aktardı. ‘Resimdeki Gözyaşları’ şarkısını okuyan Teoman’dan sonra sahneye diğer bir efsane yerli grup Bulutsuzluk Özlemi’nin solisti Nejat Yavaşoğulları geldi. Akabinde ise Mor ve Ötesi’nin solisti Harun Tekin ve Hayko Cepkin izleyenlere gerçek bir şölen yaşattı. Grubun eski elemanı davulcu Ayzer Danga’nın da canlı performans sergilediği akşamda, Nisan 2010’da yaşama veda eden grup üyesi davulcu Engin Yörükoğlu unutulmadı. Sinevizyondan izletilen canlı performansıyla Yörükoğlu en güzel hatırasıyla oradaydı. Tıpkı Cem Karaca gibi... Mikrofonuna asılan şapkasıyla Cem Karaca da, fotoğraflarıyla ve sesiyle Barış Manço da anıldı. Gecenin güzel sürpizlerinden iki tanesi de iki genç müzisyen Ezhel ve Ezgi Aktan oldu. Son zamanlarda büyük bir çıkış yakalayan rap müzisyeni Ezhel ve duru sesiyle ve sahne performansıyla adını sıkça duyduğumuz Ezgi Aktan sahnenin en genç iki ismiydi. Diğer bir sürpriz ise kesinlikle oyuncu Halit Ergenç’in Nâzım Hikmet şiirinden Cem Karaca tarafından bestelenmiş Mavi Liman şarkısıydı. Ergenç’in sesi ve performansı o kadar başarılıydı ki, etrafımda gördüğüm herkes dirsekleriyle birbirine dokunup şaşkınlıklarını aktarıyorlardı. Ergenç, performansı sonrasında “Hayatımda hayal edemediğim bir geceyi yaşadım” cümlelerini kurdu. Gerçekten de öyleydi.‘Neyse siz anladınız! Geceye tam kadro katılan Duman da, Hüseyin Turan da geceye renk kattı. Turan, gecenin politik mesajlarından birini esprili bir dille verdi ve sahneden ayrılırken, “Kötü yöneticiler tarafından yönetiliyoruz... Amerika’da, Almanya’da... Neyse siz anladınız! Özgür bir dünya istiyoruz...” dedi. Gece, tüm sanatçıların sahnede Aşık Veysel türküsü söylemesiyle son buldu. Her söz çok kıymetliydi Bu güzel gecenin en güzel yanları elbette ki Moğollar’ın yine kendisiydi. Engin Yörükoğlu’nun koltuğunu devralan ve o koltuğun hakkını veren Kemal Küçükbakkal’ın, dakikalarca attığı klavye sololarıyla Serhat Ersöz’ün, Barış Manço’dan, Selda Bağcan’dan ve babası Cem Karaca’dan mikrofonu eline alan Emrah Karaca’nın bas gitarın en güzel abilerinden Taner Öngür’ün ve elinde bir ıklığ ile, bir bağlama, bir yaylı tambur ile, bir elektro gitar ile harikalar yaratan Cahit Berkay’ın sahnede durdukları yer, söyledikleri her söz çok kıymetliydi. Cahit Berkay, Sivas Katliamı için yazdıkları Issızlığın Ortası şarkısından önce aslında her şeyi özetledi. Şöyle dedi Berkay, “Sivas’ın katilleri bulunup yargılanıncaya kadar çalacağız bu şarkıyı. Unutmayacağız, hep hatırlayacağız. Ve daha da önemlisi asla unutturmayacağız!..” Tüm bu bahsini ettiğim müzikal şölen bir kenara, Türkiye müzik tarihine attıkları imza, sazlarıyla beraber söyledikleri ve taşıdıkları özgürlük ile demokrasi bayrakları bu insanları hep ayrı bir yere koyuyor. Sazımızdan, sözümüzden hiç eksik olmasın Moğollar! Hep çalsınlar da biz de hep o isyana tutunalım: “Birisi oy peşinde/ öteki rant işinde/ kıyamet değilse bile/ bi’ şey kopmalı”    Ünlü oyuncu Reg E. Cathey hayatını kaybetti
Arif Sağ'dan Kültür Bakanlığı'na: Bizi denetleyin
Şahan Gökbakar'dan Arif V 216'ya gönderme: Ödemeleri Zafer Algöz abin yapıyor
Hülya Koçyiğit: Kimse baskı altında değil, bilakis herkes fazla özgür
Oyuncu Hülya Koçyiğit son verdiği röportajında ailesi, hastalığı, sinema ve Türkiye ile ilgili değerlendirmeler yaptı. Posta gazetesinden Alev Gürsoy Cimin'in sorularını yanıtlayan Hülya Koçyiğit'in röportajından bazı bölümler ise şöyle: Hükümete yakın olduğunuzu açıkladığınız için çok eleştirildiniz... Hülya Koçyiğit: Defalarca çok net biçimde açıkladım; Cumhurbaşkanımız Recep Tayyip Erdoğan’ı ben çok başarılı buluyorum. Ben her zaman dürüst oldum. Eleştiriye de açığım. İsteyen istediğini söylesin… Cumhurbaşkanı Erdoğan’ı sevmenizin ana nedeni ne? Sevmekten öte takdir ediyorum. Çok da destekliyorum. Ama eğitimin düzeltilmesi konusunda kendisinden beklentimiz var. Sanat konusunda da daha büyük teşviklere ihtiyaç duyuyoruz. BU ÜLKEDE KİMSE BASKI ALTINDA DEĞİL BİLAKİS HERKES FAZLA ÖZGÜR Şu an Türkiye’yi nasıl buluyorsunuz? Söylenildiği kadar baskı olduğunu düşünmüyorum. Bundan daha açık bir toplum görmedim ben. Bir kere böylesine bir iletişim çağında yaşarken, sosyal medya hayatımızın bu kadar içindeyken kim kendini baskı altında hissedebilir ki? Kimse baskı altında değil, bilakis herkes fazla özgür. Çok fazla atıp tutuyorlar. CHP lideri Kılıçdaroğlu’nun Adalet Yürüyüşü’nü çok inandırıcı bulmadığınızı söylemiştiniz… Kemal Kılıçdaroğlu birçok hayati konuda sesini çıkarmayıp kendi milletvekili Berberoğlu hapse girince “Adalet istiyorum” dedi. Daha sonra birileri kendisine “Herkes için adalet” istemesini söyledi. Oysa Kılıçdaroğlu kendi milletvekili için yürüyüşe, yola çıkmıştı. Keşke sadece bu konu için değil, herkesi ilgilendiren genel konular için yola çıksaydı demiştim. O da yanlış anlaşıldı. Afrin Harekatı’na bakışınız nedir? Afrin bir mecburiyet. Bıçak kemiğe dayanmıştı. Başka türlü hareket edemezdik. Hem de hakkımız bu. Çünkü tecavüze uğruyoruz. Terörden kimse bizim kadar çekmemiştir. Artık yeter. Bir de insanın gücüne gidiyor. NATO ülkesiyiz, Amerika’nın dostuyuz. Ama Amerika bize düşmanlık yapan PKK’ya destek veriyor. Tüm bunlar insanı isyan ettiriyor. Şu an yaptığımız haklı bir meşru müdafaa. Ayrıca 3,5 milyondan fazla mülteci var ülkemizde. Onlar da inşallah kendi ülkelerine yavaş yavaş döner. Dönebilmeleri için onlara zemin de hazırlıyoruz. Tıpkı Fırat Kalkanı’nda yaptığımız gibi. O çok başarılı bir operasyon. Oraya insanlar döndü ve hayat başladı. Aynı şeyi burada da yapmak mümkün. Sınırımız ne kadar güvenli olursa biz de o kadar huzurlu oluruz. Sanatçıların ‘Afrin Bildirisi’ için ne diyeceksiniz? Milletçe böylesine önemli bir konuda haklı bir müdafaa yaparken bu bildirinin sırası değildi. GÜN GELECEK HERKES TAYYİP BEY'İ TAKDİR EDECEK Başkanlık sistemine nasıl bakıyorsunuz? Onun da Türkiye için gereklilik olduğuna her geçen gün biraz daha ikna olmaya başladım. Çünkü başkanlıkla yönetilen ülkelerde çok daha kolay hareket edilebiliyor. O konuda da ‘Evet’çiydim. Önemli bir sistem değişikliği. Yeni şeyler hep ürkütür. Ama zamanla “İyi ki böyle yapılmış” diyeceğimiz günler gelecek. Röportajın tamamını buradan okuyabilirsiniz Yamyamlar mı sallıyor beşiğimizi?
Bir sabah bir şey oluyor ve tüm anne-babalar çocuklarını öldürmek için zapt edemedikleri bir arzu duymaya başlıyor. Ardından dünya, sonrasında ebeveynlerin hiç vicdan azabı duymayacağı katliamlara sahne oluyor. Senarist-yönetmen Brian Taylor’ın son yılların sosyal ve politik gelişmelerinin -daha doğrusu ‘gerileme’lerinin!- etkilerini fazlasıyla çıplak biçimde anlattığı 2017 yapımı korku-komedi filmi Mom and Dad‘de (Anneciğim ve Babacığım) olan ‘şey’in ne olduğu belli değil. Başta insanlarda kendi çocuklarını yok etme isteğini doğuranın radyo ve TVlerde anlık bir frekans sapması gibi fiziksel bir etki olduğunu düşündürecek sahneler izliyoruz ama ebeveynler gün boyunca evlatlarını katletmek için öyle planlar yapıyor ki -bodrumda saklanan çocukları zehirlemek için her yeri titizlikle tıkayıp havalandırmadan gaz vermek mesela…- bunun son yıllarda sıkça gündeme getirilen türde bir ‘zombi salgını’ olmadığını, insanların varoluş algısının derinlerinde bir yerden kaynaklanan oldukça bilinçli bir yokoluş arzusu olduğunu söylemek de mümkün… Ebeveynlerin çocuklarını öldürmek için okul çıkışında bekleyecek kadar çılgınca bir arzu duyduğu filmin çok-katmanlı senaryosunda kuşaklar arası ilişkiler ve diyaloglarla kurulmuş o kadar çok detay var ki, ABD’nin küreselleştirilmiş kitle kültürü üzerinden yaşam ve ölüm, tüketim, kapitalizm, yeni-sağcı bireycilik, gizli ırkçılık, militarist yayılmacılık, yabancı düşmanlığı, Trump politikaları gibi onlarca kavram etrafta uçuşuyor. Mesela küçük oğlanın ayna karşısında babasının tabancasıyla yarı çıplak halde oynadığı sahne bir yandan Ayna Kuramı’na uygun biçimde fallik dönem ve Ödipus karmaşasını gösterirken bir yandan da sağcı politikalardan beslenen bireysel silahlanma-toplumsal şiddet ilişkisinin en iyi sinematografik örneklerinden Taxi Driver/Taksi Şoförü (1976) filmine gönderme yapıyor. Doğumdaki -Eros/yaşam- kandan değil ölümdeki kandan beslenen bu kültürde ortalama 40’lı-50’li yaşlardaki anne-babalar (bugün) çocuklarını (gelecek) öldürürken 70l’i yaşlardaki ebeveynler de (dün) kendi çocuklarını yok etmeye çalışıyor. Üç farklı kuşaktan erkeğin ölümcül kovalamacasını izlediğimiz bir sahnede küçük oğlan çocuğu babasından kurtulmak için garaja sığınırken sürekli savaş anılarından bahseden Vietnam gazisi dede de oğlunu öldürmek için garaja dalıyor, böylece eril arzu nesnesinde -’79 model bir TransAm- büyük Ödipal kapışmaya tanıklık ediyoruz. Üç farklı kuşaktan kadının ölümcül karşılaşmasınınsa mutfakta gerçekleştiğini tahmin edebilirsiniz… Türkiye’de !f İstanbul Bağımsız Filmler Festivali’nde gösterilecek olan Mom and Dad, TrumpRTEPutingiller dünyasının halini izlemek açısından iyi bir fırsat. Kendi çocuklarını yemeyi marifet sanan İslamcı-milliyetçi ideolojinin ‘barış’, ‘şiddet karşıtlığı’ ve ‘savaş karşıtlığı’ kavramlarını artık açıkça suç unsuru gibi sunduğu bir ülkede yaşayanlar için bu hikâyenin çok da özgün bir yanı yok tabii, ama hal-i pür melalimize, zorbalığımıza, binlerce yılda zar zor geliştirilmiş bazı evrensel değerler karşısındaki yamyamlığımıza dışarıdan bakmak azıcık da olsa bir şok etkisi yapar belki... Güzel Adam Süreyya: Beşiktaş’ın kalbi
Şimdi Amerikalılardan daha iyi insanlarız gibi saçma bir şey iddia edecek değilim ama şu da bir gerçek: Bizim mahalle kültürümüzde takımda herkese yer vardı. Küçük büyük, becerikli beceriksiz herkes futbol oynardı. Ama fasulyeden ama ciddi. Ben Şişli’de, henüz boş arsaların olduğu dönemde büyüdüm. Arsaya da gerek yoktu aslında, yola 2 taş koyar, kale yapardık. Yol dediğim, bugün karşıdan karşıya geçmekte güçlük çekeceğiniz Sıracevizler Caddesi’nden söz ediyorum. Amerikan filmlerinde görüyorum da, beceriksizlerin dışlanmasını filan, garipsiyorum. Süreyya Soner de beceriksiz bir futbolcuymuş. Kalecilik yaptığında gol yeme rekorları kırarmış. Ama her zaman da kalede kendine yer bulmuş mahallesinde. Beşiktaş’a kaleci olarak giremese de malzemeci olarak girmiş 37 yıl önce. O gün bugündür takımın bel kemiği o. Ya da Les Ferdinand’ın dediği gibi: Takımın nabzı, takımın kalp atışı o. Süreyya Soner ilkokulu 7 yılda bitirmiş; ortaokulla 3 sene cebelleştikten sonra eğitim konsunda pes etmiş. Ama Süreyya Soner bir dâhi. Biliyorsunuzdur, zekâyı bir IQ ile bir de EQ ile ölçerler. EQ denilen duygusal zekâ, başkalarıyla ve kendinle empati kurabilme, iletişime geçebilme yeteneği gibi şeylerdir. İşte bu zekâ alanında Süreyya Soner sanırım zirvelerde bir yerde yer alıyor. Hiç yabancı dil bilmemesine rağmen Beşiktaş’ın yabancılarının hemen her zaman en yakın arkadaşı olmuş, sevgisini kazanmış biri. O yabancılar da doğrusu müthiş insanlar. Örneğin Les Ferdinand. Süreyya 4-5 gün işe gelmeyince, birilerinden adresini bulmuş ve Süreyya’nın gecekondusuna gitmiş. Süreyya’yı yorgan döşek yatar bulunca, alıp bir hastaneye yatırmış, tedavi ettirmiş. Şimdi de bizim mahalleye çakmanın zamanı: O zamana kadar kulübün aklı neredeymiş? Neyse... Gordon Milne, antremanlara geç gelen Feyyaz’a, sırf Süreyya üzülmesin diye kızmazmış. Güzel İnsan Süreyya belgeseli, sinema tarihinde muhtemelen bir ilki gerçekleştirmiş; bir takımın futbolcusunu değil de malzemecisini, basit bir emekçisini merkezine oturtmuş. Beşiktaş’a da bu yakışırdı doğrusu. Bir Beşiktaşlı olarak gururlandım bu belgeseli izlerken. Ama belgeseli izlemek için Beşiktaşlı olmak şart değil. 37 yıl içinde futbolun ne kadar değiştiğini, ne kadar büyük yoksunluklardan nasıl büyük paraların döndüğü bir endüstriye dönüştüğünü izlemek için de gidilir bu belgesele. Bir de keşke Yılmaz Erdoğan’ın o itici ses tonuyla anlatışı olmasaymış. Maçoluktan bu kadar uzak bir futbol filmine hiç yakışmamış o davudi ses tonu. ***** Özgürlüğün Elli Tonu: Ana’nın Analık Hakkı Komşu kızı Anastasia Steele’in çelik iradesiyle, milyarder ama sadist işadamı Christian Grey’i evcilleştirme efsanesinin son halkası huzurlarımızda. Bay Grey rücu ettikçe etmiştir. Evlenmiş, karısının iş kadını olmasını da kabullenmiştir. Artık düşmedik bir tek kalesi kalmıştır. O da düşerse Christian’ın bağımsız ve özgür bir erkek olarak cenaze namazını kılmanın zamanı gelmiştir. Christian’a baba olmayı kabul ettirmek Anastasia’nın son hedefidir. In ın ınıın! Heyecan son haddinde. “Diren Christian!” diyenlerden misiniz, yoksa “bastır Ana, analık haktır; verilmez, alınır!” diyenlerden mi? Aslında tarih, kimin kazandığını gösteriyor ya, ben yine de filmin sonunu açık etmeyeyim. Bu heyecanlı filmde konu gereği bolca üreme faaliyeti de var elbette. Antalya Devlet Opera ve Balesi'nden "Zeynep Işık" anısına Mozart konseri
Şair Ahmet Erhan, Ankara'da anılacak
MESAM’dan sonra MSG'de de hareketlilik
MESAM’daki yönetim krizinden sonra Musiki Eseri Sahipleri Grubu Meslek Birliği'nde (MSG) değişim hareketi başlatıldı. Bir grup eser sahibinin desteğiyle değişim hareketi başlatan Candan Erçetin, "Mevcut yönetim 12 yıldır görevde. Kan değişimine, çağın dinamizmine ayak uydurmaya ihtiyacımız var. Gelirin toplanma aşaması dahi problemli" dedi. "Çağın dinamizmine ayak uydurmaya ihtiyacımız var" Müzik hepimizin cüzdanına yansımaktadır ve müziği kimsenin cebini incitmeden herkese ulaştırmak mümkündür. Eser sahibinin hayatta kalması zorunluluğunu görmezden gelemeyiz. Mevcut yönetim 12 yıldır görevde. Kan değişimine, çağın dinamizmine ayak uydurmaya ihtiyacımız var. Gelirin toplanma aşaması dahi problemli. "İki dönem prensibi oluşturmak şart" Problemler üzerinde 6 aydır çok geniş bir kadro, yapıcı çözümlere odaklı çalışıyor. MSG koltuğunun bir makam değil, hizmet koltuğu olabilmesi için amacımız yönetim kurulunda en fazla iki dönem prensibi oluşturmak. Makul olmayan telif taleplerinin işletmeleri kaldıramayacakları maliyetler sebebiyle mağdur etmesi önlenmeli. Erçetin harekete liderlik yapmayı eser sahiplerinin ekonomik sıkıntılar çektiğine şahit olduğu için kabul ettiğini söyledi. Valilik, 'Artiz Mektebi' isimli oyun için izin şartı koydu
Müjdat Gezen Tiyatrosu'nun Eskişehir'de sergileyeceği "Artiz Mektebi" için Valilik izin şartı koydu. Tiyatronun "Artiz Mektebi" isimli oyunu 30 yıldır sahneleniyor. Konuyla ilgili Müjdat gezen Tiyatrosu Avukatı Celal Ülgen, "Müjdat Gezen bu uygulamanın 12 Eylül’den bu yana ilk kez yinelendiğini belirtmek gereğini duymuştur" ifadesini kullandı. Odatv'ye konuşan Müjdat Gezen Tiyatrosu Avukatı Celal Ülgen, "Müvekkilimiz Müjdat Gezen salt Eskişehir tiyatro severlere verdiği sözü tutmak açısından bu izni almak için bir başvuru yapacaktır. Ancak Müjdat Gezen bu uygulamanın 12 Eylül’den bu yana ilk kez yinelendiğini belirtmek gereğini duymuştur" dedi. Valiliğin talebine ilişkin yazıyı da paylaşan Ülgen şunları söyledi: "Müjdat Gezen Tiyatrosu Müjdat Gezen Sanat Merkezine bağlı bir Tiyatro kuruluşudur. Mart 2018 ayı için “Artiz Mektebi” oyunu için Eskişehir turnesine hazırlanırken Eskişehir Büyük şehir Belediye başkanlığından Eskişehir Valiliğinin 23 Ekim 2017 gün ve 2194 sayılı yazısı kendilerine tebliğ edilerek oyun ile ilgili Eskişehir Valiliğinden izin alınması istenmiştir. 'Artiz Mektebi' yaklaşık 30 yıldır oynanan bir oyundur. Olağanüstü hal kapsamında da olsa Ülkemizde bir tiyatro oyunu için izin gereksinimi dogması oldukça üzüntü verici ve kültür ve sanat için aşağılayıcı bir durumdur. Müvekkilimiz Müjdat Gezen salt Eskişehir tiyatro severlere verdiği sözü tutmak açısından bu izni almak için bir başvuru yapacaktır. Ancak Müjdat Gezen bu uygulamanın 12 Eylül’den bu yana ilk kez yinelendiğini belirtmek gereğini duymuştur. Özgürlükleri genişleteceğini söyleyerek iktidara gelenler ne yazık ki özgürlükleri yok etmeyi kendi iktidarlarının sürmesi açısından gerekli saymaktadırlar. Kültür ve Sanatın izne bağlanmasını içselleştirmek mümkün değildir. Üstelik bu yasaklamanın OHAL ilanı için ortaya çıkan gerekçe ile de ilgisi yoktur. Daha çok özgürlük ve daha çok ekin ve kültür kurtuluş reçetelerimizden biridir."  Fakir Baykurt Öykü Yarışması 7. Kez düzenleniyor
7. Sarıyer Edebiyat Günleri Fakir Baykurt Öykü Yarışması’na başvurular başladı. Sarıyer Belediyesi tarafından organize edilen yarışma için, belediye tarafından “İlçemiz halkının okuma-yazmaya olan eğilimini arttırmak, edebiyatın bütünleştirici etkisiyle öğrenci, öğretmen ve edebiyatseverleri edebiyat dünyasının önde gelen isimleriyle buluşturmayı sağlamak” ifadeleri kullanıldı. 4 kategoride verilecek ödüller, farklı yaş aralıklarını kapsıyor. 10-14 yaş arası ortaokul öğrencilerinin katılacağı 1. kategori için adaylar yarışmaya sadece bir öyküyle katılabilirler. 15-19 yaş arasında lise öğrencilerinin katılacağı ikinci kategori için de adaylar yarışmaya sadece bir öyküyle katılabilecekken, yetişkin kategorisinde adaylar iki farklı kategoride değerlendirilecek. Yetişkin kategorisinin ilkine bugüne kadar öykü kitabı yayımlanmamış olanlar katılabilecekken, diğer yetişkin kategorisinde ise başvurular 01.01.2017 – 05.03.2018 tarihleri arasında yayımlanmış öykü kitapları arasında değerlendirilecek. Yarışmaya son başvuru tarihi ise 05 Mart 2018 olarak duyuruldu. Seçici kurul üyeleri ise şöyle: 1. ve 2. Kategori Seçici Kurul Üyeleri: 3. ve 4. Kategori Seçici Kurul Üyeleri:  Yarışmaya katılım şartları şöyle: "Yarışmacı bir A4 kâğıdını aşmayan özgeçmişini, nüfus cüzdanı fotokopisini ve bir adet fotoğrafını küçük zarfa konularak teslim edecektir. Küçük zarfın içinde bulunan özgeçmişe adayın yaşı, açık adresi, telefon numaraları ve e-posta adresi mutlaka yazılmalıdır. Küçük zarfın üzerine sadece yarışma kategorisi yazılacaktır. Adresi ya da yaş gurubu belirlenemeyen öyküler değerlendirmeye alınmayacaktır. Öykülerde, öykü yazarının kimliğini belirten hiçbir bilgi bulunmayacaktır. Yarışmaya katılacak öyküler ve özgeçmiş; 12 punto ile Times New Roman karakterinde, hem kâğıt, hem de CD’ye kaydedilmiş biçimde hazırlanacaktır. Özgeçmiş, bir adet vesikalık fotoğraf ile küçük bir zarf içine konulacak olup küçük zarfın üzerinde sadece yarışma kategorisi belirtilecektir. Öyküler (5 nüsha olarak), küçük zarf ve CD büyük zarfın içine konularak tek zarf halinde teslim edilecektir. Öykü konusu serbesttir. Öykülerin uzunluğu 1,5 satır aralığıyla 5 (A 4) sayfasını geçmeyecek boyutta olacaktır. 4. Kategoride (yarışmaya öykü kitabı ile) katılacak olan yarışmacılar 5 adet öykü kitabı ile yarışmaya başvuracaktır. 5 adet öykü kitabı, 1 A4 kağıdını aşmayan özgeçmişi, nüfus cüzdan fotokopisiyle birlikte büyük zarfta gönderilecektir. Önceki yıllarda düzenlenmiş öykü yarışmalarımızda eserleri dereceye girenler bu yıl yapılacak öykü yarışmasına aynı kategoride katılamaz. Yarışmaya gönderilen öyküler ve öykü kitapları iade edilmeyecektir. Birden fazla kişi tarafından yazılmış ortaklaşa öyküler yarışmaya kabul edilmez. Öyküler Sarıyer Belediyesi Kültür ve Sosyal İşler Müdürlüğü, Pınar Mahallesi, Günyüzü Caddesi No:2 Maslak-SARIYER / İSTANBUL adresine elden, APS, Kargo ve kurye ile gönderilebilir. Sarıyer Belediyesi yarışmada ödül kazanan eserleri yayınlama hakkına sahiptir. Yarışmada üç kategoride ilk üçe giren öykülere ödül verilecektir. Ayrıca ilk üç kategoride mansiyon ödülü verilecektir. Dördüncü kategoride Fakir Baykurt Öykü Kitabı Ödülü “ verilecektir. Yarışmaya gönderilen öykülerin bu şartnamenin herhangi bir maddesine aykırılığı, alıntı, kopya ya da başkasına ait olduğunun tespit edilmesi durumunda söz konusu öyküler yarışma dışı bırakılacak olup hukuki sorumluluğu da yarışmacıya ait olacaktır. Yarışmaya son başvuru tarihi 05 Mart 2018’dir. Yarışma sonuçları 27 Nisan 2018 tarihinde açıklanacaktır. Kazanan öykülerin sahipleri www.sariyer.bel.tr sitesinde yayınlanacaktır. Ödül töreni tarihi daha sonra ilan edilecektir. Yarışmaya öykü gönderen yarışmacılar bu şartnameyi kabul etmiş sayılır. ÖDÜLLER: Yarışmada dereceye girecek öykü sahiplerine şu ödüller verilecektir: 1.KATEGORİ BİRİNCİYE: 1500 TL İKİNCİYE: 1000 TL ÜÇÜNCÜYE: 750 TL MANSİYON: 500 TL 2.KATEGORİ BİRİNCİYE: 2000 TL İKİNCİYE: 1000 TL ÜÇÜNCÜYE: 750 TL MANSİYON: 500 TL 3.KATEGORİ BİRİNCİYE: 5000 TL İKİNCİYE: 3000 TL ÜÇÜNCÜYE: 2000 TL MANSİYON: 1000 TL 4. KATEGORİ Fakir BAYKURT Öykü Kitabı Ödülü: 5000 TL YARIŞMA TAKVİMİ SON BAŞVURU: 05 Mart 2018 SONUÇLARIN İLANI: 27 Nisan 2018 İLETİŞİM: Çağrı Merkezi: 444 1 722/ Özcan AYDIN Dahili:3313 E- Posta: kulturvesosyalisler@sariyer.bel.tr Web: www.sariyer.bel.tr Usta sanatçıya gırtlak kanseri teşhisi konuldu
İstanbul DT Genel Müdürü Celal Kadri Kınoğlu istifa etti
İstanbul Devlet Tiyatrosu (DT) Müdürü Celal Kadri Kınoğlu, ‘Avrupa’ adlı oyunun şubat ayı programından kaldırılması nedeniyle istifa etti. Cumhuriyet’ten Selda Güneysu’nun haberine göre, David Greig’in yazdığı, Mehmet Birkiye’nin yönettiği ve İstanbul DT tarafından sahnelenen, “toplumsal ve ekonomik açıdan çürümeye yüz tutmuş bir sınır kasabasına tren seferlerinin iptal edildiği gün gelen iki kaçak mültecinin, ülkelerindeki savaştan kaçarken, ekonomik sorunların yerli halk üzerinde yarattığı gerilimin kurbanlarına dönüşmesini” anlatan ‘Avrupa’ oyunu geçtiğimiz Ekim ayında prömiyerini yapmıştı. Oyuna ayrıca +13 yaş sınırı getirilmişti. Oyun, önce İstanbul DT’nin Şubat ayı programında da yer aldı. Ardından DT’den “13-17 Şubat tarihleri arasındaki programımızda oyun değişikliği yapılmak zorunda kalınmış olup, söz konusu tarihlerde Cevahir Salon 2’de temsil edilmesi planlanan ‘Avrupa’ adlı oyunumuz yerine aynı tarihler ve sahnede ‘İkinci Dereceden İşsizlik Yanığı’ adlı oyunumuz sahnelenecektir. Satışa çıkmış olan 13 Şubat tarihindeki ‘Avrupa’ oyunumuza internet üzerinden bilet alan izleyicilerimiz ellerindeki biletler ile ‘İkinci Dereceden İşsizlik Yanığı’ oyunumuzu izleyebilirler veya iade talep eden izleyicilerimiz biletlerinin iadesi için biletsatis@ devtiyatro.gov.tr adresine rezervasyon numaralarını e-posta ile göndererek iade işlemlerini gerçekleştirebilirler” denildi. BİMER’e şikayet geldi, oyun kaldırıldı Daha önce programda yer aldığı duyurulan oyunun bir isim tarafından BİMER’e şikayet edildiği, bu nedenle yeni atanan Genel Müdür Mustafa Kurt’un oyunu Şubat ayı programından çıkardığı öğrenildi. İstanbul DT Müdürü Celal Kadri Kınoğlu ise ‘oyunun programdan çıkarılmasına’ itiraz etti. İtirazı kabul görmeyen Kınoğlu, görevinden istifa etti. Kınoğlu’nun yerine de Ali Atilla Şendil atandı. Final kararı alan Fi dizisinde sürpriz gelişme: Fi Macerası başlıyor
Fi Çi hayranlarına puhutv'den sürpriz bir haber geldi. Fi Çi final yapmaya hazırlanırken Fi Macerası isimli bir belgesel başladı. Belgeselde dizsinin yayınında ve yapımda emeği geçen herkes Fi dizini anlatacak. Fi Macerası birinci bölümde Serenay Sarıkaya duygularını dile getirdi. İşte o açıklama... puhutv ekranlarının izlenme rekorları kıran dizisi Fi Çi'nin, final tarihi için sayılı günler kalması sebebiyle hayranlarının büyük bir üzüntü içerisinde olmasının ardından bu kez de yeni bir açıklamaya imza atarak izleyicisini sevindirecek gelişmelere yer verdi. Puhu TV, resmi sosyal medya hesabı aracılığıyla izlenme rekorları kıran yepyeni bir Fi macerası başlayacağının açıklamasında bulundu. puhutv'nin dizinin tutkunlarına özel gerçekleştirdiği açıklamalar doğrultusunda, her bölümünün soluk soluğa izlendiği Fi dizisinin belgeselinin izleyicilerle buluşacağının müjdesi verildi. Bu belgeselde, Fi dizisinin tüm oyuncular ve yapım ekipleriyle yapılan röportajlar ve kamera arkası görüntüler yer alacak. Fi yeni sezon Çi dizisinin finaline doğru başlayacak yepyeni Fi macerası ilk olarak Serenay Sarıkaya ile başladı. Fi macerasının belgeselinde dizide yer alan tüm oyuncu kadrosu ve yapım ekipleri izleyicisini ekrana kilitleyen Fi dizisini anlatacak. İşte, o açıklama:  Kadıköy'de edebiyat, sinema ve felsefe söyleşileri devam ediyor
Kadıköy'deki Tarih Edebiyat ve Sanat Kütüphanesi’nde (TESAK), bu aydan itibaren, "Sinema ve Felsefe" başlıklı bir söyleşi dizisi başlıyor... "TESAK Çarşamba Akşamüstü Söyleşileri" adı altında Üniversitesi iş birliğiyle İoanna Kuçuradi tarafından hazırlanan "Sinema ve Felsefe" söyleşileri, 7 Şubat-18 Nisan tarihleri arasında her çarşamba günü 18:30'da... Sinemanın felsefeyle ilişkisinin inceleneceği üç aylık söyleşi programına çeşitli üniversitelerin Felsefe ve Sinema-Televizyon bölümlerinden akademisyenler konuşmacı olarak dahil olacak. Tüm söyleşilerin ücretsiz olduğu etkinlikler için giriş kartları bir hafta önce TESAK Danışma'dan alınabilir. Sinema ve Felsefe Söyleşilerinin şubat ayı ayrıntılı programı şöyle: 07 Şubat 2018 Çarşamba 18:30 SİNEMA VE FELSEFE Prof. Dr. İoanna Kuçuradi Maltepe Üniversitesi İnsan Hakları Merkezi Müdürü 14 Şubat 2018 Çarşamba 18:30 TARKOVSKİ SİNEMASINDA ETİK Yrd. Doç. Dr. Elif Nuyan Uludağ Üniversitesi Fen-Edebiyat Fakültesi Felsefe Bölümü 21 Şubat 2018 Çarşamba 18:30 SANAT FELSEFESI VE SINEMA SANATI Prof. Dr. Abdullah Kaygı Hacettepe Üniversitesi Edebiyat Fakültesi Felsefe Bölümü 28 Şubat 2018 Çarşamba 18:30SİNEMADA FELSEFE SORUNLARI: ÖMER KAVUR’UN “ANAYURT OTELI”NE FELSEFEYLE BAKMAK Prof. Dr. Işık Eren Uludağ Üniversitesi Fen-Edebiyat Fakültesi Felsefe Bölümü Edebiyat söyleşileri de sürüyor TESAK’ta geçtiğimiz yılın kasıl ayında başlayan "Perşembe Edebiyat" söyleşileri de devam ediyor. Söyleşilerde her hafta bir edebiyat eseri metin çözümlemesi, açıklama ve yorumlamalarla ele alınıyor. Edebiyat söyleşilerinin şubat ayı ayrıntılı programı ise şöyle: Selahattin Özpalabıyıklar Editör, çevirmen. Paul Muldoon: Çağının ve Sonrasının Şairi Jale Parla Akademisyen, edebiyat araştırmacısı, yazar. “Saatleri Ayarlama Enstitüsü” Odağında Ahmet Hamdi Tanpınar Özdemir İnce Şair, yazar, gazeteci. Şiirde Devrim: A. Bertrand - Lautréamont –Rimbaud Enis Batur Yazar, şair, yayıncı. “Yeni Şiirler” Odağında Oktay Rifat DT Genel Müdürlüğü görevinden alınan Nejat Birecik'in yeni görevi belli oldu
İşte edebiyat dünyasına adım atan yıldız oyuncular
Harry Potter olarak tanıdığımız Daniel Radcliff'in başka bir isimle şiirler yazdığını ya da daktilo hayranı olarak bilinen Tom Hanks'in yazarlık becerilerini beğeniye sunduğunu biliyor muydunuz?  Tom Hanks'in ilk kitabı Hollywood'un yetenekli karakter oyuncularından Tom Hanks 2017'de piyasaya çıkan ilk yazarlık denemesi ile edebiyat dünyasına da adım attı. Oscar ödüllü usta aktörün "Uncommon Type: Some Stories" adlı kitabı 17 kısa öyküden oluşuyor. Ancak Hanks, edebiyat dünyasına adım atan tek aktör değil.  Gene Wilder "Charlie ve Çikolata Fabrikası"nın eksantrik karakteri Willy Wonka ile tanınan ünlü aktör Gene Wilder, hayatının son yıllarını tamamen yazarlığa adadı. Aralarında "My French Whore" ve "The Woman Who Wouldn't" adlı iki roman olmak üzere toplam 6 edebi eser kaleme aldı.  Carrie Fischer: Bir prensesten daha fazlası Carrie Fischer, Star Wars serisinin Prenses Leia karakteri olarak akıllara kazındı. Genç yaşta Hollywood dünyasına adım atan aktrist, yaşadıklarını daha sonra "Prenses Leia'nın Günlüğü" (The Princess Diarist) adlı kitabında derledi. 2016 yılında yaşamını yitiren Fisher, kitabında alaylı bir biçimde ruhsal bipolar bozukluk, bağımlılık ve ebeveyn olmanın getirdiği zorluklara değiniyor.  Franka Potente: Yaz Lola yaz Ünlü Alman yönetmen Tom Tykwer'in "Run Lola Run" filimindeki başrolü ile uluslararası üne kavuşan Franka Potente'nin kitapları, oyunculuğu kadar çok bilinmiyor. Alman oyuncu, meslektaşı Max Urlacher ile olan mektuplarını kitaplaştırdıktan sonra bir fitness kitabı, kısa öykülerden oluşan bir kitap ve bir de roman yazdı.  James Franco'nun ergen sorunları "Örümcek Adam" ve "Milk" filmlerinden tanıdığımız ünlü oyuncu James Franco ilk çıkışını Freaks and Geeks adlı televizyon dizisi ile yapmış ve büyük bir hayran kitlesine ulaşmıştı. Dışlanmak ve yanlış anda yanlış yerde olmak gibi konular, Franco'yu çok meşgul etmiş olmalı ki 2010 yılında Palo Alto adlı kısa öykülerden oluşan bir kitab yazdı.  Büyücü şair: Daniel Radcliff Tüm dünyanın Harry Potter olarak tanıdığı Daniel Radcliff'in uzun süredir yazarlık yaptığı sır gibi saklanıyordu. Fakat 2009 yılında aktörün daha 17 yaşındayken Jacob Gershon imzası ile şiirler yazdığı açıklanmıştı. Radcliff daha sonra The Guardian'a verdiği röporjda "Oyuncu olarak yaratıcı bir hareket alanınınz yok, hep başkalarının sözcüklerini kullanıyorusunuz" demişti.  Ethan Hawke'ın aşk hikayeleri Aktör ve yönetmen Ethan Hawke, 2013 yılında New York Times'a verdiği röportajda "İnandırıcı bir aşk hikayesi, dokunaklı bir sahne ve gerçekçi diyaloglar yazmanın hiçbir tüyosu yok. Bunlara ulaşmak için gerçeği anlatmak lazım. Sadece gerçek bir hikaye yürek yakar" demişti. İki aşk hikayesinin ardından Hawke, Türkiye'de "Şövalyeliğin Kuralları" adıyla basılan kitabını yazdı.  Pamela Anderson Türkiye'de "Sahil Güvenlik" adı ile gösterilen "Baywatch" dizinin bitmesinin ardınan Pamela Anderson kariyerine kitap yazarak devam etti. Anderson, 2004 yılında "Star" ve 2005 yılında da "Star Struck" adlı iki roman kaleme aldı. Her ikisi de beklendiği gibi bir film yıldızının hikayesini anlatıyor. 15'inci Uluslararası Altın Boğa Kısa Film Yarışması için başvurular başladı
Altın Boğa Film Festivali çerçevesinde düzenlenecek olan “15. Uluslararası Altın Boğa Kısa Film Yarışması“na başvurular başladı. Lise öğrencilerinin çektikleri kısa filmleriyle katılabilecekleri yarışmada, alanında uzman jürilerin değerlendirmesi sonucu en beğenilen kısa film yönetmeni Altın Boğa Özel Ödülü'nün yanında Monster Tulpar T5 V10.1 15.6 oyun bilgisayarına ve 3000 TL para ödülüne de sahip olacak. Yarışmaya, düzenlendiği yıllar boyunca Türkiye’nin ve dünyanın farklı noktalarından, farklı kültürlerden 5 bini aşkın kısa film katıldı. Önceki yıllarda jüri koltuğunda Nuri Bilge Ceylan, Atilla Dorsay, Ahmet Mümtaz Taylan, Hasibe Eren, Zeki Demirkubuz ve Mert Fırat gibi alanında yetkin yönetmen, oyuncu ve sinema yazarları oturdu. Her yıl sonunda organize edilen ödül törenleriyle genç sinemacıların ustalarla bir araya gelerek emeklerinin karşılığı olan birbirinden cazip ödülleri almaları sağlandı. Türkiye’nin dört bir yanından lise öğrencilerini sinema alanına olan ilgilerini artırma ve bu alanda yaptıkları çalışmaların ödüllendirilmesi amacıyla düzenlenen yarışma, geçtiğimiz senelerde uluslararası platforma taşındı ve bu sayede farklı kültürler sinema çatısı altında bir araya gelmiş oldu. Son başvuru tarihi 1 Mayıs 2018 olarak belirlenen 15. Uluslararası Altın Boğa Kısa Film Yarışması hakkında detaylı bilgiye, katılım koşullarına ve ön başvuru formuna www.ielsinema.com adresinden ulaşılabilir. Müjde Ar, sinemaseverlerin sorularını yanıtlayacak
Gülse Birsel'in filmi Aile Arasında'yı kaç kişi izledi?
Girişte para yerine kitap verilen ‘Kış Sanat Festivali’ başlıyor
Efsane grup Moğollar’dan 50’nci yıla özel konser
BURAK ABATAY Moğollar, 50. yaşını bugün Zorlu Performans Sanatları Merkezi’nde Nejat Yavaşoğulları, Fuat Güner, Harun Tekin gibi birçok sanatçının da eşlik edeceği özel bir konserle kutluyor. 1967’de başladıkları müzik yolculukları hâlâ devam eden, Anadolu Pop müziğinin en önemli temsilcilerinden Moğollar’ın ilk solisti Aziz Azmet, eski davulcu Ayzer Danga, Nejat Yavaşoğulları, Fuat Güner, Hayko Cepkin, İzzet Öz, Nebil Özgentürk, Yekta Kopan ve daha birçok isim grupla birlikte sahnede olacak. 1970’lerin sonlarına doğru müzik kariyerlerine ara veren Moğollar, 1993’te Leman dergisinden Kaan Ertem’in öncülük ettiği bir imza kampanyası sonucu yeniden bir araya geldi. Gruba klavyede Serhat Ersöz ve vokalist olarak da Emrah Karaca eklendi. 2010’da grubun davulcusu Engin Yörükoğlu’nun kansere yenik düşmesinin ardından ise gruba Kemal Küçükbakkal dahil oldu. Dünyayı değiştiremedik ama o coşkuyu yarattık Grubun basçısı Taner Öngür, 50 yılı geride bırakan grup için BirGün Pazar’a verdikleri söyleşide, Moğollar kimliğini “ 93’ten bu yana da hiç aralıksız belli bir çizgide işimizi yapıyoruz, ki o çizgi de çok önemli, toplumsal sorumluluk taşıyan bir çizgi. Müzikle dünyayı değiştiremezsin belki ama bir coşku yaratabilirsiniz, o coşkuyu yarattık bir yandan” sözleriyle açıklamıştı. Yürümeye ne dersiniz?
Karşıyız biz, karşının taksisiyiz. Kendimizi karşıtlıklar üzerinden tanımlıyoruz. Karşı olduğumuz kavramların önüne “anti” ekini getirerek adlandırıyoruz kendimizi. “Kimsiniz?” diye sorduklarında, “anti”lerimizi sıralıyoruz: “Şuna karşıyım, buna karşıyım.” “Peki, kimsiniz?” diye ısrar etseler, kendimizi tanımlamakta zorlanıyoruz. İnsan kendini tanımlamakta zorlanır gerçekten. Çünkü insan tanımlara sığmayacak kadar çoktur. Çoklukla baş edemediği için ikili karşıtlıklar üretip kutuplardan birinde yer almayı ya da kendini ötekinin karşıtı olarak tanımlamayı yeğliyor. Böylesi çok kolay. Önce olumsuzu tanımla ya da kendinde eleştirdiğin tüm özellikleri ötekine yükle, sonra da olumsuz olana yüklediğin niteliklerin karşıtı olarak kendini konumla. İktidar da bir karşıtlık olarak kuruluyor; yasaklar koyan, bizi kısıtlayan bir karşıtlık. Oysa ilişkilerimizi gözden geçirirsek iktidarın biz olduğunu, ilişkilerimizde iktidarı durmadan ürettiğimizi fark edeceğiz. Bedenlerimiz tek merkezli olarak inşa edilmiştir çünkü. Yerleşik hayata geçtiğimizde göçebe bedenlerimizi de yerleştirmek zorunda kaldık ve tıpkı yerleşiklerin eş merkezli çemberler şeklinde mekânda örgütlenmesi gibi bedenlerimizi de tek merkezli bir mekân haline getirdik. Merkezdeki çember, iktidarın yeridir; iktidar tarafından doldurulmuştur. Bu yüzden “iktidar her yerdedir”, Foucault haklı. İktidarı dışarıda aramayın, nereye giderseniz gidin, iktidarı da yanınızda taşıyorsunuz. 11. yüzyıldan kalma labirent şeklinde tasarlanmış Latince bir metin; “EST” sözcüğü hemen gözümüze çarpıyor. En merkezdeki çemberde yer alıyor çünkü, en korunaklı yerde, iktidarın yerinde. “Est”, değişimin, dönüşümün, çokluğun dışarıda bırakıldığı çemberin içindeki varlığı tanımlıyor. Ve bu varlık göksel ve kutsal olan, değişmez bir varlıkla ilişkilendirilmiştir. Metinde “Meryem Göğe Yükseldi” yazıyor ve biz de Meryem ile birlikte göğe yükseliyoruz. Gökler kutsalın, mutlak düzenin, değişmezin yeridir, yani kozmosun. Yeryüzü ise akışkan varoluşların. Gökyüzünde değişmez formlar vardır, yeryüzünde ise değişim, dönüşüm. “Est” sözcüğü varlığı doğrudan göksel haritaya bağlıyor. Ve yeryüzünün akışkan bedenleri, göksel formlarla sabitleniyor. Bize form dayatan İktidar, göklerdedir. Gökyüzünde sabit yıldızlar, takımyıldızlar, hep aynı yörüngede dönen gezegenler gördüğümüzden beri yeryüzünü aşağıladık. Yeryüzünü göksel bir haritaya göre biçimlendirmeye çalışıyor ve istikbali göklerde arıyoruz. Ama yürürken gökyüzüne baktığımız için hep tökezliyor ve bataklığa düşüyoruz. Kılavuzu iktidar olanın burnu bataklıktan çıkmıyor. Modern zamanlarda yine “ya/ya da”cı tuzağa düşürüldük. “Ya iktidar ele geçirilir ve iktidar olunur ya da iktidar bütünüyle yadsınarak politika alanı iktidarın mutlak reddi biçiminde tanımlanır… Ya Reich ya Cumhuriyet ya da anarşi”diye yazıyor Antonio Negri (Porselen Yapımı, Monokl). Politika alanını çoktanrıcılıktan tek tanrıcılığa geçiş olarak deneyimlediğimizi söylüyor. Seçimin sonucuyla birlikte, öncesinde deneyimlenen çoktanrıcılığı terk edip tektanrıcı bir düzene geçiyoruz. Çoktanrıcı ya da tektanrıcı, her ikisi de aşkın bir hakikate dayanıyor. Aşkın bir iktidara devrediyoruz, kudretimizi ve yaşamlarımızı. Çünkü iktidar içimize yerleştirmiştir. Yeryüzüne bakmak yerine gökyüzünde aşkınlıklar arıyoruz. Yeryüzüne karşı olmak, kurucu olmamızı engelliyor. Tepkisel davrandıkça, yeryüzünde etkin olarak var olamıyoruz. Kendi mekânlarımız ve zamanlarımızda yaşamak yerine tek bir mekân ve zamana sıkıştırıldık. Bizi hareket ettiren iktidardır, iktidara göre davranıyoruz. Bu yakanın ya da karşı yakanın, fark etmez, taksiye biniyoruz. Biyolojide “taksis”, bir dış uyarana tepki veren organizmanın tepkisel davranışını tanımlıyor. Örneğin organizma ya ışığa yönelir ya da ışıktan kaçar. Bizi uyaran iktidardır. Yasalara ya boyun eğiyor ya da ihlal ediyoruz. Oysa yasa koymak ve yasayı ihlal etmek aynı madalyonun iki yüzüdür. Düzen, kendi ihlalini üreterek işliyor. Bir tarafta yasa koyucu Kant, öte yanda yasayı ihlal eden Marquis de Sade. Göksel yasayı ihlal et ve hazzı yaşa. Yeryüzünün akışlarını kesintiye uğratan hazlardır. Bir taksiden in, diğerine bin. Argoda da “dolmuşa binmek” tabiri var; aldanmak anlamına geliyor. Yürümeye ne dersiniz? Yerin yüzünde, yerin kuvvetleriyle birlikte yürümeye? Kaybedenler Kulübü: Yolda'nın fragmanı yayınlandı
2011 yapımı Kaybedenler Kulübü’nün devam filmi Kaybedenler Kulübü: Yolda’dan yeni fragman yayınlandı. Geçtiğimiz ay içerisinde yeni tanıtım fragmanı yayınlanan filmden bu kez ilk uzun soluklu fragman yayınlandı.  Kaybedenler Kulübü: Yolda 16 Mart’ta sinemalarda olacak Tolga Örnek’in yönetmenliğindeki 2011 yapımı ilk filmin senaryosunu yazan Mehmet Ada Öztekin‘in bu kez hem senarist hem de yönetmen olarak karşımıza çıkacağı Kaybedenler Kulübü: Yolda‘nın başrolünü tıpkı ilk filmde olduğu gibi Nejat İşler ve Yiğit Özşener ikilisi paylaşıyor. Filmde ikiliye Hande Doğandemir, Merve Çağıran, Rıza Kocaoğlu ve Sarp Akkaya da eşlik ediyor. Fragmandan gördüğümüz kadarıyla Tuna Kiremitçi ve Murat Menteş gibi isimler küçük rollerle de olsa filmin oyuncu kadrosunda yer alıyor. Filmin konusu ise şöyle: Kaan ve Mete Olimpos’ta, kalabalık bir Kadıköy grubuyla yaptıkları eğlenceli tatilin sonunda, motorlarıyla İstanbul’a doğru yola çıkarlar. Ancak yolculuğun iki beklenmedik misafiri daha olacaktır. İstanbul’a doğru ilerlerken, hayat onlara ve bize yolun, yolculuğun ve ilişkilerin hiçbir zaman planlandığı gibi ilerlemediğini, bir kez daha ve oldukça sert bir biçimde gösterecektir… Kaybedenler Kulübü: Yolda, 16 Mart‘ta vizyonda olacak. Ahmet Kural, film çekimlerinde büyük tehlike atlattı
Hülya Avşar'ın yeni filminin vizyon tarihi belli oldu
Hürriyet Gazetesi yazarı Cengiz Semercioğlu, Hülya Avşar'ın yeni filmi Selfie'nin vizyon tarihini köşesinde açıkladı. Semercioğlu, "Hülya Avşar oyuncular gelirse gala yapacak" başlığıyla yayımladığı yazıda filmin 27 Nisan'da yayımlanacağını duyurdu. Yazının ilgili kısmı şöyle: "Hülya Avşar’ın “Selfie” filminin fragmanının ham görüntülerini izlemiştim, şimdi filmin tarihi belli oldu. 27 Nisan’da vizyona girecek film. Mars Cinema Group gibi büyük bir dağıtımcıyla çalışacağı için pek çok salonda gösterilecek... Hülya Avşar’ın hayatını anlatan bu filmde, yaşadığı aşkları, ilişkileri, evlilikleri, Zehra’yı emzirirkenki görüntüleri yani Hülya’yla ilgili aklınıza ne gelirse olacak... Oyunculardan bir problem çıkmazsa da gala yapmayı düşünüyor... “Oyuncular” dediği Hülya’nın özel ya da iş hayatına giren ve halen de olan isimler. Öğrendiğime göre yazan, çeken, yöneten, montaj ve kurgusunu yapan Hülya Avşar, filmin pr’ını da kendi yapacakmış. Her şeyiyle tam bir selfie olacak yani bu film... Önümüzdeki günlerden itibaren sosyal medyadan filmle ilgili kareler paylaşmaya başlayacakmış..." Yazının devamını okumak için TIKLAYIN Burak Kut, Ege ve Ferda Anıl Yarkın 90'lar Festivali'nde buluşuyor!
Kartal Belediyesi'nden Yalçın Menteş’e saygı gecesi
Kartal Belediyesi, sağlık sorunları nedeniyle uzun süredir sahnelerden uzak kalan tiyatro sanatçısı ve oyuncu Yalçın Menteş’i özel bir gecede seyircisiyle buluşturdu. Kangren hastalığı nedeniyle sağ bacağı kesilen ve tedavi gören Menteş’e destek vermek amacıyla birçok ünlü isim de geceye katıldı. Kartal Hasan Ali Yücel Kültür Merkezi’nde düzenlenen “Yalçın Menteş’e Saygı” gecesi, Menteş’in tiyatro geçmişinin gösterildiği slayt gösterisi ile başladı. Kartal Belediyesi Kültür ve Sosyal İşler Müdürlüğü ile Kartal Lisesi ve Türk Kızılayı Kartal Anadolu Lisesi Mezunları Derneği’nin organize ettiği etkinliğe ünlü isimler Rasim Öztekin, Şoray Uzun, Müfit Can Saçıntı sohbetleriyle, Soner Olgun ve Onur Akın da sevilen şarkılarıyla katkıda bulundu. Gecede Menteş ile anılarını anlatan oyuncu Rasim Öztekin izleyenlere eğlenceli anlar yaşattı. “SAĞLIĞIM ÇOK İYİ, TERAPİLERİM DEVAM EDİYOR” Etkinlikte duygu dolu anlar yaşayan Menteş,” Kartal Belediyesi’nin düzenlemiş olduğu böyle bir gecede gurur duydum. Benim için önemliydi. Geceye katılanlara teşekkür ediyorum. Her şeyden önemlisi sanatçı arkadaşlarıma destek oldukları için teşekkür ediyorum. Sağlığım çok iyi. Terapilerim devam ediyor. Kısa bir süre ara verdim ama halk ağzıyla tam gaz devam ediyorum” dedi. DHA 6 kadın ressam 'Bugün'ün sergisinde bir araya geldi
İstanbul Kültür Üniversitesi Sanat Galerisi (İKÜSAG), 2017-2018 sanat sezonunun 4'üncü sergisinde genç orta kuşak sanatçıları ağırladı. Üniversitenin Ataköy yerleşkesinde kapılarını açan 'Bugün' adlı karma sergi, 7 Mart tarihine kadar gezilebilecek. Beyza Boynudelik, Meltem Sırtıkara, Merve Şendil, Cemile Kaçmaz, Zeynep Beler ve Elif Öner’in eserlerinin yer aldığı serginin açılışını İKÜ Rektörü Prof. Dr. Erhan Güzel, Sanat ve Tasarım Fakültesi Vekil Dekanı Prof. Dr. Mehmet Üstünipek ile İKÜ Güzel Sanatlar Uygulama ve Araştırma Merkezi Müdürü Prof. Dr. Kıvılcım Yıldız Şenürkmez gerçekleştirdi. Tuval üzerine akrilik boya ve karışık tekniğin kullanıldığı eserlerin yer aldığı karma sergide, genç orta kuşağın kişisel ve toplumsal deneyimleri, yine genç orta kuşak bir grup sanatçının gözünden aktarıldı. BUGÜNÜN GÖRSEL DİLİ VE SORUNLARI İÇSELLEŞTİRİLDİ İstanbul Kültür Üniversitesi Sanat Galerisi’nde farklı kuşaklardan sanatçıları bir araya getirmekten duydukları mutluluğu dile getiren Sanat ve Tasarım Fakültesi Vekil Dekanı Prof. Dr. Mehmet Üstünipek,“ 'Bugün' adlı sergimiz, genç kuşak sanatçıların eserlerinden oluşan karma bir sergi. Genç sanatçıları aramızda görmek bizi çok mutlu ediyor. Üniversite galerisi olarak genç bir kitleyi barındırıyoruz ve kuşaklar birbirini daha iyi anlıyor. Kendi kuşaklarının sanatçılarıyla daha rahat uzlaşabiliyorlar.Serginin adı da olan ‘Bugün’, bugünün görsel dilini, imgelerini, sorunlarını daha fazla içselleştiren sanatçıları tek sergide bir araya getirdi" dedi. SERGİDE 6 FARKLI ÜSLUP YER ALDI Sergide eserleri yer alan her sanatçının farklı bakış açısına sahip olduğunu belirten Prof. Dr. Üstünipek, "Her sanatçının farklı üslubu, farklı bir anlatım biçimi var. Ama bir araya geldiklerinde bugünün hem sosyal, kültürel, ekonomik sorunlarını hem de görsel dünyalarının onlar üzerindeki etkisini yansıttığı bir dil ortaya çıkmış oluyor. Bu da sergiye ayrı bir zenginlik katıyor" diye konuştu. DHA Netflix'ten yeni film geliyor
Moon ve Warcraft filmlerinin yönetmeni Duncan Jones, 16 yıldır çekmeye çalıştığı Mute filmi için neden Netflix ile anlaştığını anlattı. Son zamanlarda birçok yönetmenin sinema dışında televizyon projelerine de fazlasıyla ağırlık verdiği haberleri geliyor. Özellikle Netflix, Amazon ve Apple gibi sinema stüdyolarından farklı kulvarda yer alan platformlar, büyük bütçeli dizi ve film projelerine imza atıyor. Filmloverss'ın haberine göre, bu olay elbette ki beraberinde eleştirileri de getirdi. Platformların imzasını attığı projeleri sinemada değil de kendi bünyelerinde göstermesi tartışılan en büyük konulardan birisi. Bu tarz platformlar kötü sonuçlar doğurabilse de diğer yandan sinema sektörünün eksik ve kötü yanlarını da doldurduğunu söyleyebiliriz. Bunun en yeni örneklerinden birisi ise Moon ve Warcraft filmlerinin yönetmeni Duncan Jones. Jones, 16 yıldır çekmeye çalıştığı Mute filmi için Netflix ile anlaşmış ve uzun süredir hayalini kurduğu proje nihayet gerçekleşmeye başlamıştı. Duncan Jones, verdiği demeçte bu kararının sebeplerini anlattı. Duncan Jones, Mute filmi için neden Netflix ile çalıştığını anlattı Yakın bir gelecekte, konuşma yetisini kaybetmiş bir barmenin hiçbir iz bırakmadan kaybolan sevgilisini bulma arayışlarını anlatan Mute, Duncan Jones’un 16 yıldır gerçekleştirmeye çalıştığı bir proje. Daha önce “Kararlıyım, ne olursa olsun o filmi bir noktaya getireceğim.” diyen Duncan Jones, verdiği röportajda film stüdyoları için şunları söyledi: “Böyle büyük bir projeyi stüdyolara götüremezsiniz. Bu, film stüdyolarının normalde yaptığı bir tür değil. 20 ile 40 milyon dolar arasındaki filmleri yapmak için destek veren bağımsız stüdyolar vardı bir zamanlar. Şimdi hepsi kayboldu. Gitti. Öldü.”  Netflix, Amazon ve Apple gibi alternatif platformlar hakkında “Yönetmenlere stüdyoların kriterlerine uymayan şeyler yapmalarına izin veriliyor.” diyen ünlü yönetmen, 16 yıldır üzerine çalıştığı Mute filmi için başka bir yol olmadığını belirtti. Bu tarz platformların projeleri beyazperdede yayınlamamasından dolayı üzülen Jones “Bu işin bir parçası olarak hiçbir zaman büyük bir açılışı olmayacak ve büyük ekranda gösterilmeyecek. Fakat Netflix olmasaydı bu projeyi gerçekleştiremezdim. Benim için meselenin özü de bu aslında.” dedi. Netflix’in ‘sinemada göstermeme’ kriteri değişir mi bilemeyiz fakat şirketin Martin Scorsese’nin The Irisman filminin yapımcılığını üstlenmesi örneğinde olduğu gibi birçok yönetmenin büyük projelerinin gerçekleşmesine ön ayak olduğu kesin. Mute, 23 Şubat’ta Netflix’te olacak.  Deadpool 2'nin fragmanı yayınlandı
Cem Karaca, ölümünün 14. yılında anılıyor
İçimde misin?
Mehmet Özçataloğlu Görünmez olmayı düşlediniz mi hiç? Sanırım zaman zaman düşlemişsinizdir. Belki sıkıntılı bir anda ortadan kaybolmak için, belki de kafanın hınzırlığa çalıştığı zamanlarda. Olabilseydi böyle bir olanak da güzel olurmuş aslında. Sadece sıkıntılı ya da hınzırca zamanlarda değil de yeryüzündeki kötülüklere karşı da kullanabilirdik. Çocukları birçok kötülüklerden uzak tutabilirdik belki de… Görünmez olmayı beceremiyoruz tamam da keşke başka bedenlere girebilse miydik diye düşünmüyor da değilim hani. Bu da değişik bir deneyim olurdu hepimiz için. Tabi içine girebileceğimiz kişileri kendimiz seçebilmemiz koşuluyla. Barış Çağrı Genç’in Yitik Ülke Yayınları arasından yayımlanan ‘İçindeyim’ adlı kitabını okurken düşündüm bunları. İlginç bir hastane diyaloğuyla başlıyor kitap. Hemşirenin Refik Bey diye seslendiği hasta, benim adım Selim diye yanıt veriyor. Hemşire bir dosya karışıklığı olduğunu ve hastanın kendine gelerek adını söylemesinin bir şans olduğunu düşünse de işler pek öyle değil. Yazar, hemen hepimizin aklından geçenleri ilginç bir kurguyla sunuyor önümüze. İlerleyen sayfalarda kim kimdi, bu o değilse o kimdi gibi sorularla kafalar biraz karışsa da keyifli bir roman “İçindeyim.” Beş bölümden oluşuyor ve kısa parçalar halinde ilerliyor. Bu da okumayı kolaylaştırıyor. Okumak için çok zaman ayırmak istemeyenler ve çok zaman ayıramayanları yormuyor. Arka kapakta da can alıcı bir çağrı var kitaba: “Şu an bu kitabı tutan ellerinizin size ait olmadığını fark etseniz, ne yaparsınız? Tırnaklarınız; parmaklarınız ve avuç içiniz… Kendinizi bir anda, hiç tanımadığınız birinin bedeninde bulsanız… Üstelik bu kitabı bırakıp başka bir kitabı aldığınızda yeni bir bedenin içine girseniz…” Beden değişikliği bir berber salonunda gerçekleşiyor her defasında. Kahramanımız ne zaman tıraş olmak için o koltuğa otursa başka biri olarak kalkıyor koltuktan. Bir açıdan değişim zamanını kendisi belirliyor. Fakat o koltuktan kimin içinde kalkacağı ise meçhul. Artık bahtına kim düşerse. Bazen tutunamamış bir genç erkek, bazen de bir trans birey olarak kalkıyor koltuktan. Tabi ardından yaşananlar cabası. Barış Çağrı Genç, öykü olarak başka kitaplar yazsa da bu kitap bir ilk roman. Ve ben ilk kitapları (bunu da tür açısından bir ilk kitap olarak değerlendiriyorum) okurken kendimi hep yazarla özdeşleştirmeye çalışırım. O ilk heyecanına ortak olmak farklı bir haz verir bana. Hele başarılı bir örnekse keyfim artar. Yazarın düşünce yapısını anlamaya çalışırım. Ki yazar burada belki de hislere tercüman olurcasına bir kurgu oluşturmuş. Öykülerini henüz okuyamadım ama Barış Çağrı Genç’ten yine böyle ilginç kurgularla örülmüş yeni romanlar bekliyorum. Yazıyı kitaptan tadımlık birkaç tümceyle noktalayayım. “Bugünü de sayarsak dört gündür aynı bedenin içindeyim. Ve bu dört gün boyunca, sürekli kendimi izledim. Komik bir cümle oldu. Şöyle demeliydim: Dört gün boyunca otuz küsur yıl içinde olduğum eski bedenimi izledim. Ama böyle konuşmak rahatsız ediyor beni. Ona, yani eski bene, az kullandığım ikinci adımla hitap edeceğim: Dört gündür Mert’i izliyorum. Onu ilk gördüğüm an, sinirden zangır zangır titrediğimi itiraf edeyim. Kendime hâkim olamasam, yakasına yapışıp öldürene kadar dövecektim. Birkaç kez yanına sokuldum, konuşmak isterken midem kasıldı. Oysa beni fark etmedi bile…” Barış Çağrı Genç sizi de başka bedenlere davet ediyor. Denemek ister misiniz? Bulut olmak vardı dünyada; güneşi gezmek
Beril Erbil Gökyüzüne ayaklarından asılı, oturma yeri bembeyaz bir bulut olan kırmızı sandalyeye misafir olmuş; durduğu yerden kafasını kaldırıp gözlerini buluta dikmiş bir salyangoz kitabın kapağında beni bekliyor. Bir tuhaflık var gökyüzünde. İki ton mavi birbirinden net bir çizgiyle ayrılmış; ufuk çizgisi desen değil, renk geçişi desen değil… Arkasını çeviriyorum kitabın: “Ve birden bulut, bir kurşun külçesi rengini ve ağırlığını aldı düşüp kaldı ahırın ortasına boğuk bir sesle. Adamcağız ahırın ortasında bulutun ve oğlunun arasında kalakaldı. Açtı ahırın kapısını boğulmamak için, ayın ışığı aralık kapıdan sokuldu içeri. Çocuk ancak görmüş geçirmiş bir adamda görülebilecek bir vakarla çıktı ahırdan. İçeriden bir urgan aldı, yerde yatan bulutun ölüsünü hayvan pisliklerini temizlemek için yapılan kanaldan sürüyüp çıkardı evin önüne.” Belli ki bulutlar, sandalyeler ve salyangozlar kahramanlaşacak kitapta. Kapağa tersten baktığımda sandalye mavi zeminli mavi duvarlı bir odada duruyor sanki. Gökyüzünü ayıran çizginin tabanla duvarı ayıran çizgi olduğu anlaşılıyor şimdi. Bulut sandalyenin oturma yerinde hâlâ; belli ki gerçekle düş karışacak bu kitapta… Salyangozlar, Sandalyeler, Bulutlar; 2012 yılında Cemal Süreya Şiir Ödülü’nü alan Deniz Karanfil’in şiirsel bir dille kaleme aldığı bir ilk öykü kitabı... Kitap geçen ay Can Yayınları tarafından yayımlandı. Kitabın içindeki on dört öykü kısa olduğu kadar yoğun. Başlangıcını yazımın başına aldığım, Osip Mandelstam’ın şiirinden bir alıntıyla başlıyor kitap. “… çok uzak bir bahçede sallandım tahtadan bir salıncakla, hâlâ hatırlıyorum ılık bir sis içinden o yüksek, kara ağaçları.” Çocukluğun salıncağından… Böylece daha ilk sayfadan çocukluğun salıncağından bakmaya başlıyoruz dünyaya. Bu başlangıç çocuklarla, çocuklukta bir yolculuğa hazırlıyor okuru. Çocuk gibi düşünmek, hayal kurmak, düşleyebilmek öykülerdeki kahramanların en çok yapmak istediği şey belki de. Ancak her şey o kadar kolay değil, hayaller çocukluğa sıkışmış, yetişkinlerin dünyasına taşınamamış. Büyümüşlerin evreninde hayallere yer olmadığı için onlar ya saf çocuk geçmişlerine özlem duyuyorlar ya da özlem hissetmeyecek kadar onu unutmuşlar. Öyle ki hayata anlam yükleme çabasında sınıfta kalanlar var. “Öğrendim, hiç kaybetmezmiş anlamsızlık.”Yalnızlık derin… Öykülere derin bir yalnızlık duygusu hâkim. Kimi zaman bir köyün kimi zaman bir kasabanın kimi zaman da bir şehrin yalnız, köşede kalmış, kenara itilmiş insanları bu öykülerin kahramanları... Hayal güçlerini bastırdıkça sıradan, mutsuz, ailesine ve çevresine yabancı, öç alan, mutlu olmayı beceremeyen insanlara dönüşmüşler. Kimi zaman kaçmayı kimi zaman unutmayı kimi zaman yalnızlıklarını başka yüreklerle başka bedenlerde yatıştırmayı seçiyorlar. Şaşırmıyorlar, aldırmıyorlar, yaşamıyorlar, yaşayamıyorlar.Kalabalık yalnızlıklar, kalabalığın içindeki yalnızlık… Salyangozlar, sandalyeler ve bulutlar da yalnız bu kitapta. Yazarın yalnızlık tariflerinden biri ‘Gece Gece’ öyküsünde: “Dört direkle yükseltilmiş üzeri taze ağaç dalları, etrafı çullarla sarılmış bir barakanın ortasında çırılçıplak insanlar buldu. Neşeli, sarhoş ve şehvetliydiler. Birbirlerinin gövdesinde kıvrılışlarını, kaybolup dönüşlerini izledi. İçeri girdi bir köşeye geçip oturdu. Ne bir davet ne bir selam vardı, kalkıp çıkarmaya başladı üzerindekileri. Çırılçıplak olduğunda herkesi giyinmiş toparlanır buldu. Sonra teker teker çekip gittiler.”Ölümün gerçekliği… Ölüm öykülerde sık sık karşımıza çıkıyor. Cenazede, mezarda, ölmeden önce bırakılan bir mektupta ölüm ve yaşam ortaya konuluyor. Bu, insanın kendisiyle yüzleşme şansıyken görmezlikten gelinip bir kaçış da olabiliyor.Çocuklara bahşedilen düşler… Düşler çocuklara bahşedilir. “Bulut olmak vardı dünyada; güneşi gezmek.” Yetişkin olup düşlerde olmak pek de iyi karşılanmaz. Ancak çocuk için de yetişkin için de hayal gücü önemlidir; insanda nüvesini hissettirir. Bu nedenle ‘zamanın uçtuğu zamanlar’ı var kahramanların… Salyangozlar, Sandalyeler, Bulutlar çocuk düşlerin umudunu taşımaktan ziyade, özgürlüğümüze, hayallerimize, kendimiz olmaya, içimize dönüp çoğalmaya dair büyük bir özlem barındırıyor içinde. Hayalleri yok sayanların, arzularını bastıranların, kendi kapanlarını yaratmışların dünyasında, özümüzü kaybetmemek için gereken gücü bulmamızı fısıldıyor bir yandan da… Orhan Gencebay ve 4 yönetici MESAM’dan istifa etti
Orhan Gencebay, şubat ayının ilk günlerinde Türkiye Musiki Eser Sahipleri Meslek Birliği’nde (MESAM) iki yıldır üstlendiği yönetim kurulu başkanlığından istifa etti. İstifa dilekçesinin sosyal medyaya sızmasının ardından sonra dün yapılan basın toplantısında Orhan Gencebay’la birlikte, Fuat Güner, Suat Suna, Ahmet Selçuk İlkan ve Recep Ergül de MESAM yönetim kurulu üyeliğinden istifa ettiklerini açıkladılar. Ne olmuştu? Orhan Gencebay'ın sosyal medyaya sızan istifa dilekçesindeki,"MESAM, etnik köken ve inanç üzerinden örgütlenerek faaliyette bulunulacak veya ele geçirilecek bir kurum değildir. Üyelerin siyasi görüşü, inancı, kültürü ne olursa olsun; hepsi bizim için değerli, hepsi bizim başımızın tacıdır. ” sözleri Alevilik tartışmasına neden olmuştu. Orhan Gencebay’ın dilekçesine Arif Sağ Başkanlığı’ndaki MESAM Yönetim Kurulu Üyeleri’nin verdiği cevapta ise “Sayın Gencebay’ın da desteklediği muhalif ekip tarafından yapılan pek çok usulsüz ve hukuk dışı uygulama tarafımızdan açılan davalarla mahkemeler nezdinde tespit edilerek Arif Sağ başkanlığındaki yönetim kurulumuzun haklılığı hukuk önünde de tescillenmiştir. Tüm bunlara rağmen hâlâ MESAM içinde şeffaflığın olmadığını savunmak en kibar hali ile gerçeği yansıtmayan, taraflı ve iftiraya yönelik bir iddiadır.” ‘Kim Bilir’ şarkısı ile adından söz ettiren Beaten Fame: Kalıplara sığmıyoruz
BURAK ABATAY @abatayburak Elçin Orçun ve Güven Gültekin’den oluşan Beaten Fame, geçtiğimiz yıl yayımladıkları Dünya adlı single sonrasında 2018’in ilk haftalarında Kim Bilir adlı single çalışmayı dinleyicisiyle buluşturdu. Daha önce birçok rap çalışmasının içerisinde izlediğimiz Elçin Orçun yine vokalde olduğu grupta, Güven Gültekin ise müziklere imza atıyor. Elçin ve Güven ile Beaten Fame üzerine konuşmak için Kadıköy’de bir araya geldik. » Siz neler yapıyorsunuz, onu dinlemek istiyorum? Güven Gültekin: Batesmotelpro ile beraberdim daha önce. Asıl büyüme, Batesmotelpro ile oldu. Ama o oluşumla bir şekilde yollarımız ayrıldı. Onun haricinde rapçi arkadaşlarıma beatler yapıyorum. Elçin Orçun: Çocukluğumdan itibaren tiyatro ve müzikle iç içe büyüdüm. Sonrasında baktım ki şarkılar yazılıyor, bir şeyler çıkıyor bunun yanında. Hiphop kültürüne âşık bir çocuktum. Break dans da yaptım. Underground kültürü yaşantımın bir parçası oldu zamanla. Bütün ergenliğim öyle geçti, diyebilirim. Sonrasında fark ettim ki müzik, teknolojinin de gelişmesiyle uçsuz bucaksız evrensel bir deniz. Bir kalıba bağlı kalmadan, farklı tarzlarda kulağımın hoşuna giden her müziğe kendimce bir şeyler yapmaya başladım. Bu süreç içerisinde bir tane albüm, bir tane underground albüm, üç dört tane single ve başka başka underground düetler geldi.» Beaten Fame nasıl bir araya geldi? E.O.: Bu arayışın içerisinde bir şekilde Güven’le tanıştım. Bu zamana kadar bir eğitimin içindeydim sanki. Güven’le tanışmamla birlikte biraz daha özgür kalabildiğim, çok fazla kaygıları olmayan bir müzik aurası içerisine girdim. O yüzden buna kişisel olarak da büyüme, diyebiliriz. Kulağımızın duyabileceği çok güzel müzikler var dünyada. Bunlarla ilgili avcılık yapıyorum. Beaten Fame de artık buna vesile oluyor; yeni müzikler duymamıza, yeni müzikler yapmamıza… Bir taraftan da Güven’le tanışmamla birlikte başka bir perspektif, yeni bir bakış açısı kazandım. » Türk rap’inde çok az kadın vokal var. Siz de bu isimlerden birisiniz… Rap müziği nasıl izliyorsunuz? E.O.: Rap müzik gelişmeye başladığında birçok iyi isim çıktı, sonrasında müziği bıraktılar. Saian gibi Karaçalı gibi çok önemli isimler de gelip geçti buralardan. Türk rap’in ilk geliştiği zamanları itibarıyla bunun bir parçası olabilmek çok keyifli. Şu açıdan da değişik duygular hissediyorum; beni hep bir yere koymaya çalıştılar. Bu kız popçu mu, bilmem neci mi, ne yapıyor falan, diye soruldu. Böyle fırsatlar oldukça bunu anlatmaya çalışıyorum. Ben tamamen içimden gelen müziği yapıyorum ve kendi özel hayatımda da en çok dinlediğim yine rap. Tamamen içimden geldiği şekilde o yola girdim ve o yolda bu müziklerin bir parçası oldum bir şekilde. Çünkü bizde caz, R&B, blues gibi türlerin temeli tam oturmadığı için tabii ki çok zor bir süreç geçirildi. Rap’in çıktığı yerlerde bu türlerin temeli var. Bizdeki handikap da buradan türedi. Ama bizim de temelimiz Yeni Türkü’ler, Barış Manço’lar, Erkin Koray’lar… Biz bu geçen 15 senelik zaman içerisinde buraya geldik ve şu anda Avrupa’da da dünyada da Türk ezgileri, melodileri var. Bizi eleştiren insanlar ‘bu rap’in içerisine bir şeyler katıyorlar ya ne olduğu belli değil’ gibi yorumlarken durumlar şu anda biraz farklı. Kendimizden bir parçayı entegre ederek daha birleştirici, daha füzyon bir şey ortaya çıkmaya başladı. Bizde işler biraz tersten gidiyor. » Beaten Fame de tam olarak böyle bir oluşum değil mi? Bir füzyon… Nasıl anlatmalı Beaten Fame’i?E.O.: Aslında öyle değil, çünkü yaptığımız işlerin bir şeylere benziyor oluşu bizim hoşumuza giden bir durum değil.G.G.: Ben öğrendiğim her şeyi kendim öğrendim. Lisede tür bilgisiydi. Neyin ne olduğunun açıklaması… Okul sistemine de biraz karşı çıktım. Benim yaptığım her şey kendi düşünceme göre gelişti. Dolayısıyla tür özelinde bir şeyi örnek alarak müzik yapmaya çalışmıyorum. Duyduğum başka bir şey varmışçasına düşünüp, o olmayan boşlukları doldurup müziğin içinde değerlendiriyorum. Bizi dinlediğinizde şunu fark edebilirsiniz; rap yapmıyoruz, pop yapmıyoruz, t-rap de değil... Yani füzyon derken sadece burasına füzyon diyebiliriz, o da kalıplara sığdıramadığımız için. » Biraz daha açar mısınız? G.G.: Şöyle, ben bir beat yapıyorum. Elçin beğeniyor ve üzerine söz yazıyor. Ya da Elçin’in bir bestesini ben bir aranje ile kendi tarzımızda bir şeye dönüştürüyorum. İstediğimiz kendi tarzımız. Play’e bastığınızda Beaten Fame’den bir şeyler çalıyor hissedilsin isterim, umarım oraya doğru gidiyoruzdur. Benim için önemli olan şey o. Çok bilinen bir isim olmaktansa bir şarkımızın daha t-rap, bir şarkımızın daha chill out olmasında bir problem yok. Biraz daha bam güm aslında. Daha sade ama daha ritimli…E.O.: Eğer bir özgünlükse yaklaşım, eğer bundan bir çıkar sağlamamaksa dert, bahsettiğimiz isimlerin duygusal, temasal anahtarını biz de içimiz de barındırıyor olabiliriz. Nereye koyalım derseniz, biz özgün bir grubuz. Özgün işler yapmaya çalışıyoruz. G.G.: Tablo gibi… Bitince belli olacak. Yürürken ne olacağını bilmezsiniz ama sonucunu bilirsiniz gibi, bizde de bütün işler bitip geriye döndüğünde, dinleyici yorumlayacak. Biz çünkü bir merdiveni kendimize kurup oraya gitmeye çalışmıyoruz. Yapıyoruz, yapıyoruz ve çıktıkça ne kadar kataloğumuzu genişletirsek o kadar geniş hacimli bir şey yaptığımız belli olacak. » Kim Bilir adlı bir single yayımladınız geçenlerde. Bir albüm de gelecek mi? G.G.: Dört şarkı bir EP herhalde ilk sıradaki planımız. Aga-B ile bir ortak EP düşünüyoruz.E.O.: 2018’e hepsini sığdırmak istiyoruz. Filler, karıncalar ve şiddet
Francis Bacon’un şiddet ile ilgili bir sözü vardır: “En güzel manzaranın olduğu yerde bile, ağaçların, yaprakların altında böcekler birbirini yer. Şiddet yaşamın bir parçasıdır.” Ben böceklerin birbirini yemesinin bir şiddet olduğunu düşünenlerden değilim. Fil karıncayı ezerse buna şiddet denmez. Başka bir değişle fil, karınca ayaklarının altında kaldığı için şiddet yapmış olmaz. Çünkü şiddetin sosyal ve siyasal bir yapısı vardır, karınca file boyun eğmiş değildir. Dünya Sağlık Örgütü’nün tanımına göre şiddet, sahip olunan gücün ve iktidarın, fiziksel ya da ruhsal bir yaralanmaya ve kayba neden olacak biçimde bir başka insana, kendine, bir gruba ya da bir topluma doğrudan ya da dolaylı yolla uygulanmasıdır. Ezilenlerin Pedagojisi kitabında Paulo Freire; “Tarihte hiçbir zaman şiddet ezilenlerden kaynaklanmamıştır,” derken, ezilenler için, “eğer kendileri şiddetin sonucu iseler nasıl şiddetin başlangıcı olabilirler ki?” diye bir saptamada bulunuyor ve “öncesinde boyun eğmişliklerine temel oluşturacak bir şiddet durumu olmasaydı, ezilenler de olmazdı,” diyor. » Şiddet; ezen, sömüren, ötekileri kişi saymayanlarca başlatılır; yoksa ezilen, sömürülen, kişi sayılmayanlarca değil. Antipatiyi başlatanlar, sevilmeyenler değildir, sadece kendilerini sevdikleri için aslında sevmeyi beceremeyenlerdir. Terörü başlatan; çaresizler, teröre maruz kalanlar değil, iktidarı sayesinde ‘hayatın reddedilmişleri’ni ortaya çıkaran somut durumu yaratan tedhişçilerdir. Despotizmi başlatan, zulmedilenler değildir, zalimlerdir. Nefreti başlatan, horlananlar değil, horlayanlardır. İnsanı olumsuzlayan, kendilerine insan olma hakkı tanınmayanlar değil, onlardan insanlığını esirgeyenlerdir (bunlar böylece kendi insanlıklarını da olumsuzlamış olurlar.) Güçlünün egemenliği altında zayıf düşürülmüş olanlar değil, onları güçsüz kılmış güçlülerdir zor kullanan.” Türkiye’de şiddet doğallaştırılıyor. Yani karıncanın, filin ayakları altında ezilmesi kadar doğal! Aslında yaşamın her alanında kendini buram buram hissettiren şiddetin; sosyal, siyasal nedenleri yok sayılıyor, ayağının altında dolaşmasaydı mantığı doğuyor, karınca eziliyor, ezense fil oluyor. Adam, sokağın ortasında kadına saldırıyor, şikayet üzerine alınıyor ama kısa bir süre sonra salınıyor. Şiddetin doğallaştırılmasının toplum üzerinde iki tür etkisi var. Biri korku üretip toplumun demokratik hak taleplerini asgariye indirmek, diğeri şiddeti meşrulaştırmak ve toplumu yabancılaştırmak. Demokratik mücadele haklarını savunanlara karşı şiddet arttı. Gazeteciler içerde, akademisyenler mahkeme kapılarında... Ülkede en değersiz şey insan hayatıdır desek kimse şaşırmaz. 2017’nin utanç raporu; 409 kadın öldürüldü, 307 çocuk cinsel istismara uğradı. ‘Şaşırmama’ hali başlıbaşına tuhaf bir durum, kısa bir an kızgınlık emareleri, sonra unutuş, kanıksama mı/kanıksayanlar var mı, yoksa duymaktan mı kaçıyoruz, beyinleri tırmalıyor, yürekleri eziyor, insan neslinden misiniz sorusu hayvanlara hakaret... Gazetelerin üçüncü sayfalarında ve TV’lerin son haberleri olarak veriliyor ve toplum üzerinde belirli anlamları olan etkiler yaratıyor. Korku mekanizmalarından biri olarak kullanılan bu tip haberlerle güvenli sığınaklar olarak evlere davetiye çıkartılıyor. Güvenli yer olarak evlerimiz gösteriliyor. Bu, toplumu sokaklardan uzak tutma metodlarından biri... “Çıkmayın, sokak tekinsizdir!” Hemen arkasından sunulan bir haberden öğreniriz ki; ya mahkeme kararıyla şiddet uygulayan yargılanmak üzere serbest bırakılmıştır ya da tuhaf bir şekilde kadının davranışına suç bindirilerek tecavüzcüye indirimli cezalar verilmiştir. Şiddet haklılık gösterilerek doğallaştırılıyor... Rusya Devlet Başkanı Putin bir basın toplantısında askeri harcamaları arttırmaları gerektiğinin nedenlerini bir fıkrayla anlatmış: “Eski bir askerin yanına oğlu geliyor ve asker, oğluna soruyor: » Burada bıçak vardı, nerede? » Kızma, ben onu komşu çocuktan aldığım saatle değiştirdim. “Saati göster. Evet güzel. Eğer yarın yanımıza mafya gelirse, beni, anneni, kardeşlerini öldürürlerse, kız kardeşini taciz ederlerse... Onlara ne söylersin? İyi akşamlar, Moskova saatiyle 12:30 mu diyeceksin?” İşte şiddet bu yüzden bitmiyor ya da azalmıyor. Gerçeği şiddetle örtmeye çalışıyorlar, Erich Fromm’un sözünü anımsayalım: “Gerçek hiçbir zaman şiddet tarafından çürütülemez.” Yani demem o ki; şiddetin de, savaşların da nedenini biliyoruz, gerçekleri yok edemezsiniz... Wes Anderson'ın merakla beklenen yeni filmi Isle of Dogs'tan teaser yayınlandı
Wes Anderson'ın stop-motion animasyona geri dönüş yaptığı yeni filmi Isle of Dogs'tan bir klip yayınlandı. Wes Anderson'ın uzun bir süredir beklenen filmi Isle of Dogs, ilk kez seyircinin karşısına çıkacak. 15-25 Şubat tarihleri arasında düzenlenecek olan Berlinale'de prömiyeri gerçekleşecek olan Isle of Dogs'tan yeni görüntülerin yer aldığı bir klip yayınlandı. Japonya'da otoriter yönetici Kobayashi'nin emriyle köpeklerin çöp yığınlarından oluşan bir adaya gönderilmesi sonrası, köpek dostu Spots'ı aramaya koyulan Atari Kobayashi'nin hikâyesini konu edinen filmle birlikte Wes Anderson, 2009 yılında çektiği Fantastic Mr. Fox'tan sonra ikinci kez bir stop-motion animasyon filme imza atmış oldu. Orijinal seslendirme kadrosunda Scarlett Johansson, Tilda Swinton, Edward Norton, Bill Murray, Jeff Goldblum, Bob Balaban, Bryan Cranston, F, Murray Abraham, Harvey Keitel, Frances McDormand, Greta Gerwig, Yoko Ono, Liev Schreiber, Kunichi Nomura, Akira Ito, Akira Takayama, Koyu Rankin, Courtney B. Vance gibi birbirinden ünlü isimlerin yer aldığı film, ülkemizde 29 Haziran 2018 tarihinden itibaren seyirciyle buluşacak.  Wes Anderson kimdir? Wesley Wales Anderson (doğumu 1 Mayıs 1969) Amerikalı yönetmen, yazar ve kısa film, sinema ve reklam yapımcısı. 2001 yılında En İyi Özgün Senaryo dalında Akademi Ödülleri adayı oldu. Anderson üç çocuğun ortancası olarak Houston, Teksas'ta dünyaya geldi. Babası, Melver Leonard Anderson bir reklamcıydı. Annesi ise şu anda emlak danışmanlığı yapan aslında bir arkeolog olan Texas Ann Burroughs'tur. Yönetmen, Westchester Lisesi'ni bitirdikten sonra ikinci filmi Rushmore'u da çektiği, Houston'da özel bir okul olan St. John's School'a devam etti. Tıpkı Rushmore 'un başkarakteri Max Fischer gibi, Anderson da St. John's'un şu anda yıkılmış olan Hoodwink Tiyatrosu'nda oyunlar sergiledi. Anderson, Teksas Üniversitesi'nde felsefe okurken Owen Wilson ile tanıştı. Daha sonra uzun metrajlı olarak çektiği Bottle Rocket'ın kısa film versiyonu ile yapımcı James L. Brooks'un ilgisini çeken ikili, Brooks'un yardımı ile bu kısa filmlerini Sundance'e gönderdiler ve Sundance'de filmin uzun versiyonunu çekebilecek fonu buldular. Şu günlerde hem New York'ta hem de Paris'te yaşayan yönetmenin yakın arkadaşları arasında film yapımcısı Noah Baumbach, aktör/senaryo yazarı Owen Wilson ve Sofia Coppolageliyor. Erkek kardeşi Eric, Anderson'un filmlerinde sahne tasarımcısı olarak çalışıyor. Diğer erkek kardeşi Mel ise bir doktor. Wes Anderson, yönettiği filmlerin yapımcılığını, senaryo yazarlığını, görüntü yönetmenliğini üstlendiği ve müzik seçimlerine kadar kendisi ilgilendiği için kimilerince auteur kabul edilir. Anderson filmlerinde sık sık aynı oyunculara ve set çalışanlarına rastlanır. Wilson Kardeşler (Owen Wilson, Luke Wilson, Andrew Wilson), Bill Murray, Seymour Cassel, Anjelica Huston, Jason Schwartzman, Kumar Pallana ve oğlu Dipak Pallana, Anderson'un yakın arkadaşları olan Stephen Dignan ve Brian Tenenbaum ve yönetmenin kardeşi Eric Chase Anderson örnek olarak verilebilir. Ayrıca The Life Aquatic with Steve Zissue'yu beraber yazdığı Noah Baumbach'un yazıp yönettiği The Squid and the Whale filminin yapımcılığını Anderson üstlendi. Görüntü yönetmeni Robert Yeoman ve müzisyen Mark Mothersbaugh da çalıştığı diğer isimler arasındadır. Anderson'un filmlerindeki müzik seçimleri beğeni ile karşılanır. Yönetmen, dört filminin müzikleri için Mark Mothersbaugh çalıştı. Mothersbaugh dışında film müziklerinde sık sık yer alan sanatçılar aşağıdaki gibidir: Jim Carrey ile Facebook arasında savaş: Boykota davet edildi
Komedyen Jim Carrey, elindeki Facebook hisselerini satacağını ve diğer yatırımcıların da aynısını yapması gerektiğini açıkladı. Habertürk'ün haberine göre, ABD’li ünlü komedyen Jim Carrey ayrıca bir yatırımcı ve sahip olduğu hisseler arasında Facebook’ta yer alıyordu. Elindeki tüm Facebook hisselerini satacağını duyuran Carrey, sosyal ağın Rusya’nın ABD’deki seçimleri etkilemek için kullandığı reklamlardan kâr ettiğine dikkat çekerek diğer yatırımcıları da şirketi boykot etmeye çağırdı. Facebook geçtiğimiz hafta açıkladığı çeyrek sonuçlarında, tarihindeki ilk kez kullanıcı kaybettiğini duyurmuştu. Daha öncesinde sosyal ağların topluma zarar verdiği ve kişileri mutsuzlaştırdığı yönünde çeşitli haberler yayınlanmıştı. Dünyanın en büyük sosyal ağının en zor durumda kaldığı konu ise Rusya’nın ABD Başkanlık Seçimleri’ne etki etmek için Facebook reklamlarını kullanması olmuştu. Komedyen Jim Carrey, Facebook’un hâlâ bu konuyla ilgili yeterli önlem almadığını ve Rusya’nın seçim sonuçlarını etkilemek için verdiği yalan haber reklamlarından kâr ettiğini belirterek, yatırımcıları sosyal ağın hisselerini satmaya davet etti. İBB tarafından kaldırılan Orhan Kemal Müzesi'nin yön tabelası eski yerinde
Doğuş Sarpkaya ile Roman Kuramına Giriş Atölyesi 18 Şubat'ta başlıyor
Vampir dizisi 'Yaşamayanlar'dan ilk kare geldi!
RTÜK, Çukur'a ceza vermeye hazırlanıyor
Televizyon yayınlarındaki RTÜK denetimini internet yayınlarına getirmesi öngörülen yasa tasarısı Meclis’ten çıkmadan Çukur dizisi hakkında hazırlanan bir rapor kurul gündemine geldi. Raporda dizinin internet versiyonunda yer alan küfürlerin ekranda da izleyici tarafından 'dudak hareketlerinden anlaşılabileceği' belirtiliyor. Karar haftaya verilecek.​ Adnan Oktar’ın A9 kanalının internet yayınında televizyonda yer vermediği programların verildiği gerekçesiyle gündeme gelen yasa tasarısı yaşama geçmeden RTÜK’ün Çukur dizisine ceza vermeye hazırlandığı öne sürüldü. Cumhuriyet gazetesinden Sinan Tartanoğlu’nun haberine göredüzenlemeye hangi yayınların gireceği ile ilgili komisyon kurulması beklenirken, Show TV’de yayımlanan “Çukur” dizisinin televizyon versiyonunda ‘bip’lenen küfürlerin ‘dudak hareketlerinden anlaşılabileceği’ gerekçesiyle ceza gelebilir. ÇUKUR İÇİN UZMAN RAPORU RTÜK’ün hazırlattığı uzman raporuna göre Show TV’de yayımlanan ‘Çukur’ adlı dizi için hazırlanan ve dizinin internet versiyonunda ‘bip’siz kullanılan küfürler deşifre edilirken, “Dizinin televizyonda yayımlanan bip’lenmiş yayını ile internet sitesinde yer alan sansürsüz hali beraber değerlendirildiğinde; argo ve küfür niteliğindeki ifadeleri söyleyen kişinin ağız hareketlerinden söz konusu ifadelerin ekran başındaki izleyiciler tarafından anlaşılabileceği görülmektedir” ifadeleri kullanıldı. Dünkü Üst Kurul toplantısında rapor gündeme geldi ancak bir üyenin toplantıya katılmaması nedeniyle oylamada eşit sonuç çıktı. Kanalın cezalandırılıp cezalandırılmayacağı önümüzdeki hafta belli olacak. YASA HAZIRLIĞI HENÜZ BAŞLAMADI İnternet üzerinden yapılan görüntülü ve sesli yayınların denetimine ilişkin düzenlemenin kapsamı ile ilgili hazırlık çalışmalarına ise henüz başlanmadığı öğrenildi. Yasa tasarısına göre, kapsam ve diğer ayrıntılar için Bilgi Teknolojileri ve İletişim Kurumu ile RTÜK tarafından bir yönetmelik hazırlanacak. Yönetmeliğin çıkarılması için belirlenen 6 aylık süre içinde BTK ve RTÜK arasında ortak bir komisyonun kurulacak. Kapsam bu çalışmalar sırasında belirlenecek. Tarantino, tecavüzle suçlanan Polanski'yi savundu
2003 yılında yapılan radyo röportajında, Amerikalı yönetmen Quentin Tarantino'nun 13 yaşındaki kızın cinsel ilişkiye kendi isteğiyle girdiğini söyleyerek meslektaşı Roman Polanski'yi savunması tepki çekti. Roman Polanski 1977 yılında 13 yaşındaki bir kız çocuğuyla yasa dışı bir şekilde cinsel ilişkiye girdiğini itiraf etmiş, 42 gün hapis yattıktan sonra salıverilmiş ancak tecavüzle suçlandığı dava devam ederken ABD'den kaçmıştı. BBC Türkçe'nin haberine göre; Tarantino, Howard Stern ve Robin Quivers'a verdiği röportajda "13 yaşındaki birine tecavüz etmedi" dedi. Tarantino, "Bu kanunen tecavüzdü. Kanuni olarak reşit olmayan biriyle cinsel ilişkiye girdi, peki. Ama bu tecavüz değil" diye konuştu. "Bana göre, tecavüz kelimesini kullandığınızda, şiddetten, güç kullanmaktan bahsediyor olmalısınız." Robin Quivers, Tarantino'ya çocuğa tecavüzden önce psikoaktif ilaçlar ve alkol verildiğini hatırlatmasına rağmen ünlü yönetmen görüşünde ısrar ediyor. Tarantino "Hayır, böyle bir şey olmadı. (Mağdur çocuk için) İlişkiye girmek istedi ve onunla flört etti" diyor. Röportajın ileri safhalarında Tarantino olayın yasa dışı olduğunu kabul ediyor ve 13 yaşındaki mağdur kendi kızı olsa adamı "eşek sudan gelinceye kadar döveceğini" söylüyor. Ve şöyle devam ediyor: "Bunun tecavüz olduğuna inanmıyorum. Bunun hukuk dışı olduğuna inanıyorum. 13 yaşındayken değil, 13 yaşındaki bu parti kızlarıyla değil." Quivers Tarantino'ya, 13 yaşındaki çocuklarla sosyalleşmeseydi Polanski'nin böyle bir duruma düşmeyeceğini söylüyor. Yönetmen ise "Kızlardan hoşlanıyor" şeklinde yanıt veriyor. Tarantino, BBC'nin konuyla ilgili röportaj talebine yanıt vermedi. Röportajın ortaya çıkmasının ardından Twitter'da pek çok kişi bu yorumlara şoke olduklarını yazdı. 14 yaşındayken Amerikalı aktör Kevin Spacey'nin kendisine cinsel ilişkide bulmak için girişimde bulunduğunu öne süren Anthony Rapp, röportajı "tüyler ürpertici" olarak değerlendirdi. Anlatısal dehşet
Sokakta genç bir müzisyen, Bob Dylan’dan “Melancholy Mood” şarkısını çalıyor. Şarkı öylesine uyuyor ki, ertelenmiş bu kış mevsimindeki şehrin ritmine. Caddedeki vitrinlerden birisinde televizyon açık, hep aynı akademisyenler ve yazarlar, savaşı bir komutan edasıyla tartışmaya devam ediyorlar. Bir kanaldan diğerine kravatlarını bile değiştiremeden koştururlarken, muazzam bilgilerine toplumun muhtaç olduğunu düşünüyor olmalılar. Devlet yöneticisi ya da asker gibi bakamıyorum hiçbir savaşa. Bir doktor için savaş, yaralanan ve ölen insanların olduğu bir yerdir, önceliği de insanların yaşamasıdır. Bir edebiyatçı, ölen insanların hikâyelerine bakar; herkes birinin çocuğudur, sevgilisidir, rüyalar görmüş, ağlamış, gülmüş… Çok naif bir bakış açısı değil mi, çok daha yüce anlamlar varken hayata böyle bakmak, bir tür saflık olarak değerlendirilebilir. Asıl çözüm, belki de yitirdiğimiz böylesi bir saflıkta gizlidir. Geçenlerde tesadüfen bir televizyon kanalında artık emekli olmuş bir komutanın konuşmasına tanık oldum. Defalarca çatışmaya girmiş bir subay olarak savaşı anlatıyordu. Cephede geçerli olan tek şeyin hayatta kalmak olduğunu söylüyordu. Askerin eline silahı verir cepheye sürersiniz, ölmemek için öldürmek zorundadır. Javier Marias’ın, “Yarınki Yüzün” adlı roman üçlemesinin üçüncü cildi “Zehir, Gölge, Veda”nın giriş sahnesini hatırlattı emekli komutanın sözleri. Marias, dönüp dönüp okuma ihtiyacı duyduğum bu roman sahnesinde, ölüm karşısında insanın takındığı tutumu, bir başkası için hayatını feda etmenin psikolojik ve kültürel nedenlerini, felsefi bir derinlikte roman karakterlerine tartıştırıyordu. İlk sözü Tupra alıyordu romanda, bir savaşta, dükkân soygununda, depremde ya da herhangi bir ölümle burun buruna gelinen durumda, “insan istemeyerek de olsa yanındakinin ölmesini tercih eder” diyordu. Tupra, bu durumun tek istisnasının “gün geçtikçe daha az rastlanan çok güçlü bir şeref duygusuna boyun eğerek yapılan hareketler” olduğunun altını çizerek, “bu kişiler, sanki artık geçerliliğini kaybetmekte olan, silinip giden bir canlılar hiyerarşisini içselleştirmişlerdir; bu hiyerarşiye göre çocuklar yaşamayı kadınlardan çok, kadınlar erkeklerden çok, erkekler de yaşlılardan çok hak ederler” diyordu. Sonra da kaybolmaya yüz tutan bu şerefli yaşama tutkusunu tartışıyordu. Böyle bir insanın yaptığı fedakârlık sayesinde takdir ve minnetle anıldığını bilemeden ölümü göze alması, ona mantıksız görünüyordu. Tupra’yı dinleyen Jaime, İspanya’daki bir boğa güreşçisinin arenadayken binlerce insanın önünde aklından geçenleri düşünür: “Bu olayı anlatıp duracak bunca insanın karşısında korkaklık edeceğime, buradan uyluk damarım patlamış halde çıkarım, cesedim çıkar buradan benim.” Boğa güreşçileri, anlatısal dehşetten, kendilerini tanımlayacak son bir hatadan kaçıyorlardı. Tupra, kendi sözlerinin haklılığını göstermek için, bir tiyatro ya da diskotek yandığında, yangından çok ezilerek ölenleri örnek verir. “Kaçan kurtulur” deyiminin işaret ettiği orman yasasından ne kadar kurtulmak istersek isteyelim, ilk başvurduğumuz yasa odur, en fazla biraz dolambaçlı hale getiririz diyordu: “Öyledir, bir düşün. Hem insanlar, hem de uluslar için.” Gözümün önüne, sahte can yelekleriyle denizde boğularak ölen göçmenleri izleyen Avrupa ulusları geliyor. Kaçılamayacak bir anlatısal dehşet… Sonra Reresby sözü alır romanda, “Bazıları dünyanın anlatıldıkça döndüğüne, olayların anlatıldıkça var olduğuna inanır” der; ama umutsuzdur, olayların büyük çoğunluğu kayda geçmez hiç, geçse bile çabucak unutulur. Çoğu insanın hayatı, daha ölmeden evvel unutulmuştur. Albert Camus’nün kahramanca yaşamakla ilgili düşünceleri geliyor aklıma. Camus’ye göre kahramanlık başkaları için değildir. Onun kahramanı için kendi kişisel anlatısıdır önemli olan, o anlatıyı başkalarının gözünden yaşamaz, ama kendi kişisel anlatısının getirdiği sorumluluk, kaçınılmaz olarak onu başkalarının hayatına bağlar. Camus’nün kahramanı, batmakta olan gemide filikaya diğerlerinin binmesine yardımcı olur. Amacı, insanların hayatlarını kurtaran bir kahraman olarak anılmak değildir, sadece hayat kurtarmayı ister, onun için kendi anlatısal dehşetine başkaldırmasından daha büyük bir kahramanlık yoktur. Acı / Açı
Siya Siyabend'in kurucularından Bizon Murat yoğun bakımda!
BURAK ABATAY - @abatayburak Sokak müziğinin Türkiye'deki temsilcilerinden Siya Siyabend grubunun kurucularından "Bizon Murat" lakabıyla bilinen Murat Serhasi Toktaş, yoğun bakıma kaldırıldı. Bizon Murat için tüberküloz teşhisi konuldu. Süreyya Paşa Hastanesi'ne kaldırılan Bizon Murat'ın bilincinin açık olduğu öğrenildi. Bizon Murat için geçtiğimiz gün acil bir duyuruyla yoğun bakım doktoru aranmıştı. *** Bizon Murat, Devrim Ck. ile beraber 1995 ilkbaharında bir proje olarak Siya Siyabend'i kurmuş, sonraları Murat, Ahmet, Memduh, Okan, Pascal, Garbis, Orçun, Ferhat, Hakan ve diğer pek çok müzik adamıyla çalışmışlardı. Siyasiyabend 90'larda başlayan, çeşitli enstrumanlardan ses çıkarmayı seven ve bunu birlikte yapmaktan hoşlanan bir grup insanın uzun, derin ve badireli bir yol arkadaşlığının; temelde köklü bir müzik sevgisine ve insanlığın bilgi-kültür mirasını özümseme ve yaşama arzusuna dayalı bir yolculuğun ürünü olarak ortaya çıktı. Birçok farklı stüdyoda farklı sound denemelerine girişip değişik tarzlarda ürünler verdiler. Bunun yanında kısa filmler için müzik yaptılar. Fatih Akın'ın yönetmenliğini yaptığı sound of İstanbul / Crossing The Bridge, köprüyü geçmek adlı belgeselde yer aldılar. SSB ayrıca sokağı da önemli bir sahne olarak gördü. Türkiye'de sokaktaki müziğinin öncülerinden oldu. Bu konuda şu söylemleri ilgi çekicidir: "Sokak müziği yoktur, müzik sokakta olmalıdır" SSB 2008'den beridir Erdem Göymen, Hakan Özboz, Murat Toktaş ve Devrim Ck, 2010'da Cansun Küçüktürk'ün katılımıyla oluşan çekirdek kadrosuyla, diğer müzisyenler ve görsel sanatçılarla ortaklaşarak, kayıtlar yapmaya konserler vermeye devam ediyorlar. *** Bizon Murat'ın Gezi Direnişi için yazdığı şarkı:  CerEdebiyat söyleşileri şubat ayı konuğu Melike Uzun
Felaket Tellalı lakaplı Onur Akay’ın kendisi hastanelik oldu
Rafet El Roman'dan Avrupa Müzik'e 100 bin liralık dava
Rafet El Roman, 2011 yılından beri haklarının ödenmediğini ve eserlerinin izinsiz kullanıldığını iddia ederek Avrupa Müzik şirketine 100 bin liralık tazminat davası açtı. Hürriyet'ten Özge Eğrikar'ın haberine göre; Rafet El Roman’ın İstanbul Fikri ve Sınai Haklar Hukuk Mahkemesi’ne açtığı davanın dilekçesinde, “Universal Müzik’in eser işletmeleri belgelerini devralan Avrupa Müzik, 2011 yılından beri müvekkil Rafet El Roman’a herhangi bir ödeme yapmadı. Universal Müzik yetkilisi Ahmet Süha Yavuz, 4 yıl önce eser işletme belgelerinin davalı Avrupa Müzik şirketine devrine ilişkin sözleşmelerin yok hükmünde olduğunun tespitine ilişkin İstanbul 14.Asliye Ticaret Mahkemesi’ne dava açmıştır" denildi. Dilekçenin devamında ise "Mahkeme eser işletme belgelerinin Universal Müzik şirketine iadesine karar vermiştir. Davalı Avrupa Müzik şirketi, mahkemenin bu kararını temyiz etmiştir. Ancak Yargıtay 11. Hukuk Dairesi, 21 Aralık 2017 tarihli ilamıyla İstanbul 14.Asliye Ticaret Mahkemesi’nin kararını onamıştır. Böylece davalı Avrupa Müzik şirketinin müvekkilime ait eser ve icraları haksız ve izinsiz kullandığı sübuta ermiştir. Davalı şirketin Yönetim Kurul Başkanı Cengiz Erdem’in sahte belgelerle kendisini dava dışı Universal Müzik şirketinin Genel Müdürü gibi tanıtıp devir sözleşmeleriyle uhdesine geçirdiği müvekkilime ait eser ve icralara yönelik tecavüzün önlenmesi için bu davayı açmak zorunlu hale gelmiştir” ifadelerine yer verildi. Ünlü oyuncu Nesrin Cavadzade'den basına tepki: Artık yeter!
Verdiği röportaj üzerinden hakkında çıkarılan haberlerin doğruluk payı taşımadığını söyleyen oyuncu Nesrin Cavadzade, yıllar önce esprili bir şekilde yaptığı ve tamamen ciddiyetsiz bir şekilde verdiği yanıtların sanki doğruymuşçasına servis edilmesinden sıkıldığını söyledi. Yıllar önce eğlence amaçlı verdiği bir röportajının önceki gün gündeme gelmesi Nesrin Cavadzade'yi kızdırdı. Cavadzade, şu sözleriyle isyan etti: "Diva ya da baş döndürücü değilim. Tatmin edilmesi zor bir insan değilim. Güldük, eğlendik. Yeter. İroninin sınırlarını zorladığım komik cevaplarımdan geçen bunca zamana rağmen hâlâ haber devşiriliyor." ÜÇ SENE ÖNCEKİ RÖPORTAJ “Üç ya da dört sene önceki bir röportajımda, Woody Allen'ın başından sonuna hiç bir soruya ciddi cevap vermemeyi başardığı bir televizyon programına atfen, ironinin sınırlarını zorladığım birbirinden komik cevaplarımdan geçen bunca zamana rağmen hala haber devşiriliyor. Röportaj başından sonuna troll'dü ve yapıldığı tarihte beni çok eğlendirmişti. Şimdi ise artık gülmediğimi farkettim. Kim bilir belki yeni trollere ihtiyaç duyuyorumdur. Sizi seviyorum.” üç ya da dört sene önceki bir röportajımda, woody allen’ın başından sonuna hiç bir soruya ciddi cevap vermemeyi başardığı bir televizyon programına atfen, ironinin sınırlarını zorladığım birbirinden komik cevaplarımdan geçen bunca zamana rağmen hala haber devşiriliyor. röportaj başından sonuna troll’dü ve yapıldığı tarihte beni çok eğlendirmişti. şimdi ise artık gülmediğimi farkettim. kim bilir belki yeni trollere ihtiyaç duyuyorumdur. sizi seviyorum. nesrin cavadzade (@nesrin.cavadzade)'in paylaştığı bir gönderi (Şub 4, 2018 at 3:37ös PST) Westworld ne zaman ekranlara dönüyor? İlk fragman yayımlandı...
Ünlü sanatçılar Cem Karaca için bir araya geldi: Merhaba Gençler 2018
Tarantino: Uma'nın suratına tabii ki ben tükürdüm
Üne kavuştuğu Ouantin Tarantino'nun filmlerinin yapımcısı Harvey Weinstein hakkındaki cinsel saldırı skandalı hakkında ilk kez açıklamalarda bulunan oyuncu Uma Thurman'ın Tarantino ile set deneyimlerine dair anlattıklarına yanıt geldi. Yönetmen, Kill Bill 1-2'nin çekimleri sırasında Thurman'ın yüzüne tükürme sahnesini bu işi en kolay ve isabetli yapabilecek kişi olduğu için üstlendiğini, Thurman'ın boğazının zincirle sıkılması sahnesinde ise bu işi üstlenmesini bizzat aktrisin istediğini öne sürdü.  "UMA'YA DEDİM Kİ SADECE İKİ KEZ TÜKÜRECEĞİM" New York Times'a 1994'te Weinstein'ın cinsel saldırısına uğradığını anlatan Thurman, aynı zamanda Kill Bill 1-2'de Michael Madsen'in suratına tükürürken göründüğü sahnede asıl tükürenin Tarantino, Gogo'nun kendisini zincirle boğmaya çalışırken göründüğü sahnede bunu yapanın da Tarantino olduğunu aktarmıştı. Sputnik'in aktardığına göre; Deadline.com sitesinde bununla ilgili soruları yanıtlayan Tarantino şunları söyledi: ''Elbette ben tükürdüm. Başka kim tükürecekti ki? Bir aletten tükürük mü atacaktık? Dolayısıyla Uma'ya sordum. Dedim ki, sanırım bunu benim yapmam gerek. Sadece iki kez tüküreceğim, en fazla üç kez. Öyle yerde yatarken sana durmadan tükürülmesine, tekrar, tekrar ve tekrar tükürülmesine izin veremem. Çünkü başka biri isabet ettiremeyip işleri uzatabilir. Anlaşılacağı üzere insanlara tükürmek zor bir iştir.'' 'GÖZÜMDEN YAŞ GELSİN İSTİYORSAN BENİ BİR NEVİ BOĞMAN LAZIM' DEDİ Yönetmen boğma sahnesini de şöyle anlattı: ''Uma'nın fikriydi. O şeyi boynuna dolayıp onu boğmak. Öyle uzun süre değil, ebediyen değil. Suratım kızarsın, gözümden yaşlar gelsin istiyorsan beni bir nevi boğman lazım. zincirlerin öbür ucunda da ben vardım ve sadece yakın çekimler için bunu yaptık. Bu onun fikriydi. Sonuç olarak farkına varıyorum ki gerçek bir şeymiş de.'' 15 YIL SONRA DEPOLARI KARIŞTIRIP KAZA GÖRÜNTÜSÜNÜ BULDUM Tarantino, Thurman'ın 2003 tarihli Kill Bill 1-2'nin çekimleri sırasında dublörsüz otomobil kullanmaya zorlandığı için kaza yapıp boynunda ve dizlerinde kalıcı sakatlık oluştuğundan yakınması konusunda da konuştu. Aktrisin New York Times'a vererek kamuoyuyla paylaştığı kaza görüntüsünü temin eden yönetmen şunları söyledi: ''Onca yıldan sonra o kazada ne olduğunun netleşmesini istiyordu. Bana çekimi bulup bulamayacağımı sordu. 15 yıl sonra bulmam gerekti. Depolara gittik, kutulara tek tek baktık.'' ZORLADIĞI İÇİN ÜZGÜN VE PİŞMAN Tarantino, aracın ve yolun güvenli olacağı garantisi vererek Thurman'ı istemediği halde dublörsüz oynamaya ikna ettiği için duyduğu üzüntüyü ''Kariyerimdeki en büyük pişmanlık'' diye ifade etti. Thurman da yönetmenin zararlı çıkabileceğini bile bile kaza çekimini kendisine vererek doğru şeyi yapmasından gurur duyduğunu dile getirdi. THURMAN'DAN ÜÇ YAPIMCIYA BEDDUA Kazadan yapımcılar Lawrence Bender, E. Bennett Walsh ve Weinstein'ı sorumlu tutan aktris, yapımcıların kazanın gizli kalması için baskı uyguladığını, yalan söylediğini ve kanıtları yok ettiğini söyleyip ''Üçüne de ebediyen yazıklar olsun'' dedi. ​WEINSTEIN'A DAVA AÇMA HAKKI SAKLI Thurman, avukatının Weinstein'ın şirketi Miramax'a olayı anlatan ve dava açma hakkını saklı tuttuğunu bildiren bir mektup gönderdiğini, bunun üzerine Miramax'ın kendisine gelecekte yayımlamama şartıyla kaza görüntülerin, göstermeyi teklif ettiğini, bunu reddettiğini belirtti. Tarantino ise Weinstein'ın arzusu hilafına görüntüleri aktrise vererek yayımlanmalarını sağladı. ÆVOM’un ‘Portal’ serisi devam ediyor: Balina ve Noisual sahnede!
Bir yıl önce kurulan bağımsız kollektif ÆVOM kültür ve tarz gözetmeksizin, sesi sadece ses olarak duymayı ve paylaşmayı amaçlayan ‘Portal’ serisinin 7.si Kadıköy’deki KargART adlı mekanda 22.00’da iki konserden oluşan etkinliğiyle devam edecek. Kurulduklarından bu yana, bir dizi söyleşi ve konserden oluşan etkinliğe imza atan ÆVOM’un 7. Portal konukları progressive rock grubu Balina ve deneysel rock grubu Noisual. Balina, ‘Kaybetmenin Mitolojisi’ albümüyle geri döndü Gitarda Alican Öyke ve davulda Burçin Esin'in ortaklığıyla kurulan Balina, 2013’te kendi ismini taşıyan ilk stüdyo çalışmasıyla müzikseverlerle buluştu. İkili, özellikle İstanbul çapında verdiği konserlerle kısa sürede güncel alt kültür dalgasının figürlerinden biri haline geldi. Balina, bu yıl Ada Müzik etiketi ile yayımladığı ‘Kaybetmenin Mitolojisi’ albümüyle geri döndü. Noisual’dan ilk konser Davul’da Tunga Alp Şen ve Bas Gitar’da Berkhan Ay ikilisinden oluşan Noisal, ÆVOM’un 7. Portal serisiyle ilk sahne tecrübesini yaşayacak. Sesle görselin ayrılmaz bütünlüğünden yola çıkan deneysel rock ikilisi, davul - bas kimyasını analog ve dijital sesler etrafında toplayacak.           İBB, Orhan Kemal Müzesi'nin tabelasını kaldırdı!
BURAK ABATAY - @abatayburak burakabatay@birgun.net Yazar Orhan Kemal'in anısını yaşatmak üzere İstanbul Beyoğlu'nda, üç katlı bir binada kurulmuş olan Orhan Kemal Müzesi'nin tabelası İstanbul Büyükşehir Belediyesi (İBB) tarafından kaldırıldı. Boğazkesen Caddesi ile Defterdar Yokuşu'nun kesiştiği yerde bulunan yön levhalarından Orhan Kemal Müzesi tabelası İBB tarafından sökülerek yerine İBB Cihangir Cihannüması Sosyal Tesisleri tabelası konuldu. Orhan Kemal Müzesi tabelası kaldırılmadan önce / kaldırıldıktan sonra Uluslararası üne sahip olan, Kültür ve Turizm Bakanlığı’nın envanterinde bulunan müzenin yön levhasının kaldırılması müzeye gelen yerli ve yabancı konuklar tarafından protesto edildi İBB Cihangir Cihannüması Sosyal Tesisleri'nin arkeolojik bir alanda yapılması sebebiyle de yurttaşlar ve Cihangir Güzelleştirme Derneği tarafından mahkemeye verilmişti. İnşaat sırasında elektrik kabloları kopartılmış ve duvar çökmüştü. Çeşitli olumsuzluklar yaşanan inşaat bitirilmişti ve içinde kafetarya olan sosyal tesis faaliyete geçirilmişti. Tesisin kolay bulunabilmesi adına Cihangir'e çok sayıda yere İBB Cihangir Cihannüması Sosyal Tesisleri'nin tabelası yerleştirilirken bir yeni tabelanın da Orhan Kemal Müzesi’nin tabelası kaldırılarak konulması yurttaşlar tarafından tepkiyle karşılandı. MÜZEDEN AÇIKLAMA Orhan Kemal Müzesi'nin koordinatörü ve usta yazarın oğlu Işık Öğütçü, BirGün'e yaptığı açıklamada, Belediyenin kültüre ve sanata bakışının ne olduğu bu son hareketten daha iyi anlaşıldığını vurgulayarak "Türkiye’nin yüz akı edebiyatçısı Orhan Kemal’e yapılan bu haksızlığı kınıyoruz. Sökülen tabelanın yerine acilen konulmasını talep ediyoruz." dedi. Belediye'nin tesisi  Eleştirel Pedagoji dergisi 10. yılında!
Gülse Birsel'in yeni dizisi Jet Sosyete'nin yayın tarihi belli oldu
Estetik ve ahlâk
Günlerden bir gün, sene daha 70’lerin başı iken Chomsky ile Foucault oturmuşlar insan doğası üzerine dertleşiyorlarmış, nedense millet de onları seyrediyormuş, bu arada aralarında moderatör denilen birisi de varmış. Dertleri nasıl olmuş ise gelmiş insan niye mücadele eder konusuna ilişmiş. Chomsky demiş ki insan özgürleşmek ister, daha iyi koşullarda çalışmak ister, dünyaya barış gelsin ister, bunun için mücadele eder. Aslında özü bakımından doğru, ama gelin görün ki Horkheimer’a sorarsanız o diyecek ki buna “araçsalcı” akıl. İnsan aklını aslında araçsallaştırıyor, ilk önce belirli hedefler koyuyor, sonrasında ise o amaca ulaşmak için aklını aracı edip, o hedefe ulaşmak için kafa yoruyor. Tabii bizim Horkheimer abimiz bu Nazilerin yaptığına çok üzülmüş, çünkü onlar tuhaf tuhaf şeyler yapmışlar, katliamın dibine vurmuşlar, insanın aklı ahlakı bunları kabul etmez. Aslında insan aklının araçsallaştırılması meselesi belirli açılardan kaçınılmazdır, yoksa Horkheimer, Chomsky gibi insanların tutarlı ve aklı başında hayatına itiraz etmek için çok neden bulmazdı. Neyse tuhaf konular bunlar. O sırada Foucault kendini tutamayıp söze girmiş, ben Nietzsche’ci bir yaklaşımda bulunacağım, demiş ve eklemiş: “İnsan iyi savaştığı için savaşır”. Ama gelin görün ki iyi savaşamayan sayısız insanın askere alınınca ve elbette savaşı ruhu kaldırmadığı için savaşa devam eden pek çoklarının ciddi sayıda ruhsal yaralanma ile evlerine dönünce, onlara Foucault’nun sözünü ettiklerinde çoğunun bu sözü ister duysun isterse duymasınlar, içlerinden okkalı bir küfür ettiği bilinir. İnsanlar iyi savaştığı için değil, savaşmasalar daha iyi yaşacaklarını idrak etmedikleri için savaşırlar. Aslında bizim sakallı bunu demiş, “İnsanları belirleyen içinde yetiştikleri toplumsal koşullar ise, o zaman o toplumsal koşulların da insani olması lazım”, ama gelin görün ki bizim sakallıyı tehlikeli ve düzen bozucu ilan ettikleri için kimse dinlemiyor. Şu koca dünya savaşlarından sonra evlerine dönen on milyonlarca askerden kaç tanesi savaştığı için mutludur veya iyi savaştım diyerek keşke bir savaş daha olsa da savaşsam dediğini ben de merak ediyorum, dolayısıyla, Foucault’nun böyle sözleri neye dayanarak söylediğini de pek merak ediyorum. İnanmayan İnsan Doğası üzerine tartışmayı alıp okusun, zaten kısa bir kitapçık. Ben tabii Chomsky’den yanayım, o en azından mantıklı, çünkü insan özgürlük için mücadele eder, bu doğru, ama gelin görün ki Özgürlük denilen şey de çok tuhaf bir mefhum, çünkü Özgürlük için savaşanların çoğu kendisini esir ediyor, kendi yüceleri için kendini reddetmeye sürükleniyor. İsteyen İletişim Yayınları’ndan çıkan ve bir dizi yaşanmışlıktan doğmuş çeşitli romanlara bir baksın, isteyen de 1970’li yıllardaki çeşitli yoldaşlarımız-abilerimizin anılarına bir baksın. Doğru böyledir, eğri işler yapmaya götürür insanı, oysa rahat durup emeğiyle geçinmeye kalksa kendisiyle daha barışık, daha özgür, hatta daha mutlu bir yaşam sürecek. İktidar denilen şey de bir tuhaf, milleti birbirine düşürmeyen iktidar yok, hatta Dostoyevski’nin anlattığı haliyle, Kilise kurumsallaşıp toplumu yönetmeye başlayınca, kısaca erk olunca –onun anlattığı haliyle- Hz. İsa’nın bile kendilerini ziyaret etmelerini istememişler? Oysa ne kadar derinden bir tasavvur ve ne kadar derinden büyük bir ilahi mantık yürütme. Yani kilise bile iktidar oluca yoldan çıkıyorsa, gerisini artık siz varın düşünün. Bizim iktidarı beğenmeyenlere diyeceğim şu, alın size Avrupa’dan ya da başka yerlerden iktidar hikâyeleri verelim, sonuçta ne görüyoruz? Al iktidarı vur öteki iktidara, zaten iktidar olunca başı dönüyor zatı şahanelerinin. İnsan denilen mahlûkat böyle, vicdanını dinlemeye başlayınca eğer vicdansız işler yapıyorsa, o zaman o vicdanı ben ne yapayım? Nefret suçlarını artık tanımlasınlar, bunları sınıflandırsınlar ve ötekileştirme ile başlayıp nefretle sonuçlanan suçların nasıl önleneceğini araştırsınlar... Sonuçta en azından belirli insanlar bundan uzak durur, biraz da DSM kitabının hacmi artar, çok kâğıt gider, ama olsun, en azından nefret suçlarından uzak duracak birkaç… insan bile kârdır. İnsanoğlu aynanın karşısına geçmesi yasaklanınca bu yasağa uyamayacak bir canlı, bu kadar büyük ülküler peşinde birbirine diş bilemesi komik değil mi? Yani diyeceğim o ki insanların bu halini anlatmak ve bunu estetize etmek yerine insanlar niye Kavramsal Sanat diye saçmalıklar peşinden gidiyorlar ki? Mücadele etmeyen insanın bilinci bulanıyor, ama bakıyorsun eskiden mücadele etmiş şimdi bırakmış insanlar da “yolunu” bulmaya çalışıyor. Yalanın dibi burada başlıyor, ne yapalım insanoğlu tuhaf mahlûkat, ancak çok azı eşrefi mahlûkat olabiliyor. Estetik diyenlere basit bir çağrım var, yanınıza mutlaka ahlakın kırbacını alın, hümanizmle barışın ve bir de Hz. İsa’nın iki sözünü hiç unutmayın: ahlak konusunda, kendinize yapılmasını istemediğinizi siz de başkasına yapmayın, ikinci olarak, çok bağırgan, yargılayıcı ve hükmedici konuşan cevvaller için de, “yargılamayın yargılanacaksınız.” Bol estetikli günler dilerim, ama sakın estetik peşinden koşarken hırsızlık yapmayın, çok ayıp oluyor! Kill Bill setinde yaşanan kazanın görüntüleri paylaşıldı
Geçtiğimiz günlerde Kill Bill setinde yaşadığı kazadan dolayı Quentin Tarantino’yu kendisine zulmetmekle suçlayan Uma Thurman, sosyal medya hesabından sette yaşadığı kazanın videosunu paylaşarak konu hakkında yeni açıklamalarda bulundu. Filmloverss'tan Furkan Yücel'in haberine göre, yaşanan taciz skandallarının ardından sessizliğini bozan Uma Thurman, geçtiğimiz günlerde verdiği bir röportajda Kill Bill filminde Quentin Tarantino’nun kendisine yaşattıklarını paylaşıp filmin çekimleri esnasında Harvey Weinsteintarafından tacize uğradığını ve filmin yönetmeni Quentin Tarantino’nun kendisine zulmettiğini söylemişti. Quentin Tarantino’nun zorlamasıyla çekilen bir sahnede ölümden dönen oyuncu, Tarantino’yu kendisini öldürmeye teşebbüs etmesiyle suçlamıştı. Uma Thurman, Kill Bill setinde yaşadığı kazanın videosunu Instagram hesabından paylaştı. Uma Thurman, Kill Bill setinde yaşadığı kazanın görüntülerini paylaştı Uma Thurman, Kill Bill setinde tüm uyarılara rağmen bir araba sahnesini zorla çektirdiğini ve sette de sürekli kendisine tükürdüğünü söylemişti. Thurman, Instagram yaşadığı kazanın videosunu yayınladı. Oyuncu videoyu ise şu mesajla paylaştı: “Bu videoyu, geçtiğimiz günlerde verdiğim röportaj üzerine atıyorum. Bu olayın suçlusu aslında ihmalkarlıktı. Quentin Tarantino bu konuda çok pişman olduğunu ve yıllar sonra da olsa bu görüntüleri bana verdi. Ben de adaletin asla mümkün olmayacağı bir olay olmasına bakmadan gün ışığına çıkarmak için paylaşıyorum.” dedi. Thurman, paylaşımdaki mesajında Weinstein’a da değindi: “Bu olayda sadece Lawrence Bender, E. Bennett Walsh ve Harvey Weinstein sorumludur. Olay olduktan sonra yalan söylediler ve olayı örtbas etmeye çalıştılar.” dedi. i post this clip to memorialize it’s full exposure in the nyt by Maureen Dowd. the circumstances of this event were negligent to the point of criminality. i do not believe though with malicious intent. Quentin Tarantino, was deeply regretful and remains remorseful about this sorry event, and gave me the footage years later so i could expose it and let it see the light of day, regardless of it most likely being an event for which justice will never be possible. he also did so with full knowledge it could cause him personal harm, and i am proud of him for doing the right thing and for his courage. THE COVER UP after the fact is UNFORGIVABLE. for this i hold Lawrence Bender, E. Bennett Walsh, and the notorious Harvey Weinstein solely responsible. they lied, destroyed evidence, and continue to lie about the permanent harm they caused and then chose to suppress. the cover up did have malicious intent, and shame on these three for all eternity. CAA never sent anyone to Mexico. i hope they look after other clients more respectfully if they in fact want to do the job for which they take money with any decency. Uma Thurman (@ithurman)'in paylaştığı bir gönderi (Şub 5, 2018 at 10:15öö PST) 